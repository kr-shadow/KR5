#+TITLE: 太上黃籙齋儀--杜光庭
#+DATE: 2018-05-12 10:21:46
#+SOURCE: github.com/kanripo/KR5b0210 master f30fc10d                
太上黄籙齋儀卷之一賔一
　　　　唐廣成先生杜光庭集
　第一日清旦行道儀(舊儀令齋主每日投/詞如告齋之法旣初)
　(建齋時巳投詞祈告若毎日重疊/即於禮爲繁今止一度餘日並停)
　　　衆官列位旛節香案肅整於玄師前
　　　立定
　　　唱道場衆等人各運心歸命三寳一
　　　切念
　　　華夏讃引至地戸(華夏讃出玉匱明/眞經今但用十八)
　　　(虚聲/耳)
　　　啓堂頌
勤行奉齋戒誦經制六情故得乗空飛
耀景上玉清精心奉經敎吐納鍊五神
功德冠諸天轉輪上成仙
　　　入戸呪(至地戸之左/法師宻呪曰)
四明功曹通眞使者傳言玉童侍靖玉女爲
我通達道室正神上元生炁入我身中
華夏讃引入壇昇天門上十方香(東/方)
　　　(爲/始)
　　　至御案三上香
上香宻呪
玉華散景
　　　各禮師存念如法(法師臨目存見太/上三尊乗空下降)
　　　(左右龍虎千乗萬騎三界尊靈羣眞/侍衛羅列在座乃爲弟子奏陳齋意)
　　　(次思經師侍太上之右心拜三過願/師得仙道我身昇度次思籍師次思)
　　　(度師願念如初夜法次思青雲之氣/帀满齋堂青龍獅子備守前後仙童)
　　　(玉女天仙地仙飛仙日月星宿五帝/兵馬九億萬騎監齋直事三界官屬)
　　　(羅列左右次思青炁從師肝中出如/雲之昇青龍獅子在青炁中天仙地)
　　　(仙飛仙五方五帝兵馬匝覆齋主家/大小之身又思五臟五嶽五帝如初)
　　　(夜/法)
　　　衛靈呪
　　金眞緑霞煥映三天飛雲丹霄
　　諸天控軿晨輝啓旦隂翳俱㳙
　　九㣲震空五星回旋萬仙應感
　　自然妙玄杳㝠散景分形億千
　　蒙昧光曜瑞降壇乾生死蒙恩
　　灌鍊金泉魔王恐懼合景三田
　　　鳴法鼓二十四通
　　　發爐
无上三天玄元始三炁太上老君召出(臣)等
身中三五功曹左右官使者侍香金童傳言
玉女五帝直符直日香官使者各三十六人
出當召此間土地里域眞官正神速出關啓
(臣)今正爾燒香奉爲某官某乙爲國爲家修
建無上黄籙大齋若干日夜願得太上十方
正眞生炁降流入(臣)等身中所啓速達上御
至眞无極大道玉皇上帝御前(人各/三禮)
　　　衆官長跪法師鳴法鼓二十四通出
　　　吏兵上啓
謹出(臣)等身中五體眞官功曹吏出无上三
天執法開化隂陽功曹度道消災散禍解厄
君吏各十二人岀(臣)等身中治職君吏某治
建節監功大將軍前部効功後部効殺驛庭
令驛庭丞四部監功謁者(臣)等身中仙靈直
使正一功曹左右官使者隂陽神決吏科車
赤符吏剛風騎置驛馬上章吏官各二人出
出者嚴裝顯服冠帶垂纓整其威儀直使功
曹戴通天之冠衣皂紈單衣正一功曹冠朱
陽之幘絳章單衣治病功曹冠九德之冠五
色綬命單衣腰帶虎符齊執玉版直使功曹
住立四方正一功曹住立中央治病功曹營
衛(臣)等身中左官使者建節在前右官使者
持幢在後陽神決吏立左隂神決吏立右上
部功曹住立上方中部功曹住立(臣)等身中
促氣功曹催促十方上部使者逺望上天中
部使者逺瞻八方都官使者帀遶(臣)等身郎
吏虎賁察姦鈎騎都官僕射天丁力士天騶
甲卒收氣食氣吏收神食神吏收鬼食鬼吏
收邪食邪吏收精食精吏收毒食毒吏誅符
破廟吏科車赤符吏剛風騎置驛馬上章吏
飛龍騎吏等屯住(臣)前後左右功曹使者嚴
裝事竟羅列鹵簿關啓靈寳官屬領仙監齋
君吏天師所布二十四治三十六靖廬七十
二福地三百六十名山崑崙等上宫三萬六
千神日月星宿璇璣北辰天地三界官屬君
將史兵道上二玄三元四始四面方位風炁
注炁甲子諸官君將吏考召君東九夷胡老
君南八蠻越老君西六戎氐老君北五狄羌
老君中央三秦傖老君五嶽四凟丘沼君諸
廟神所在髙山山林溪谷山林孟長十二溪
女根源本始土地之主社稷將吏一時嚴裝
與(臣)等身中功曹使者飛龍騎吏上啓
太上无極大道太上大道君太上老君太上
丈人无上玄老十方无極大道道德衆聖天
尊至眞太帝天帝天師君靈寳監齋大法師
諸官君(臣)等生長浮俗躭染囂塵三業縈牽
六情飄浪叨逢至化得遇眞師開三清衆妙
之門演八景長生之旨澄清慾海拯擢愛河
佩奉龍文秉修神籙弘道賛法佐國度人救
物立功齋戒爲本今有某官某乙上惟邦國
旁及幽明請福祈恩歸心十極請修无上黄
籙大齋伏聞三洞寳經靈仙品格无上妙法
黄籙寳壇通聖降眞法天象地保安家國君
臣蒙扶祐之恩濟抜存亡生死荷護持之力
開九龍符命則地獄清閑勑五帝威神則天
關朗晏功髙萬法澤普羣生是敢依按玄科
齎持法信香花油燭紋綵金龍効信十方盟
心三界(臣)等奉承聖敎忝職玄司凡有所祈
理冝關奏今謹洗心靜念沐浴清虚建修黄
籙大齋懴謝於三光之下若干日夜歸命至
眞爲某拔度存亡離苦昇樂和𡨚釋對解厄
消災謹上請三洞天仙兵馬飛仙兵馬地仙
兵馬眞人兵馬神人兵馬日月星宿兵馬九
宫五帝兵馬三河四海兵馬各九億萬騎監
齋直事三十二人侍香金童三十二人散花
玉女三十二人五帝直符傳言奏事飛龍騎
吏等各三十二人一合來下主爲某乙監臨
齋所上安國祚保祐羣生拔度億曽萬祖幽
魂苦爽斷絶惡對身入先明永出三途超離
五苦歸命
十方无極世界巳得道大聖衆至眞諸君丈
人乞解厄除災延生保命過度三災八難衆
惡之中保國寧家普及含識須行道事訖有
功勤者謁言仙宫功曹使者飛龍騎吏分别
關奏以時上達列啓事竟各還(臣)等身中復
於宫室須召又到一如故事(畢叩齒三通▲/液三過岀太極)
(敷齋威/儀經)
　　　各稱法位(衆官密稱/巳法位也)
上清玄都大洞三景弟子无上三洞法師奉
行黃籙大齋法師某嶽先生某帝眞人(臣)某
謹同誠上啓
虚无自然元始天尊无極大道太上大道君
太上老君髙上玉皇十方巳得道大聖衆至
眞諸君丈人三十二天帝君玉虚上帝玉帝
大帝東華南極西靈北眞玄都玉京金闕七
寳玄臺紫微上宮靈寳至眞明皇道君三十
六部尊經玄中大法師三界官屬一切具靈
(臣)等億劫良因生值大化玄眞啓拔得處玄
門三師盟授三寳眞經法應度人九萬九千
位登至眞而功微德簿未能自仙乗愆蹈過
荏苒塵寰但受法之初盟告三界約當度人
濟物立功爲先凡所歸依理冝關奏今奉詞
旨敢不上聞
　　　讀詞
案如詞言實惟䖍懇齋主以宿承福慶擢品
人倫爲國爲家思崇福祉仰慮億曽萬祖十
世神儀處世之時過尤増積輪迴長夜解拔
無由欲報洪恩昊天罔極伏聞虚无大道覆
育羣生无上法王諸天大聖垂慈救之澤啓
黄籙之科懴謝十天披心八極丹誠歸向萬
罪蠲消謹依玄科奉齎金龍紋繒本命之信
香花油燭表信効誠請拔存亡以祈玄祐(臣)
等謹爲澄神靜念滌慮𡨋心依黄籙簡文靈
仙科典超度存殁敷建靈壇四界八極法天
象地立齋行道燒香然燈披明眞玉匱之文
破幽夜泉扄之苦拔除罪網拯濟迷津以今
清旦行道初捻上香供養至眞无上道寳歸
身歸神歸命大道(臣)等首體投地歸命
太上三尊以是功德奉福齋主某家億曽萬
祖一切靈儀解脫三途超離六趣度十方世
界苦惱之根出入門幽曠塗炭之境託影玉
城遊神紫闕寳林彌覆功德熏修早入慧源
克成仙道今故燒香自皈依師尊大聖衆至
眞之德得道之後昇入无形與道合眞
二捻上香供養至眞无上經寳歸身歸神歸
命大道(臣)等首體投地歸命
太上三尊以是功德奉福
宗祧先聖社稷尊靈鳳曆悠長龍圖永固
皇帝聖躬納祐國祚延洪化被華夷功髙軒
燧皇后坤儀並著母德遐宣太子諸王承乾
繼聖公卿臣佐中外職寮潤色帝猷恢弘大
業億兆臣庶各保物冝惟孝安家惟忠報國
周天分地擊壤安歌祅孽不興榖稼時稔九
圍共▲四海同文學道門人隱居林澤宣道
賛法勇猛精勤得一冲眞通玄合道今故燒
香自歸依師尊大聖衆至眞之德得道之後
昇入无形與道合眞
三捻上香供養至眞无上師寳歸身歸神歸
命大道(臣)等首體投地歸命
太上三尊以是功德歸流奉福齋主某巳身
親姻各使神安體豫罪滅災消憂患不侵夢
寤眞正轉其報質遂等金姿延其促齡方成
乆視少私寡欲行合自然貴而不驕富而知
足六親長㓜九族宗姻永保利貞同居勝善
運心同義咸享福縁水陸飛沉有情含識九
幽五道六趣三途離苦生天和𡨚釋對得度
三災萬禍刑厄之中福業普興善功昭著今
故燒香自歸依師尊大聖衆至眞之德得道
之後昇入无形與道合眞
　　　禮方(隨方懴悔二十方或/都懴五叚儀出下卷)
　　　各思九色圓象嚥液命魔宻呪(法師/立鬼)
　　　(門之上都講立天門之上法師存日/月及項後九色圓光映照内外如存)
　　　(神圖訣畢叩齒/三通宻呪曰)
黄中䇿炁斬祅宗察制强精㫁邪翁太上有
命太上房急召北帝詣玉宫受承威令宣魔
王五帝蓊鬱與命衝祕藏玉文方就隆三天
運明六天運终賢者哉(此呪宻念不得令巳/耳聞違之有咎責愼)
(之愼/之)
　　　歩虚旋遶
旋行躡雲綱乗虚歩玄紀吟詠帝一尊
百關自調理俯命八海童仰携髙仙子
諸天散香花蕭然靈風起宿願定命根
故致標髙擬歡樂太上前萬劫猶未始
　　　又
嵯峨玄都山十方宗皇一岧岧天寳臺
光明焰流日煒燁玉林華蒨璨耀朱實
常念餐元精鍊液固形質金光散紫微
窈窕大乗逸
　　　又
　仰存太上華景秀丹田左顧提鬱儀
右盻携結璘六度觀梵行道德隨日新
宿命積福應聞經若至親天挺超世才
樂誦希微篇冲虚太和氣吐納流霞津
胎息靜百關寥寥究三便泥丸洞明鏡
遂成金華仙魔王敬受事故能朝諸天
皆從齋戒起累功結宿縁飛行凌太虚
提携髙上人
　　　三啓
樂法以爲妻愛經如珠王持戒制六情
念道遣所欲淡泊正氣停蕭然神靜黙
天魔並敬護世世享大福
　　　三禮
　(臣)等志心稽首禮
太上无極大道
　(臣)等志心稽首禮
三十六部尊經
　(臣)等志心稽首禮
玄中大法師
　　　重稱法位
具位某謹同誠上啓
太上无極大道元始天尊太上大道君太上
老君十方无極大道道德衆聖天尊至眞太
帝天帝三十六部尊經玄中大法師上相上
宰四司五帝三界官屬一切眞靈(臣)等陶質
二儀植因萬劫叨承道化未悟至眞徒以偑
奉玄經宗修祕於功未加於動植過已積於
丘林常懼運終受責幽夜而告盟之日以弘
濟爲先宣道度人佐國行化冀伸微效以副
元慈今齋主皈命上眞䖍誠大道上惟國祚
爰及存亡報君親煦育之恩念幽夜輪迴之
苦齎持信誓崇建道場謝巳往之愆瑕所將
來之福祉翹懃懇欵敢不上聞是用率勵法
徒按依科格施壇列纂法地象天𤁋懇上玄
㝠心至聖伏冀虚无大道寥廓髙尊憫鑒丹
誠滂流玄澤勑四司五帝三界威靈垂變化
之功拂煙雲而降祉播昭彰之力隨祈懴以
齊臨開重泉積夜之庭釋幽獄窮魂之苦出
離隂府超翥天衢悟法聞經參玄證道齋主
某家九親眷屬過往見存三業罪消六塵障
滅天羅地網不爲三命之災暗曜明星永息
五行之厄神眞祐護福壽増延上冀國祚無
疆帝圖永鎭聖躬萬壽比山嶽以巍峩睿澤
滂流配滄溟而浩蕩萬方柔順八極昭融三
光循▲於元天百榖滋豐於率土境無烽燧
俗有謳歌天下太平羣生遂性洎諸幽顯普
及沉潜齊陟眞階俱昇福岸上明
天尊廣濟之澤下副(臣)等歸命之誠謹啓以
聞
　　　發念
一念天地交泰二念日月貞明三念隂陽順
序四念國土安寧五念帝王景祚六念宰輔
忠貞七念萬姓安樂八念百穀豐盈九念幽
途離苦十念大道興行
　　　復爐
香官使者左右龍虎君侍香諸靈官當令(臣)
行道之所自然生金液丹碧芝英百靈衆眞
交㑹在此香火爐前十方仙童玉女侍衛香
煙傳奏(臣)向來所啓徑達
至眞无極大道玉皇上帝御前(禮三/拜)
　　　出堂頌
夙世恩德報道心超然發身飛昇仙都七祖
咸解脫
　　　出戸呪(法師於地戸叩/齒三通呪曰)
出隂入陽萬神開張關啓事畢請閉皇房侍
靖玉女明備神宮(畢便出戸/右几先出)
　　　回師
　　　監齋紏過
　　　朝儀事畢衆官普揖

太上黄籙齋儀卷之一










太上黄籙齋儀卷之二賔二
　　　　唐廣成先生杜光庭集
　第一日中分行道
　　　入戸
　　　各禮師存念如法
　　　衛靈
　　謡歌空洞帝君守壇五帝校録
　　受符三官備衛四門束魔去姦
　　流鈐擲火除穢焚殘身佩金書
　　錬液芝顔玄虚素合心動三關
　　騎龍跨鶴控虬乗鸞衆星守舍
　　千魔不干道炁常存萬仙永安
　　　鳴法鼓二十四通
无上三天玄元始三炁太上老君召出(臣)等
身中三五功曹左右官使者侍香金童傳言
玉女五帝直符直日香官各三十六人出當
召此間土地里域眞官正神速出關啓(臣)今
正爾燒香奉爲某官某乙爲國爲家修建无
上黄籙大齋若干日夜願得太上十方正眞
生炁降流(臣)等身中所啓速達上御
至眞无極大道玉皇上帝御前
　　　各稱法位
上清玄都弟子(臣)某等同誠上啓
虛无自然元始天尊无極大道太上大道君
大聖祖髙上大道金闕玄元天皇大帝太上
老君太上丈人无上玄老十方巳得道大聖
衆至眞諸君丈人三十六天帝君玉虛上帝
玉帝大帝東華南極西靈北眞玄都玉京金
闕七寳玄臺紫微上宮靈寳至眞明皇道君
玄中大法師三界官屬一切眞靈(臣)聞至道
圓通天眞廣濟垂敎於希夷之表融神於造
化之前籠萬有以陶鈞御三乗而啓導聖人
貽則上士勤修佐國化人以慈爲本(臣)獲依
祕妙叨佩正眞過積丘陵功無塵露誠冝循
省以自檢修而受法之初告盟之始玄科有
約濟物爲先凡所叩祈理冝關奏況奉詞旨
敢不上聞
　　　讀詞
按如詞旨誠切修崇爲國爲家並兼存殁謹
依科法䖍立壇場然燈燒香轉經行道冀因
精懇俾獲感通以今中分行道運兹初捻上
香歸身歸神歸命
大道(臣)等首體投地歸命
太上三尊願以是功德先資宗廟社稷尊靈
宴處玉清流祥寳祚二儀齊永萬國朝宗
皇帝繼聖禹湯躡蹤軒皥壽延北極祚等東
溟妃后諸王輔成睿化賢臣良佐匡枯丕圖
偃革垂紳克昌道運今故燒香自歸依
師尊大聖衆至眞之德得道之後昇入无形
與道合眞
以今中分行道運兹二捻上香歸身歸神歸命
大道(臣)等首體投地歸命
太上尊經願以是功德歸流齋主某家九祖
神儀七玄幽識超離隂府遊神碧落之天昇
度寒庭蛻質丹陵之境今故燒香歸依
師尊大聖衆至眞之德得道之後昇入无形
與道合眞
以今落景行道運兹三捻上香歸身歸神歸命
大道(臣)等首體投地歸命
太上三師願以是功德徧及羣生遐均有識
俱超昏滯咸契正眞齋主某家九親族屬惟
新景福克荷神功壽禄内延災凶外息三塗
九夜六趣四生同沐
玄恩普霑
眞祐今故燒香歸依
師尊大聖衆至眞之德得道之後昇入无形
與道合眞
　　　禮方
　　　懴悔
　　　歩虚
旋行躡雲綱乗虚歩玄紀吟詠帝一尊
百關自調理俯命八海童仰携髙仙子
諸天散香花簫然靈風起宿願定命根
故致標髙擬歡樂太上前萬劫猶未始
　　　三啓三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子(臣)某等重伸上啓
太上无極大道至眞无上三十六部尊經天
尊至眞大帝天帝玉輔上宰四極眞人玄中
大法師三界内外一切眞靈(臣)以兆刧植因
億齡傳慶叨逢妙化幸造法門披盻眞經探
求聖旨竊聞祈眞降聖必在立功佐國濟時
所冝弘化宣揚要道敷賛玄科齋戒以逹眞
靈精誠以祈福祐今齋主某志惟修奉冀感
禎祥瀝懇玄壇冥心紫府所冀
天尊大聖
太上衆眞下納精䖍廣垂福祉使
帝圖悠久
聖暦遐延文軌大同梯航畢集星辰合度風
雨順時兵革不興休禎允萃元臣良佐齊八
極以増齡内屏外藩並九河而注福光宣舜
日雲薦尭階雨露灑於九圍禎貺覃於萬國
齋主家幽明蒙惠存殁咸安開玉暦以増年
續金編而紀善六親和泰衆美同臻下及三
塗旁該庶𩔖寒庭長夜之境酆都地獄之中
覩太上之慈光沐天眞之法力並蒙開度俱
出幽沉蠢動生靈飛潜異質道風遐扇惠雨
普霑盡獲安寧克登壽域上明
天尊廣濟之施下副(臣)等歸命之誠謹啓以
聞
　　　發願
一願大道淡泊虚无安閑空寂澄清自居廣
　開法門敎導頑夫皆蒙惠澤精苦是修預
　以同學普得昇虚與天相保長存無憂
二願諸天結炁澄清髙虚廣覆保眞固靈氣
　候調節四運和平國安民豐普天閑寧廣
　濟一切惠逮有生保劫長存億劫不傾
三願土地覆載無窮安平不陷海淪不崩保
　鎭家國兆民興從養生安死惠周十方禾
　稼滋植營運日豐咸得厚載萬𩔖皆從
四願日月二景髙明無有孛蝕虧盈安清光
　照諸天洞消暗冥保固劫運世祚和平普
　加潤澤惠灑衆生
五願星辰與日齊光轉燭照耀朗映十方
　各安其位經緯直行保鎭家國無有災傷
　四海寧一普天興昌
六願四時隨節推遷景炁和調無有災患疫
　毒消滅普天安平五榖豐熟國富民歡
七願浮雲結炁聚煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普濟羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎭國祚保天無終護度一切莫不仰宗
十願江海蕩蕩无極含容恢廓無細不植淵
　奥柔惠潤加蟠息天人獲慶年同劫石
十一願帝王國土日昌四鎭安睦兵革不揚
　天人歌唱吉應來翔敷敎濟濟威化洋洋
　兆庶稱慶長樂未央
十二願蝖飛蠢動巳生未生咸蒙安全普得
　生成皆見元炁受陽之形草木果林經冬
　不零一切濟度靡不鮮榮和與道合眞
　　　復爐
香官使者左右龍虎君侍香諸靈官當令(臣)
行道之所自然生金液丹碧芝英百靈衆眞
交㑹在此香火爐前令修齋弟子某存亡受
福幽顯霑恩十方仙童玉女侍衛香煙傳奏
(臣)向來所啓速達徑御
至眞无極大道玉皇上帝御前
　　　出戸


太上黄籙齋儀卷之二










太上黄籙齋儀卷之三賔三
　　　　唐廣成先生杜光庭集
　第一日落景行道
　　　入戸
　　　各禮師存念如法
　　　衛靈
　　神光朗耀瑞炁帀旋箕斗澄輝
　　芝宇晏然玉眸金眞寳壇純乾
　　變夜作晝回子午前太華流彩
　　丹鳯飛圓息魔滅姦髙歩祥煙
　　天眞並集齊到帝前
　　　鳴法鼓二十四通
无上三天玄元始三炁太上老君召出(臣)等
身中三五功曹左右官使者侍香金童傳言
玉女五帝直符直日香官各三十六人出當
召此間土地里域眞官正神速出關啓(臣)今
正爾燒香奉爲某官某乙爲國爲家奉修无
上黄籙大齋若干日夜以今第一日落景登
壇燒香行道願得太上十方正眞生炁降流
(臣)等身中令臣所啓之誠速達徑御
至眞无極大道昊天玉皇上帝御前
　　　各稱法位
上清玄都弟子(臣)某等同誠上啓
虚无自然元始天尊无極大道太上大道君
太上老君髙上玉皇十方巳得道大聖衆至
眞諸君丈人三十六天帝君玉虚上帝玉帝
大帝東華南極西靈北眞玄都玉京金闕七
寳玄臺紫微上宫靈寳至眞明皇道君玄中
大法師東嶽上卿司命眞君西極緫眞王君
太平下敎二十四眞人名山洞府得道神仙
三界應感一切眞靈(臣)等幸以宿因躬逢道
化師資開度得入法門佩服經圖遵修戒籙
未能凝神林谷養志煙霞荏苒光隂棲遲朝
市竊尋經旨以濟物爲先凡有歸心理冝關
奏況奉詞旨敢不上聞
　　　讀詞
按如詞言情理丹切歸心十極稽首諸天希
設齋壇以崇福祉(臣)等謹相携率依按科儀
啓修道場延格眞聖奉爲修設黄籙妙齋各
運丹心上祈
玄祐以今落景行道運兹
初捻上香歸身歸神歸命
大道(臣)等首體投地歸命
太上三尊願以是功德上資宗廟先靈今朝
皇帝瑶圖地久寳祚天長日月齊明山河等
壽儲宫妃后乃聖乃神百辟庶僚允文允武
兵戈永息祅惡不興四海乂寧萬方入貢今
故燒香歸依
師尊大聖衆至眞之德得道之後昇入无形
與道合眞
以今落景行道運兹二捻上香歸身歸神歸命
大道(臣)等首體投地歸命
太上尊經願以是功德歸流齋主某家七祖
幽靈九玄滯識生神上境鍊魄南宮荷陽靈
變質之功得隂景留形之妙神津灌沐道炁
資熏利祐見存逍遥自在今故燒香歸依
師尊大聖衆至眞之德得道之後昇入无形
與道合眞
以今落景行道運兹三捻上香歸身歸神歸命
大道(臣)等首體投地歸命
太上三師願以是功德歸流普天有識率土
含靈同沐熏修咸得其所齋主某家巳身眷
屬災衰不撓過咎自消禄算増延福祥臻集
今故燒香歸依
師尊大聖衆至眞之德得道之後昇入无形
與道合眞
　　　禮方
　　　懴悔
　　　歩虚
嵯峨玄都山十方宗皇一迢迢天寳臺
光明耀流日煒燁玉林花蒨燦耀珠實
常念餐元精鍊液固形質金光散紫微
窈窕大乗逸
　　　三啓三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子(臣)某重伸上啓
太上无極大道元始天尊太上大道君太上
老君无上玄老十方无極大道道德衆聖天
尊至眞大帝天帝三十六部尊經玄中大法
師四司五帝天真地靈名山洞府得道神仙
隨機赴感一切眞靈(臣)等累劫良縁遭逢福
㑹㩴形中土禀質太和三洞宣行眞經下化
叅奉玄奥佩受靈章而修錬未專善功未著
志弘神化佐國立功濟物度人用副玄旨齋
主某歸心至道拜首靈堙唯以丹誠冀通三
界齎持法信崇啓道埸(臣)等輙率法流共相
奨勵澡身清境注想玄虚依按明科轉經行
道䖍恭懇欵冀獲感通伏願三境衆尊回光
照映十方大聖齊駕光臨俯察丹誠曲流景
貺勑四司五帝九府三官天地衆眞證明功
德先冀聖朝宗廟社稷尊靈保祐丕圖遐延
祚暦萬方向化八表㑹同風兩以時干戈戢
息次乞齋主某家九玄七世超度朱陵内外
宗親列名丹簡災殃霧廓福善雲臻壽禄增
新凶衰殄息門無天横家有禎祥子孫承忠
孝之風中外享义安之福旁該庶𩔖下及三
塗俱賴玄休咸昇福岸(臣)等功成六度行備
三乗證道登眞廣濟羣品天司地府幽職隂
僚共楊清靜之風永佐無爲之敎上明
天尊廣濟之澤下副(臣)等歸命之誠謹啓以
聞
　　　發願
一願大道流行普天懷德二願一切有生咸
皆悟道三願九夜悲魂一時解脫四願孤魂
無依咸得受生五願天下太平五穀豐熟六
願臣忠子考君仁父慈七願四海通同𡨚親
和釋八願潜胞處卵咸得生成九願積疾新
痾旋即痊愈十願孤露衆生豐衣足食
　　　復爐
香官使者左右龍虎君侍香諸靈官當令(臣)
行道之所自然生金液丹碧芝英百靈衆眞
交㑹在此香火爐前令(臣)舉家受福存殁霑
恩十方仙童玉女侍衛香煙傳奏(臣)向來所
啓徑達
至眞无極大道玉皇上帝御前
　　　出戸


太上黄籙齋儀卷之三















太上黄籙齋儀卷之四賔四
　　　　唐廣成先生杜光庭集
　第二日清旦行道
　　　入戸
　　　各禮師存念如法
　　五星虚映煥景神庭包羅無象
　　合炁羣靈潜形杳黙周遊五經
　　揚威耀日役使甲丁却妖除禍
　　滌穢消氛萬魔恐怖龍虎飛奔
　　紫雲交覆萬炁齊并
　　　鳴法鼓二十四通
无上三天玄元始三炁太上老君召出(臣)等
身中三五功曹左右官使者侍香金童傳
言玉女五帝直符直日香官各三十六人出
當召某處土地里域眞官正神速出關奏(臣)
今正爾燒香奉爲某乙爲國爲家修置无上
盟眞黄籙大齋若干日夜以今昇壇行道願
得太上十方正眞生炁降流(臣)等身中所啓
速達徑御
至眞无極大道玉皇上帝御前
　　　各稱法位
上清玄都弟子(臣)某等謹同誠上啓
虚无自然元始天尊无極大道太上大道君
大聖祖髙上大道金闕玄元天皇大帝太上
老君髙上玉皇十方巳得道大聖衆至眞諸
君丈人三十六天帝君玉虚上帝玉帝太帝
東華南極西靈北眞玄都玉京金闕七寳玄
臺紫微上宫靈寳至眞明皇道君三十六部
尊經玄中大法師太平下敎二十四眞人東
嶽上卿司命眞君西極緫眞王君名山洞府
得道神仙三界應感一切眞靈(臣)等積生運
㑹萬劫津梁獲遇至眞叨聞大道佩九天之
祕簡列品上清奉三洞之寳經刻名東極未
能洗心虚白隱迹巖巒順俗和光沉浮陸海
上違眞訓旁犯明科尚以受法之辰告盟三
界約當濟物佐國立功凡有所陳理冝關奏
今奉詞旨敢具上聞
　　　讀詞
按如詞言義深修奉仰惟國家爰洎君親將
酬莫大之恩是託重玄之敎按明眞品格修
黄籙典章鎭龍綵於玄壇散香花於紫府(臣)
等遵依經旨整肅法流潔念澄神奉修齋直
以今清旦行道運兹
𥘉捻上香歸身歸神歸命
太上三尊願以是功德上資宗桃列聖社稷
尊靈證品九清垂休萬國
皇帝光延鳯曆克固龍圖布正朔於九圍混
車書於八極外藩内屏德化昭融百揆庶寮
微華顯著三光朗晏二象和寜谷隱巖棲師
尊父母六通早備萬行速圓今故燒香歸依
師尊大聖衆至眞之德得道之後昇入无形
與道合眞
以今清旦行道運兹二捻上香歸身歸神歸命
大道(臣)等首體投地歸命
太上尊經願以是功德奉福某家九玄七祖
億劫神儀釋罪黒書昇神丹霍三仙保度超
離幽夜之庭五帝證明徑入清凉之境今故
燒香歸依
師尊大聖衆至眞之德得道之後昇入无形
與道合眞
以今清旦行道運兹三捻上香歸身歸神歸命
大道(臣)等首體投地歸命
太上三尊願以是功德歸流某家六姻眷屬
九族親縁福樹長春德星永矅神尊俯鑒消
歷劫之罪因聖力旁資解無邊之尼運靈丹
宻祐至道潜符徧及羣生洎諸六趣幽泉離
苦長夜開光蠢動飛沉普霑鴻福今故燒香
歸依
師尊大聖衆至眞之德得道之後昇入无形
與道合眞
　　　禮方
　　　懴悔
　　　歩虚
俯仰存太上華景秀丹田左顧提鬱保
右盻携結璘六度冠梵行道德隨日所
宿命積福應聞經若至親天挺超世才
樂誦希微篇冲虚太和炁吐納流霞精
胎息靜百關寥寥究三篇泥九洞明景
遂成金華仙魔王敬受事故能朝諸天
皆從齋戒起累功結宿縁飛行凌太虚
提携髙上人
　　　三啓三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子(臣)某等謹重誠上啓
太上无極大道元始天尊太上大道君太上
老君三十六部尊經玄中大法師十方三界
名山洞府一切眞靈(臣)聞大道先天至眞寥
邈權輿造化陶鑄隂陽凝神則冥寂冲虚應
用則牢籠廣大三官五帝九府四司奉玄化
以生成禀神科而者校吉凶罪福纎芥無遺
齋主某以凝氣初天積因浩劫承自然之運
荷造化之功仰慮九世七玄億曽萬祖陶形
旣乆積過亦深洎子巳身親姻眷屬上從無
始下及茲辰所結過尤無邊無量存亡負犯
生死愆違宿對苦根未蒙除蕩今依飛天神
人說罪福縁對拔度品文備金龍紋繒香花
法信澡心錬行崇設道場懴謝玄眞拔贖罪
咎伏冀
天尊慈祐
大聖垂光勑勒地司開度魂爽岀長夜之府
離九幽之中冠帶天儀毁絶鬼録超昇幽界
沐浴靈津得上天堂逍遥之境斷絶殃注福
利見存某家内外親縁同霑景祐災凶殄息
善瑞常臻
大道降靈
諸天垂祐百邪不起衆惡靡加國祚延洪帝
圖廣大聖躬納貺四海宅心天度朗清神風
靜黙五兵偃戢萬姓樂康榖稼有年寰瀛無
事飛沉遂性幽夜光明徧及十方遐周三界
普天全濟一切蒙恩上明
天尊大聖之澤下副(臣)等歸命之誠謹啓以
聞
　　　發念
一念爲道四大合德齋主七世父母免墮憂
　苦上昇天堂衣食自然
二念帝至國主道化興隆庠序濟濟皇敎恢
　弘威儀翼翼普天所瞻民稱太平四夷賔
　伏妖惡自滅聖賢日生
三念法師功德大建敎化明達俱獲飛仙
四念同志學人早得仙道更相開度
五念九親和睦好尚仁義貴道賤財行萬物
　範
六念損己布施道士及飢寒者天下人民各
　得其所
七念蠕動跂行一切衆生咸蒙成就
八念赦貸前生今世罪對立功補過
九念家國隆盛宗廟有人世生賢才
十念尊受經師不敢中怠平等一心廣度剋
　獲上仙白日登天拜見太上永成眞人雲
　車羽駕和與道合眞
　　　復爐
香官使者左右龍虎君侍香諸靈官當令(臣)
行道之所自然生金液丹碧芝英百靈衆真
交㑹在此香火洞案爐前令(臣)學道得道求
仙得仙十方仙童玉女侍衛香煙傳奏(臣)向
來所啓徑達
至眞无極大道三清上聖玉皇上帝御前
　　　岀戸
太上黄籙齋儀卷之四















太上黄籙齋儀卷之五賔五
　　　　唐廣成先生杜光庭集
　第二日中分行道
　　　入戸
　　　各禮師存念如法
　　　衛靈
　　黄中䇿炁斬馘妖宗遏絶邪源
　　制斷魔蹤太上符命召制神功
　　萬靈斯格却禍除凶王炁三輪
　　洞運眞風紫戸舍瓊大度無終
　　左命青腰右攝芝童逍遥飈景
　　緫御九空玄壇應機乗炁虚冲
　　萬眞普降濟度無窮
　　　鳴法鼓二十四通
无上三夭玄元始三炁太上老君召出(臣)等
身中三五功曹左右官使者左右捧香驛龍
騎吏侍香金童傳言玉女五帝直符直日香
官各三十六人出當召此間土地里域眞官
正神速岀嚴装關啓(臣)今正爾燒香奉爲某
官某乙爲國爲家奉修无上黄籙大齋若干
日夜以今第二日中分登壇朝眞行道願得
太上十方正眞生炁降流(臣)等身中所啓速
達上御
至眞无極大道玉皇上帝御前
　　　各稱法位
上清玄都弟子(臣)某等謹同誠上啓
虚无自然元始天尊无極大道太上大道君
太上老君髙上玉皇十方巳得道大聖衆至
眞諸君丈人三十六天帝君玉虚上帝玉帝
大帝東華南極西靈北眞玄都玉京金闕七
寳玄臺紫微上宫靈寳至眞明皇道君三十
六部尊經玄中大法師西極緫眞王君東卿
司命太元眞人太平下敎二十四眞人五嶽
靈宫名山洞府得道神仙三界應感一切眞
靈(臣)等運偶福期善資昔㑹三尊布無爲之
化四明開廣濟之門得以凡姿依宗妙法披
九光之寳牒盻三洞之瓊篇内度庸虚諒非
所任唯憑齋戒冀立微功佐國度人庸副玄
旨凡有所向敢不上聞
　　　讀詞
按如詞言歸誠玄極爲國爲家請福祈恩弟
子某自惟禀質三靈陶神四大愛河溺性欲
海馳誠幻境易迷福山難搆積尤累過歳月
茲深伏聞黄籙妙齋玄都祕格上拔億曽萬
祖惡對罪根下拯九夜三塗窮魂幽爽解消
殃結開度天人福惠所覃永安家國是敢肅
䖍誠懇齎備香花鎭信紋繒金龍燈燭建齋
行道祈降上眞普爲存亡歸心請命以今中
分行道請法衆等運茲初捻上香
願此香煙騰空徑上供養
无上至眞道寳(臣)等歸身歸命首體投地仰依
太上三尊願以是功德上資社稷尊靈宗桃
先聖融神三境髙歩九天幽賛洪基保安大
業
皇帝壽齊兩曜化洽三元車▲八紘提封萬
國儲宫藩邸匡佐
帝圖良輔元勲保乂王室瑞雲昭布法雨舍
滋四友三師山棲同志並登眞果咸契仙階
今故燒香歸依
師尊大聖衆至眞之德得道之後昇入无形
與道合眞
以今中分行道運兹二捻上香歸身歸神歸命
大道(臣)等首體投地歸命
太上尊經願以是功德奉福某家九祖幽儀
七玄神識洪暉下照出昏暗之泉扄玄澤旁
霑釋焦勞之罪綱三官削録五道生神聞正
法於紫微朝至眞於碧落佩靈書祕籙超夜
府寒庭六趣三塗同臻福界本故燒香歸依
師尊大聖衆至眞之德得道之後昇入无形
與道合眞
以今中分行道運兹王捻上香歸身歸神歸命
大道(臣)等首體投地歸命
太上三尊願以是功德歸流某家九姻六族
内外親縁體洽元和神融妙道金貞玉瑩増
福祉而益光鏡朗塵清延壽涯而彌逺災隨
霧廓善與雲臻動植飛沉寰中象外俱霑巨
福咸沐玄功今故燒香歸依
師尊大聖衆至眞之德得道之後昇入无形
與道合眞
　　　禮方
　　　懴悔
　　　歩虚
控轡適十方旋憩玄景阿仰觀劫仞臺
俯盻紫雲羅逍遥太上京相與坐蓮華
積學爲眞人恬然榮衛和永享無期壽
萬椿奚足多
　　　三啓三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子(臣)等謹同誠上啓
太上无極大道元始天尊太上大道君太上
老君十方无極大道道德衆聖天尊至眞大
帝天帝三十六部尊經玄中大法師上相上
宰四司五帝太平下敎二十四眞人西極緫
眞五君五嶽靈宮名山洞府三界應感一切
眞靈(臣)等伏聞元皇立敎至道垂文碧字遐
宣拯四迷於六趣丹書弘闡錫繁祉於九幽
生死蒙恩昏明咸泰某上惟九玄十世累劫
親縁爰洎君親至于家國思崇景貺大啓洪
禋歸命玄壇投誠紫府請修齋直以達誠祈
(臣)等依按品文遵行戒式纂列星辰之位上
法圓穹壇開日月之門旁依眞格香花燈燭
證信達誠龍璧紋繒表心展禮冥思注想冀
獲感通所祈
无上法王放慈光而下照
玄都大聖垂惠澤以遐臨勑飛天神王告盟
三界開寒庭之府解釋幽魂累世神儀並蒙
薦拔沐浴神液超度南宫觀聽法音化生仙
境上冀
聖君萬壽帝業無疆廓八海之波濤皆爲帝
澤亘九圍之川嶽盡作王畿車軌畢同星躔
咸順八風和暢五榖豐登兵革不興烽煙永
戢人無疵疫俗有禎祥某家眷屬宗親並霑
洪福三塗九夜動植沉潜咸資妙道之慈齊
契自然之果上明
天尊大慈之施下副(臣)等丹禱之誠謹啓以
聞
　　　發願
一願大道淡泊虚无安閑空寂澄清自居廣
　開法門敎導頑夫皆蒙惠澤精苦是修預
　以同學普得升虚與天相保長存無憂
二願諸天結炁澄清髙虚廣覆保眞固靈氣
　候調節四運和平國安民豐普天閑寧廣
　濟一切惠達有生保天長存億劫不傾
三願土地覆載無窮安平不陷海淪不崩保
　鎭家國兆民興從養生安死惠周十方禾
　稼滋植營運日豐咸得厚載萬𩔖皆從
四願日月二景髙明無有薄蝕虧盈安清光
　照諸天洞消暗冥保固劫運世祚和平普
　加潤澤惠灑衆生
五願星辰與日齊光轉燭照耀朗映十方各
　安其位經緯直行保鎭家國無有災傷四
　海寧一普天興昌
六願四時隨節推遷景炁和調無有災患疫
　毒消滅普天安平五榖豐熟國富民歡
七願浮雲結氣衆煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普濟羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎭國祚保天無終䕶度一切莫不仰宗
十願江海蕩蕩無極舍容恢廓無細不植淵
　奥柔惠潤加蠕息天人獲慶年同劫石
十一願帝王國土日昌四鎭安睦兵革不揚
　天人歌唱吉應來翔敷敎濟濟威化洋洋
　兆庶稱慶長樂未央
十二願蝖飛蠢動巳生未生咸蒙安全普得
　生成皆見元炁受陽之形草木果林經冬
　不零一切濟度靡不鮮榮和與道合眞
　　　復爐
香官使者左右龍虎君侍香諸靈官當令(臣)
行道陞壇之所自然生金液丹碧芝英百靈
衆眞交會在此香火洞案爐前願修齋弟子
某存亡受福幽顯霑恩十方仙童玉女侍衛
香煙傳(臣)向來所啓徑達
至眞无極大道玉皇上帝御前
　　　出戸

太上黄籙齋儀卷之五














太上黄籙齋儀卷之六賔六
　　　　唐廣成先生杜光庭集
　第二日落景行道
　　　入戸
　　　各禮師存念如法
　　　衛靈
　　金眞空降神虎檢營玉帝披霞
　　諸天命靈九晨回駕萬魔束形
　　九微迸煙神威攝精流金擲火
　　百惡消并神輝耀夜洞杳長春
　　聖道蕩蕩十方肅清保制劫運
　　元亨利貞
　　　鳴法鼓二十四通
无上三天玄元始三炁太上老君召出(臣)等
身中三五功曹左右官使者左右捧香驛龍
騎吏侍香金童傳言玉女五帝直符直日香
官各三十六人出當召此間土地里域眞官
正神速岀關啓(臣)今正爾燒香奉爲某官某
乙爲國爲家修奉无上黄籙大齋若干日夜
以今第二日落景陞壇焚香行道願得太上
十方正眞生炁降流(臣)等身中所啓速達上
御
至眞无極大道玉皇上帝御前
　　　各稱法位
上清玄都弟子(臣)某等謹同誠上啓
虚无自然元始天尊无極大道太上大道君
大聖祖髙上大道金闕玄元天皇大帝太上
老君无上玄老十方巳得道大聖衆至眞諸
君丈人三十六天帝君玉虚上帝玉帝大帝
東華南極西靈北眞玄都玉京金闕七寳玄
臺紫微上宫靈寳至眞明皇道君玄中大法
師東嶽上卿司命眞君西極緫眞王君太平
下敎二十四眞人三十六部尊經五嶽眞官
靈山洞府三界應感一切玄司(臣)等夙禀眞
乗生逢道化赤書御運玄敎弘敷叨荷師資
授傳祕籙未能棲神名嶽注念中虚結友上
眞以祈超度而玄科有約佐國爲先演法濟
人立功爲本凡有披告敢不上聞
　　　讀詞
依按詞言實惟丹懇上資家國普及存亡崇
啓皇壇仰祈玄貺(臣)等謹爲依紫陽玉笈黄
籙寳文罪福因縁拔度科品以紋繒法信龍
璧香花効懇質心奉修齋直伏冀
十方大聖
太上衆尊俯降威光曲回睿鑒廣垂福祉下
遂精誠以今落景行道諸法衆等運茲初捻
上香
願此香煙騰空徑上供養
无上至眞道寳(臣)等歸身歸命首體投地仰依
太上三尊願以是功德歸資宗廟社稷尊靈
騰景太清遊神紫闕
皇帝儀璘並照覆載齊尊化被無垠仁周有
截后妃内職善治六宫太子諸王祚延萬葉
庶寮卿佐四友三師俱入無爲盡登眞果今
故燒香歸依
師尊大聖衆至眞之德得道之後昇入无形
和與道合眞
以今落景行道請法衆等運茲二捻上香
願此香烟騰空徑上供養
无上至眞經寳(臣)等歸身歸命首體投地仰
依
太上尊經願以是功德奉福某家九玄七祖
往逝神儀洗累劫之罪尤受書三洞銷積生
之報對離苦九幽錬質南宫昇神上境今故
燒香歸依
師尊大聖衆至眞之德得道之後昇入无形
和與道合眞
以今落景行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德奉福某家六姻五族
中外親縁福善惟新災凶自息谷神襲妙至
道垂休動息運心並蒙元吉然後三塗六趣
含識有生苦海澄波愛鑪戢焰眞風廣扇惠
雨普霑盡證道階克登眞果今故燒香歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　歩虚
大道師玄寂昇仙友無英公子度靈符
太一捧洞章舍利耀金姿龍駕倐來迎
天尊盻雲輿飄飄乗虚翔香花若飛雪
氛靄茂玄梁
　　　三啓三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子(臣)某等謹重誠上啓
太上无極大道元始天尊太上大道君太上
老君无上玄老十方无極大道道德衆聖天
尊至眞大帝天帝三十六部尊經玄中大法
師上相上宰四司五帝名山洞府得道神仙
三界應感一切尊靈(臣)等伏聞金闕慈尊玉
京大聖先混茫而布化後億劫以迎眞開九
萬之法門梯航品彚啓三乗之奥旨汲引昏
迷(臣)等屬想眞筌披心寳笈思弘聖旨以福
羣生弟子某仰慮九祖幽靈六親滯識爰從
曩劫以洎今生放恣六情縱行三業違五常
妙訓積四大深尤罪結黒書神拘隂府風刀
水火考對前非寒冰夜庭留連惡趣動經億
劫不覩光明杳杳窮泉備受諸苦非憑大聖
開度無由昔
天尊大慈憫濟羣品八門演法八苦由是蠲
消九色垂光九幽以之開泰輙縁斯旨敢罄
丹誠注懇皇壇冥祈玄澤燒香行道懴罪乞
恩伏冀聖鑒下臨神耀徧燭並蒙洗滌咸覩
光華萬罪清夷沐浴朱陵之苑五神受錬逍
遥丹霍之天福利見存俱蒙貞吉某宿殃除
蕩善業興昌智慧周圓身心清淨丹臺刻録
碧簡増年一切親縁齊霑法廕上願瑶圖帝
業邁三五以居尊金闕聖皇傳億千而流貺
邊烽罷焰荒徼歸仁百榖滋豐三光朗曜卿
雲瑞露帀天地以效祥澤馬器車出山川而
表慶然及羣生品物隂府冥關蠢動殊形飛
沉異趣下通九壘上極萬天俱荷
大慈同昇
極樂上明
天尊廣覆之澤下契(臣)等䖍奉之誠謹啓以
聞
　　　發願
一願大道流行普天懷德二願一切有生咸
皆悟道三願九夜悲魂一時解脫四願孤魂
無依咸得受生五願天下太平五榖豐熟六
願臣忠子孝君仁父慈士願四海通同𡨚親
和釋八願潜胞處卵咸得生成九願積疾新
痾旋即痊愈十願孤露衆生豐衣足食
　　　復爐
香官使者左右龍虎君侍香諸靈官當令(臣)
行道陞壇之所自然生金液丹碧芝英百靈
衆眞交㑹在此香火爐前弟子某存亡受福
家國蒙恩十方仙童玉女侍衛香煙傳奏(臣)
向來所啓徑達
至眞无極大道玉皇上帝御前
　　　出戸



太上黄籙齋儀卷之六
















太上黄籙齋儀卷之七賔七
　　　　唐廣成先生杜光庭集
　第三日清旦行道
　　　入戸
　　　各禮師存念如法
　　　衛靈
　　天書敷羅下盻太微元化生成
　　靈煙九回八景六周聖運所持
　　左賔赤方右啓帝扉東華南府
　　灌錬辟非回輪日曜轉盻月暉
　　今日大慶萬道同歸玄壇正炁
　　保天無衰普告三界驛龍風馳
　　　鳴法鼓二十四通
无上三天玄元始三炁太上老君召出(臣)等
身中三五功曹左右官使者左右捧香驛龍
騎吏侍香金童傳言玉女五帝直符直日香
官各三十六人出當召此間土地里域眞官
正神速出嚴裝關啓(臣)今正爾燒香奉爲某
官某乙爲國爲家奉修无上黄籙大齋若干
日夜以今第三日清旦登壇焚香行道願得
太上十方正眞生炁降流(臣)等身中所啓速
達徑御
至眞无極大道玉皇上帝御前
　　　各稱法位
上清玄都弟子(臣)等謹同誠上啓
虚无自然元始天尊无極大道太上大道君
大聖祖髙上大道金闕混元天皇大帝太上
老君髙上玉皇十方巳得道大聖衆至眞諸
君丈人三十六天帝君玉虚上帝玉帝太帝
東華南極西靈北眞玄都玉京金闕七寳玄
臺紫微上宫靈寳至眞明皇道君三十六部
尊經玄中大法師東嶽上卿司命眞君西極
緫眞王君太平下敎二十四眞人五嶽靈宫
名山洞府得道神仙三界眞靈(臣)等伏聞太
漠混融至眞澄寂元尊撫化大道御天崇不
宰之玄功啓長生之祕揵理出隨迎之表敎
垂億劫之先普度羣生大弘神化(臣)等夙資
福運生禀靜基獲佩靈章遵承妙旨立功行
敎佐國爲先凡有所祈理冝陳奏今奉詞旨
敢具上聞
　　　讀詞
按如詞言誠深修奉恭爲家國普及存亡稽
首玄虚冥心丹切所冝汲引俾達誠祈是敢
依按玄科建修黄籙法下元之品格披上聖
之簡文鍊沐形神精修齋直
以今清旦行道請法衆等運兹初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德上資宗廟尊靈證品
太虚棲眞
玄極
皇帝紫宸繼聖丹扆朝元揖羣后於華胥納
萬方於仁壽皇后昭宣四德保乂六宫山河
維帝子之城磐石固宗臣之國公侯卿輔中
外職寮百度惟貞羣生蒙慶今故燒香歸依
師尊大聖衆至眞之德得道之後昇入无形
和與道合眞
以今清旦行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上尊經願以是功德歸流某家九世幽儀
六親滯識北宫釋魄南府鍊神濯形流火之
池列品飛香之殿往生淨域託化瓊都今故
燒香歸依
師尊大聖衆至眞之德得道之後昇入无形
和與道合眞
以今清旦行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德奉福家國眷屬親姻
咸資景貺沐靈津而養壽漱瓊醴以安神萬
善同臻百靈共衛旁該品彚普及四生聖澤
所霑並登眞道今故燒香歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　歩虚
頭腦禮金闕携手遨玉京騫樹圓景園
煥爛七寳林天獸三百名獅子巨萬尋
飛龍躑躅吟神鳯應節鳴靈風扇竒華
清香散人襟自無髙仙才焉能耽此心
　　　三啓三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子(臣)某等謹重誠上啓
太上无極大道元始天尊太上大道君太上
老君十方无極大道道德衆聖天尊至眞太
帝天尊三十六部尊經玄中大法師上相上
宰四司五帝三界應感一切眞靈(臣)聞有物
混成先天地而垂迹周行不殆並日月以騰
光鼓六炁於虚无扇八風於寥廓生成品物
含孕生靈惟古及今安家濟國某丕承
道化夙荷
玄功思報君親莫先齋直仰慮億曽往識見
在親縁結咎釁於三官積愆瑕於九地未蒙
原赦猶滯幽扄依按典儀精崇齋福伏冀
眞仙廣萃
靈澤遐覃勑五帝四司三官九府威光下燭
開度神儀至于過去見存三業諸罪承茲福
祐咸乞蕩除上願宗廟尊靈昇神碧落
聖躬和暢
帝道昭明書軌混同華夷寧謐邊烽不警封
堠無虞百榖阜成三光朗晏外藩内屏良輔
元勲克賛雍熈永光聖運然後九幽泉曲六
趣三塗蠢動飛沉咸登道域上明
天尊弘慈之澤下副(臣)等歸命之誠謹啓以
聞
　　　發念
一念爲道四大合德齋主七世父母免墮憂
　苦上升天堂衣食自然
二念帝王國主道化興隆庠序濟濟皇敎恢
　弘威儀翼翼普天所瞻民稱太平四夷賔
　伏妖惡自滅聖賢日生
三念法師功德大建敎化明達俱獲飛仙
四念同志學人早得仙道更相開度
五念九親和睦好尚仁義貴道賤財行爲物
　範
六念損已布施道士及飢寒者天下人民各
　得其所
七念蠕動蚑行一切衆生咸蒙成就
八念赦貸前生今世罪對立功補過
九念家國隆盛宗廟有人世生賢才
十念尊受經師不敢中怠平等一心廣度剋
　獲上仙白日登天拜見太上永成眞人雲
　車羽駕和與道合眞
　　　復爐
香官使者左右龍虎君侍香諸靈官當令(臣)
行道之所自然生金液丹碧芝英百靈衆眞
交㑹在此香火爐前伏願存亡受福家國霑
恩十方仙童玉女侍衛香煙傳奏(臣)向來所
啓徑達
至眞无極大道玉皇上帝御前
　　　出戸


太上黄籙齋儀卷之七















太上黄籙齋儀卷之八賔八
　　　　唐廣成先生杜光庭集
　第三日中分行道
　　　入戸
　　　各禮師存念如法
　　　衛靈
　　元始虚皇集炁居中三境洞杳
　　肇生穹窿七轉九虚混合回風
　　變化萬神天地開通吉日行道
　　萬魔敬從晨暉朗照黙運元功
　　執節建麾散花太空十方普慶
　　劫運無終
　　　鳴法鼓二十四通
无上三天玄元始三炁太上老君召出(臣)等
身中三五功曹左右官使者左右捧香驛龍
騎吏侍香金童傳言玉女五帝直符直日香
官各三十六人出當召此間土地里域眞官
正神速出關啓(臣)今正爾燒香行道奉爲某
官某乙爲國爲家奉修无上黄籙大齋若干
日夜以今第三日中分陞壇朝眞行道願得
太上十方正眞生炁降流(臣)等身中所啓速
達徑御
至眞无極大道玉皇上帝御前
　　　各稱法位
上清玄都弟子(臣)某等謹同誠上啓
虚无自然元始天尊无極大道太上大道君
髙上大道金闕玄元天皇大帝太上老君髙
上玉皇十方巳得道大聖衆至眞諸君丈人
三十六天帝君玉虚上帝玉帝大帝東華南
極西靈北眞玄都玉京金闕七寳玄臺紫微
上宫靈寳至眞明皇道君三十六部尊經玄
中大法師東嶽上卿司命眞君西極緫眞王
君太平下敎二十四眞人五嶽靈宫名山洞
府三界應感得道眞仙(臣)等伏聞至道冲虚
玄功凝寂包羅萬象覆育百靈惠洽存亡恩
孚家國叨蒙師友傳授至眞所冝佐國立功
濟人救物凡有祈告敢不上聞
　　　讀詞
按如詞旨義切修崇酬乾坤煦育之仁答邦
國涵濡之賜上資九世旁及羣生奉龍璧以
質心備香花而效信志惟䖍潔冀獲感通(臣)
等謹按黄籙簡文靈仙科品凝神丹闕冥想
紫微敷列壇場歸心請命伏願九光遐燭萬
聖流慈憫鑒丹誠廣垂鴻福以今中分行道
請法衆等運茲初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德上資九廟尊靈宗祧
先聖冲眞玉闕蛻質瑶宫
皇帝德廣八溟壽齊五嶽寳圖益固玉曆增
延妃后六宫承華納祐諸王太子被福延齡
侯伯公卿大臣良佐輔成睿化匡賛帝圖今
故燒香歸依
師尊大聖衆至眞之德得道之後昇入无形
和與道合眞
以今中分行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流某家九玄七祖
一切幽靈落罪録於酆都鍊魂神於南霍殃
銷累劫永超五苦之郷罪滅無窮開度四迷
之域寒庭夜苦咸覩光明今故燒香歸依
師尊大聖衆至眞之德得道之後昇入无形
和與道合眞
以今中分行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德奉福某家洎諸眷屬
龜臺註算鳯籙增年五濁雲銷四魔煙滅福
延無極禍息未形旁及羣生徧該含識盡出
輪迴之果咸登富壽之郷今故燒香歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　歩虚
嚴我九龍駕乗虚以逍遥八天如指掌
六合何足遼衆眞誦洞玄太上唱清謡
香華隨風散玉音成紫霄五苦一時迸
八難順經寥妙哉靈寳囿興此大法橋
　　　三啓三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子(臣)某等謹同誠上啓
太上无極大道太上三尊十方大聖三十六
部尊經玄中大法師上相上宰四司五帝三
界官屬一切尊靈(臣)等被沐玄功欽承道化
師資開度叅佩寳文三洞玉經九清祕籙度
世長生之旨昇天乆視之書所冝抗志煙巖
棲神雲谷自期騰翥謝絶紛華而跡處塵昏
行乖髙蹈未能齋心洞府隱景林泉動渉罪
因若履冰薄而告盟之首約在度人佐國立
功上禆玄敎凡有祈向因敢披陳某將報君
親之重恩仰希家國之清泰載䖍丹懇佇降洪
休燈燭香華表誠三界紋繒法信騰欵諸天
伏惟大聖髙尊垂慈鑒映勑三官五帝九府
四司開泉曲幽扄赦長河苦爽九玄神識俱
出重隂沐浴靈津逍遥天路十仙汲引衆聖
津梁悟道聞經永出生死某家親姻眷屬享
福無窮惠澤所資並蒙元吉即使天無謫役
冰絶盟言鬼息殃流地銷簡對酆山地獄岱
嶽泉關注訟不興福嗣安泰上願風雨昭朗
日月貞華天有景星人無疵厲
聖圖延永
大業興昌百穀豐登五兵偃戢時和俗阜國
富家寧九夜三塗有生含識咸承
妙訓同契
無爲上明
天尊弘濟之澤下副(臣)等䖍奉之誠謹啓以
聞
　　　發願
一願大道淡泊虚无安閑空寂澄清自居廣
　開法門敎導頑夫皆蒙惠澤精苦自修預
　以同學普得升虚與天相保長存無憂
二願諸天結炁澄清髙虚廣覆保眞固靈氣
　候調節四運和平國安民豐普天安寧廣
　濟一切惠達有生保天長存億劫不傾
三願土地覆載無窮安平不陷海淪不崩保
　鎭家國兆民興從養生安死惠周十方禾
　稼滋植營運日豐咸得厚載萬𩔖皆從
四願日月二景髙明無有簿蝕虧盈安靖
　照諸天洞消暗冥保固劫運世祚和平普
　加潤澤惠灑衆生
五願星辰與日齊光轉燭照耀朗眏十方各
　安其位經緯直行保鎭家國無有災傷四
　海寧一普天興昌
六願四時隨節推遷景氣和調無有災患疫
　毒消滅普天安平五穀豐熟國富民歡
七願浮雲結炁聚煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普濟羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎭國祚保天無終護度一切莫不仰宗
十願江海蕩蕩無極含容恢廓無細不植淵
　奥柔惠潤加蠕息天人獲慶年同劫石
十一願帝王國土日昌四鎭安睦兵革不揚
　天人歌唱吉應來翔敷敎濟濟威化洋洋
　兆庶稱慶長樂未央
十二願蝖飛蠢動巳生未生咸蒙安全普得
　生成皆見元炁受陽之形草木果林經冬
　不零一切濟度靡不鮮榮和與道合眞
　　　復爐
香官使者左右龍虎君侍香諸靈官當令(臣)
行遒之所自然生金液丹碧芝英百靈衆眞
交㑹在此香火爐前伏願存亡受福家國霑
恩十方仙童玉女侍衛香煙傳奏(臣)向來所
啓徑達
至眞无極大道玉皇上帝御前
　　　出戸
太上黄籙齋儀卷之八
太上黄籙齋儀卷之九賔九
　　　　唐廣成先生杜光庭集
　第三日落景行道
　　　入戸
　　　各禮師存念如法
　　　衛靈
　　玄隂七靈九炁合形魂精魄爽
　　二景回輪飛光赫奕煥燿長春
　　日月吐暉回合華英大梵流布
　　奔飛火鈴魔王受事朝謁帝京
　　含靈普濟廣惠幽冥玉文敷告
　　萬炁騰昇
　　　鳴法鼓二十四通
无上三天玄无始三炁太上老君召出(臣)等
身中三五功曹左右官使者左右捧香驛龍
騎吏侍香金童傳言玉女五帝直符直日香
官各三十六人出當召此間土地里域眞官
正神速出關奏(臣)今正爾燒香奉爲某官某
乙爲國爲家奉修无上黄籙大齋若干日夜
以今第三日落景陞壇朝眞行道願得太上
十方正眞生炁降流(臣)等身中所啓速達上
御
至眞无極大道玉皇上帝御前
　　　各稱法位
上清玄都弟子(臣)某等謹同誠上啓
虚无自然元始天尊无極大道太上大道君
聖祖髙上大道金闕玄元天皇大帝太上老
君髙上玉皇十方巳得道大聖衆至眞諸君
丈人三十六天帝君五虚上帝玉帝太帝東
華南極西靈北眞玄都玉京金闕七寳玄臺
紫微上宫靈寳至眞明皇道君三十六部尊
經玄中大法師東卿司命太元眞人西極緫
眞王君太平下敎二十四眞人五嶽靈宫神
仙得道三界應感一切眞靈(臣)等伏聞玄微
大道包三界以凝眞渺邈玄風冠萬法以垂
化(臣)等幸資善貺獲奉寳經三境龍書八天
鳯篆役召微命延眞降靈未能絶尚幽林自
新昇度所冝宣弘妙訓敷闡法音上佐
帝王普福寰海凡有所向敢不上聞
　　　讀詞
按如詞言義深䖍奉上惟家國希降福祥齎
信列詞披心請命罄丹誠於下土仰萬聖於
上玄(臣)等輙率法流按依經旨澡神靜念注
想希微崇設齋壇轉經行道以今落景行道
請法衆等運茲初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德上資宗廟先聖社稷
尊靈宴處玄都福流
皇極瑶圖遐永
大寳克昌
皇帝聖德宸居天長地乆壽逾蒿鎭澤廣滄
溟接袂成康撫肩堯禹后妃叶六宫之慶諸
王傳萬乘之榮朝野忠貞藩垣輯睦庶寮百
揆匡賛洪基海外寰中俱登壽域今故燒香
歸依
師尊大聖衆至眞之德得道之後昇入无形
和與道合眞
以今落景行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流某家九玄七祖
一切幽儀髙步蓮臺遊神仙府九龍符命落
酆都罪目之書五帝監盟勒玉簡生名之品
飛翔三界輪轉十華垂福傳休永光來裔今
故燒香歸依
師尊大聖衆至眞之德得道之後昇入无形
和與道合眞
以今落景行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德奉福某家眷屬親縁
同躋勝善崇山比福巨海齊年承忠孝之風
叶温恭之美羣災弭息萬行熏修同學至人
三師四友該羅有識周徧含靈俱沐
玄功咸昇
福岸今故燒香歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　三啓三禮
天眞帝一宫藹藹冠耀靈流煥法輪綱
旋空入无形虚皇撫雲璬衆眞誦洞經
髙仙凛手讃彌劫保利貞
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子(臣)某等謹重誠上啓
太上无極大道元始天尊太上大道君太上
老君道德衆聖天尊至眞太帝天帝三十六
部尊經玄中大法師玉輔上宰四極眞王三
界五帝名山洞府隨機應感一切眞靈(臣)等
宿以善縁轉輪道域欽承至道參佩玄經值
元始開圖靈書演敎澤流萬品神表五方得
渉玄津仰探㝠奥但以天章祕重修尚深微
所冝幽阜棲身窮巖錬質而從容宇内荏苒
塵寰思建善功以酬天慶濟人助國用福羣
生弟子某仰慮前因逮于累劫九玄七祖一
切種親三業内資六情旁構五聲伐耳萬𩔖
蕩心鼻恱芳香口甘珍饍身耽華麗性溺繁
奢目滯色根意迷邪境六塵六欲障清淨之
法門十苦十纏隔希微之道本以茲衆罪留
滯三塗咎結重隂魂拘長夜未蒙解赦猶處
幽關伏聞元始天尊大慈廣濟迴光三界遊
觀八門覩罪福之因縁垂拯拔之科格是敢
齎持法信崇啓道場懴罪祈恩按靈仙之品
目轉經行道遵上聖之簡文瀝懇皇壇注心
玄極伏冀
至眞大聖
无上法王放五色之神光照九幽之地獄降
九龍符命勑下三官濟拔罪魂出離長夜某
家九玄七世超度泉扄惡對罪根無邊無量
三塗流曳六趣輪迴昔報今縁並從洗滌九
親眷屬同享福因累積過尤無窮愆犯克蒙
銷解俱岀欲纏法未兆之災降將來之福壽
延祚永禍滅殃除上願
帝業恢弘
皇圖悠久山齊聖壽日並睿明六氣和而百
穀登玉燭調而金鏡朗儀璘昭煥海嶽晏安
夷夏和平星辰順軌山川嶽瀆内外職司護
國安人延休介福上明
天尊大慈之施下副(臣)等歸命之誠謹啓以
聞
　　　發願
一願大道流行普天懷德二願一切有生咸
皆悟道三願九夜悲魂一時解脫四願孤魂
無依咸得受生五願天下太平五榖豐熟六
願臣忠子孝君仁父慈七願四海通同𡨚親
和釋八願潜胞處卵咸得生成九願積疾新
痾旋即痊愈十願孤露衆生豐衣足食
　　　復爐
香官使者左右龍虎君侍香諸靈官當令(臣)
行道之所自然生金液丹碧芝英百靈衆眞
交㑹在此香火爐前令修齋弟子存亡受福
家國霑恩十方仙童玉女侍衛香煙傳奏(臣)
向來所啓速達
至眞无極大道玉皇上帝御前
　　　出戸



太上黄籙齋儀卷之九










太上黄籙齋儀卷之十(十一十/二同卷)賔十
　　　　唐廣成先生杜光庭集
　太子降誕清旦行道
　　　入戸
　　　各禮師存念如法
　　　衛靈
　　青陽虚映曜日回靈神虎辟邪
　　飛天流鈴摧奸滅試萬魔束形
　　九微迴道八威攝精千眞校録
　　三元蕩清左嘯中黄右䇿六丁
　　七轉八合周旋天經聖化巍巍
　　三道順行慶雲流布合景黄庭
　　　鳴法鼓二十四通
无上玄元太上道君召出(臣)身中三五功曹
左右官使者侍香金童傳言散花玉女五帝
直符直日香官各三十二人出出者嚴裝關
啓玄壇天帝神君當召此間土地里域眞官
正神以今奉爲入意祈恩玉闕進拜丹書願
得玉清道炁靈寳妙光下降流入(臣)等身中
即使紫精鬱勃玉闕開明五老輔根萬帝攝
眞體圓珠映乗景驂宸金光煥赫御炁上清
令臣所啓速達徑御
太上无極大道無形無名虚无自然金闕玉
陛下
　　　各稱法位
上清玄都大洞三景弟子无上三洞法師奉
行黄籙大齋降誕法事某嶽先生某帝眞人
(臣)某等同誠上啓
虚无自然元始天尊无極大道太上大道君
髙上大道金闕玄元天皇大帝太上老君昊
天玉皇上帝十方巳得道大聖衆至眞諸君
丈人三十六天帝君玉虚上帝玉帝太帝東
華南極西靈北眞玄都玉京金闕七寳玄臺
紫微上宫靈寳至眞明皇道君三十六部尊
經玄中大法師南上好生君文昌主仙君延
壽領籍韓君丈人太平下敎二十四眞人三
界應感一切眞靈(臣)等伏聞萬化之先大道
資始胞胎日月孕育乾坤三統聿分四大攸
叙肇茲邦國緫御寰瀛惟帝爲尊配天立極
以正君臣之位以明冢嗣之儀由是奕葉承
基繼明享祚元良之重萬國所瞻莫不禀秀
三光凝華二象御瑶光而表異乗樞電以縱
靈屬此令辰冝申䖍祝況奉詞旨敢不上聞
皇帝青詞謹當宣奏
　　　讀詞
按如詞言誠深修奉(臣)等遵依玄訓率勵法
流燒香然燈考延生之品籙轉經行道按靈
寳之丈儀注想上清䖍誠下界以今清旦行
道請法衆等運兹初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德歸流社稷尊靈宗祧
列聖遊神太漠騰景九清昇金闕以參玄登
玉虚而契道永垂禎貺克固邦家祚曆遐長
與天无極今故燒香自歸依
師尊大聖衆至眞之德得道之後昇入无形
和與道合眞
以今清旦行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流
皇帝伏冀
聖圖悠永
天壽延洪御丹扆以無爲上齊軒昊儼珠旒
而不宰下邁唐虞八表宅心九遐同軌后妃
王子輔賛睿謨百辟庶寮昭宣景化今故燒
香自歸依
師尊大聖衆至眞之德得道之後昇入无形
和與道合眞
以今清旦行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德歸流
皇太子伏冀離方増耀震殿承華開甲觀以
延祥聳瑶山而㑹福克寧大業永賛睿圖壽
舜海以無涯祚莊椿而益逺然後惠覃幽顯
仁帀寰區動植飛沉咸亨貞吉今故燒香歸
依
師尊大聖衆至眞之德得道之後昇入无形
和與道合眞
　　　禮方
　　　懴悔
(臣)衆等伏聞十方无極靈寳髙尊凝拱上玄
垂休下土五老上帝闡眞籍以度人四極眞
王降靈科而濟物普周家國咸享福祥今以
皇太子誕瑞嘉辰䖍誠修奉注心三境翹想
十華伏惟萬聖昭彰洽殊禎於皇極千眞肸
蠁臻巨貺於青宫指溟渤以齊年峻嵩嶽而
比福上資
天壽永固龍圖五緯順常三光昭朗遐兼幽
顯同沐
玄恩得道之後昇入无形和與道合眞
　　　三啓
樂法以爲妻愛經如珠玉持戒制六情
念道遣所慾淡薄正氣停蕭然神靜黙
天魔並敬護世世享大福
　　　三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都大洞三景弟子无上三洞法師奉
行黄籙大齋降誕法事某嶽先生某帝眞人
(臣)某等謹重上啓
太上无極大道元始天尊太上大道君太上
老君十方无極大道道德衆聖天尊至眞太
帝天帝三十六部尊經玄中大法師上相上
宰四司五帝三界官屬一切尊靈(臣)等福運
所鐘被沐玄化眞經御世大道宣行得以塵
微參修妙法九天寳篆三洞瓊篇鳳劄瑶章
龍文玉誥備探眞𧷤依按遵行輔國濟時立
功弘化凡有修奉咸得上陳以今
皇太子誕瑞之辰祈福降祥之㑹天光朗晏
日象暉華魯史問名堯門叶夢繼重離而養
德表萬國以作貞屬此令期式䖍齋潔冥心
三境滌慮重玄燒香然燈轉經行道冀憑精
感上達尊靈伏惟
太上三尊十方大聖垂慈鑒映省覽丹襟流
巨貺於宗祧固宏圖於社稷克寧邦國永祚
聖躬
皇帝北極貽休東溟注福后妃内職六宫匡
拱於宸居宰輔庶寮百揆光熈於王度
皇太子重輪照灼増舜日之祥暉少海弘深
涵堯天之廣運惟昌聖緒克固邦基然後七
曜圓明八風調順兵旗韜戢海嶽晏安幽關
開冥昧之光異趣樂逍遥之化人歸道德俗
洽和平物外區中同臻巨福上明
天尊大慈之澤下副(臣)等歸命之誠謹啓
　　　發念
一念爲道四大合德七世父母免墮憂苦上
　昇天堂衣食自然
二念帝王國主道化興行庠序濟濟皇敎恢
　弘威儀翼翼普天所瞻民稱太平四夷賔
　伏妖惡自滅聖賢日生
三念法師功德大建敎化明達俱獲飛仙
四念同志學人早得仙道更相開度
五念九親和睦好尚仁義貴道賤財行爲物
　範
六念損已布施道士及飢寒者天下人民各
　得其所
七念蠕動跂行一切衆生咸蒙成就
八念赦貸前生今世罪對立功補過
九念家國隆盛宗廟有人世生賢才
十念尊受經師不敢中怠平等一心廣度剋
　獲上仙白日登天拜見太上永成眞人雲
　車羽駕和與道合眞
　　　復爐
香官使者左右龍虎君侍香諸靈官當令(臣)
上章之所自然生金液丹碧芝英百靈衆眞
交㑹在此洞案爐前令(臣)體耀金輝斬伐胞
根七玄拔擢百關備仙解除死籍宴坐泥丸
東華紀字䇿景虚玄十方仙童玉女接侍香
煙傳(臣)向來所啓之言速達徑御
太上无極大道無形無名虚无自然金闕玉
陛下
　　　出戸


太上黄籙齋儀卷之十















太上黄籙齋儀卷之十一
　　　　唐廣成先生杜光庭集
　太子降誕中分行道
　　　入戸
　　　各禮師存念如法
　　　衛靈
　　丹靈朱火炎霞激風赤輪剛運
　　天光八衝迸威包羅交變萬方
　　流金豁落羣魔滅蹤辟奸破妖
　　明耀元功金符召制躡雲策龍
　　謡歌慶㑹散花太空神化冥運
　　四極安隆伏御帝前罔有不恭
　　　鳴法鼓二十四通
无上玄元太上道君召出(臣)等身中三五功
曹左右官使者侍香金童傳言散花玉女五
帝直符直日香官各三十二人出出者嚴裝
關啓玄壇天帝神君當召此間土地里域眞
官正神以今奉爲入意祈恩玉闕進拜丹書
願得玉清道炁靈寳妙光下降流入(臣)等身
中即使紫精鬱勃玉闕開明五老輔根萬帝
攝眞體圓珠映乗景驂宸金光煥赫御炁上
清今(臣)所啓速達徑御
太上无極大道無形無名虚无自然金闕玉
陛下
　　　各稱法位
上清玄都大洞三景弟子无上三洞法師奉
行黄籙大齋降誕法事某嶽先生某帝眞人
(臣)某等同誠上啓
虚无自然元始天尊无極大道太上大道君
髙上大道金闕玄元天皇大帝太上老君昊
天玉皇上帝十方巳得道大聖衆至眞諸君
文人三十六天帝君玉虚上帝玉帝太帝東
華南極西靈北眞玄都玉京金闕七寳玄臺
紫微上宫靈寳至眞明皇道君三十六部尊
經玄中大法師南上好生君文昌主仙君延
壽領籍韓君文人太平下敎二十四眞人度
仙保命三界尊靈(臣)等伏聞二炁混融三靈
化育資神功於妙本分道用於帝先天地得
以生成日月因而照燭萬殊森列統之者帝
王九域施張尊之者元后法天定位繼聖承
基四海所瞻羣方攸仰(臣)等誠深奉國志切
祈眞敢因誕睿之辰䖍備焚修之㑹況奉詞
旨敢不上聞
皇帝青詞謹當宣奏
　　　讀詞
按如詞言誠深修奉是用齋心玄極注想清
都披九天靈寳之科按五老長生之品轉經
行道然燈燒香共罄精誠䖍希景祐以今中
分行道請法衆等運茲初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德歸流社稷尊靈宗祧
先聖神超紫極瑞集鴻圖
皇帝功格軒融仁包舜禹壽齊北極福廣東
溟妃后諸王奉睿謨而康六合賢臣良輔宣
帝澤而育羣生文德武功昭彰萬國今故燒
香自歸依
師尊大聖衆至眞之德得道之後昇入无形
和與道合眞
以今中分行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流
皇太子伏冀
瓊宫大帝
金闕元尊鳯書錫延壽之符龍帙署長生之
品追髙眞於緱嶺接仙袂於嵩丘永賛
睿圖克寜邦本今故燒香自歸依
師尊大聖衆至眞之德得道之後昇入无形
和與道合眞
以今中分行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德歸流三界十方諸天
諸地眞仙主宰川嶽職司伏冀上正三光下
康品物調八風而煦育叙六炁以裁成匡俗
濟人拯幽寧國兵鋒罷戢霜戈無禦敵之勞
榖稼滋盈丹甑有流光之瑞道風遐布惠澤
無涯今故燒香自歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　三啓三禮
鬱鬱家國盛濟齊經道興天人同其願
縹緲入大乗因心立福田靡靡法輪升
七祖生天堂我身白日騰
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣)某等謹重上啓
太上无極大道元始天尊太上大道君太上
老君十方无極大道道德衆聖三十六部尊
經玄中大法師天師君上相上宰四司五帝
主仙領籍長生衆尊三界應感一切眞靈(臣)
等宿以鴻因獲叅玄化披三洞三清之奥覩
生天生地之宗澹寂無名混茫獨運以妙無
而分妙有得之者天地齊靈因修眞而契至
眞成之者希夷永騖由是金編玉笈祕在天
闕貽福度人降於塵世保寧國祚匡輔
帝王廣大難窮古今攸禀(臣)等誠惟奉
主志切爲時屬青宫誕秀之期依丹簡祈眞
之法翹勤星漢瞻禱穹旻香炷鳯煙經吟龍
篆拜手稽首冀萬聖以潜通惟精惟䖍俟諸
天之鑒映滂流景貺安鎭寳圖社稷尊靈騰
神日闕宗祧列聖駕景琳宫
皇帝羲暭齊華農黄繼蠋峻鼇峯而等福廓
鵬海以增年妃后諸王輔寧大寳文階武列
翼亮洪基
皇太子睿德欽明英風振肅比周儲之孝敬
逾漢貳之謙恭壽永嵩衡扶前星於億載禄
深溟渤廣少海於千齡二象昭融三光貞正
薫風入律和氣調時農功有積於京坁民俗
咸登於仁壽三徒九夜動植飛沉同均浩蕩
之恩俱契
正眞之果上明
天尊大慈之化下副(臣)等歸命之誠謹啓以
聞
　　　發願
一願大道淡泊虚无安閑空寂澄清自居廣
　開法門敎導頑夫皆蒙惠澤精苦自修預
　以同學普得升虚與天相保長存無憂
二願諸天結炁澄清髙虚廣覆保眞固靈氣
　候調節四運和平國安民豐普天閑寧廣
　濟一切惠達有生保天長存億劫不傾
三願土地覆載無窮安平不䧟海淪不崩保
　鎭家國兆民興從養生安死惠周十方禾
　稼滋植營運日豐咸得厚載萬類皆從
四願日月二景髙明無有薄蝕虧盈安靜光
　照諸天洞消暗冥保固劫運世祚和平普
　加潤澤惠灑衆生
五願星辰與日齊光轉燭照耀朗映十方各
　安其位經緯直行保鎭家國無有災傷四
　海寧一普天興昌
六願四時隨時推遷景氣和調無有災患疫
　毒消滅普天安平五榖豐熟國富民歡
七願浮雲結炁聚煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普齊羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎭國祚保天無终護度一切莫不仰宗
十願江海蕩蕩無窮舍容恢廓無細不植淵
　奥柔惠潤加蠕息天人獲慶年同劫石
十一願帝王國土日昌四鎭安睦兵革不揚
　天人歌唱吉應來翔敷敎濟濟威化揚揚
　兆庶稱慶長樂未央
十二願蝖飛蠢動巳生未生咸蒙安全普得
　生成皆見元氣受陽之形草木果林經冬
　不零一切濟度靡不鮮榮和與道合眞
　　　復爐
香官使者左右龍虎君侍香諸靈官當今(臣)
上章之所自然生金液丹碧芝英百靈衆眞
交㑹在此洞案爐前今(臣)體耀金輝斬伐胞
根七玄拔擢百關備仙解除死籍宴坐泥丸
東華紀字䇿景虚玄十方仙童玉女接侍香
煙傳(臣)向來所啓之言速達徑御
太上无極大道無形無名虚无自然金闕玉
陛下
　　　出戸

太上黄籙齋儀卷之十一










太上黄籙齋儀卷之十二
　　　　唐廣成先生杜光庭集
　太子降誕落景行道
　　　入戸
　　　各禮師存念如法
　　　衛靈
　　五星髙曜瑞炁飛浮元始集神
　　天地交周玉符寳節嘯命微幽
　　擲火揚威奸凶無留萬魔振伏
　　紛葩却消摧怪伐惡道炁同流
　　神光照夜隂翳俱收萬神降格
　　扇景乗飈羣生咸遂惠遍神州
　　　鳴法鼓二十四通
无上玄元太上道君召出(臣)等身中三五功
曹左右官使者侍香金童傳言散花玉女五
帝直符直日香官各三十二人出出者嚴裝
關啓玄壇天帝神君當召此間土地里域眞
官正神以今奉爲入意祈恩玉闕進拜丹書
願得玉清道炁靈寳妙光下降流入臣等身
中即使紫精鬱勃玊闕開明五老輔根萬帝
攝眞體圓珠映乗景𩥵宸金光煥赫御炁上
清今(臣)所啓速達徑御
太上无極大道無形無名虚无自然金闕玉
陛下
　　　各稱法位
上清玄都大洞三景弟子无上三洞法師奉
行黄籙大齋降誕法事某嶽先生某帝眞人
(臣)某等同誠上啓
虚无自然元始天尊无極大道太上大道君
髙上大道金闕玄元天皇大帝太上老君昊
天玉皇上帝十方巳得道大聖衆至眞諸君
丈人三十六天帝君玉虚上帝玉帝太帝東
華南極西靈北眞玄都玉京金闕七寳玄臺
紫微上宫靈寳至眞明皇道君三十六部尊
經玄中大法師南上好生君文昌主仙君長
生領籍司命韓君丈人太平下敎二十四眞
人三界應感一切眞靈(臣)等伏聞太虚无象
以道爲萬象之根萬象禀生以道爲通生之
本由是玄黄叙列光景昭宣日闕月城髙闢
九清之上至眞元聖端居八景之中孚巨澤
而濟人天播神功而鎭邦國所以五篇靈奥
賞五帝而廓五方三洞弘深出三清而福三
界巍乎至極歷劫所尊某等夙奉玄經䂊參
眞妙思憑道力上答昌期當重離耀彩之辰
祈萬聖垂祥之錫況承詞旨敢不上聞
皇帝青詞謹當宣奏
　　　讀詞
按如詞言理宜關奏是用按重玄祕範開衆
妙福庭燒香然燈轉經行道宅神恬漠抗志
希微共勵精誠以希禎祐以今落景行道請
法衆等運兹初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德歸流
宗社尊靈
列聖昭穆八霞寳輿凌碧漢以登眞萬景颷
輪輾絳霄而證道凝神紫殿垂祐
皇圖超連陸以無爲邁羲融而永祚今故燒
香自歸依
師尊大聖衆至眞之德得道之後昇入无形
和與道合眞
以今落景行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流
皇帝伏冀福澄八海擁群瑞以朝宗壽聳五
山集千祥而拱極納勛華於術内吞軒昊於
彀中妃后六宫匡扶睿德諸王百揆翼賛天
休萬國和寧五兵韜戢三農衍溢品位舒榮
今故燒香自歸依
師尊大聖衆至眞之德得道之後昇入无形
和與道合眞
以今落景行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德歸流
皇太子伏冀
青宫納祐
皇極貽休龍樓増明兩之輝雞㦸耀重光之
瑞福崇崑閬壽永椿齡孝德忠䂓光敷萬宇
今故燒香自歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　三啓三禮
大道洞玄虚有念無不契鍊質入仙眞
遂成金剛體超度三界難地獄五苦解
悉歸太上經靜念稽首禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣)某等謹重上啓
太上无極大道元始天尊太上大道君太上
老君十方无極大道道德衆聖三十六部尊
經玄中大法師天師君上相上宰四極眞王
長生大聖主仙衆眞南宫領校三界尊靈(臣)
等伏聞元洞玉曆大有金書開光至極之初
汎景太无之上靈風集妙眞道融精出長生
度世之篇有騰駕昇玄之要法音乍關四萬
劫以方傳絳府重宣五億天而共仰故得九
皇師禀歷世宗修佐國安邦垂祥致福某等
希眞屬念尊道披元祈景貺於庬洪佇精誠
之通感當前星誕瑞之節依上清啓福之儀
然燈燒香轉經行道冥心十極馳欵諸天所
祈萬聖傾光衆尊流鑒延恩紫闕貽貺
皇朝社稷隆昌宗祧安鎭洪基克固綿劫常
存
皇帝壽越蓬壺福齊穹昊堯蓂舜曆與烏兎
以無窮禹跡周封帀華夷而順化皇妃王子
翼奉
帝猷率土普天敷揚睿渥殊庭納欵絶域歸
賔歳有豐登俗臻康樂
皇太子文明温穆宣慈惠和耀忠孝於離方
群方仰德茂謙恭於震域九域瞻風永賛聖
功允昌大寳洎乎顯晦旁及飛沉俱躋仁壽
之庭同洽雍熈之運上明
天尊廣濟之澤下副(臣)等歸命之誠謹啓
　　　發願
一願大道流行普天懷德二願一切有生咸
皆悟道三願九夜悲魂一時解脫四願孤魂
無依咸得受生五願天下太平五榖豐熟六
願臣忠子孝君仁父慈七願四海通同𡨚親
和釋八願潜胞處卵咸得生成九願積疾新
痾旋即痊愈十願孤露衆生豐衣足食
　　　復爐
香官使者左右龍虎君侍香諸靈官當令(臣)
上章之所自然生金液丹碧芝英百靈衆眞
交會在此洞案爐前令(臣)體耀金輝斬伐胞
根七玄拔擢百關備仙解除死籍宴坐泥丸
東華紀字䇿景虚玄十方仙童玉女接侍香
煙傳(臣)向來所啓之言速達徑御
太上无極大道無形無名虚無自然金闕玉
陛下
　　　出戸


太上黄籙齋儀卷之十二














太上黄籙齋儀卷之十三(十四十/五同卷)賔十一
　　　　唐廣成先生杜光庭集
　特勑爲臣下消災清旦行道
　　　入戸
　　　各禮師存念如法
　　　衛靈
　　青陽虚映曜日回靈神虎辟邪
　　飛天流鈴摧奸滅試萬魔束形
　　九微回道八威攝精千眞校録
　　三元蕩清左嘯中黄右䇿六丁
　　七轉八合周旋天經聖化巍巍
　　三道順行慶雲流布合景黄庭
　　　鳴法鼓二十四通
无上玄元太上道君召出臣身三五功曹左
右官使者侍香金童傳言散花玉女五帝直
符直日香官各三十二人出出者嚴裝關啓
玄壇天帝神君當召此間土地里域眞官正
神以今奉爲入意祈恩玉闕進拜丹書願得
玉清道炁靈寳妙光下降流入(臣)等身中使
紫精鬱勃玉闕開明五老輔根萬帝攝眞體
圓珠映乗景𩥵宸金光煥赫御炁上清令(臣)
所啓速達徑御
太上无極大道無形無名虚无自然金闕玉
陛下
神霄九宸上帝御前
　　　請稱法位
上清玄都大洞三景弟子无上三洞法師奉
行黄籙大齋消災法事某嶽先生某帝眞人
(臣)謹同誠上啓
虚无自然元始天尊无極大道太上大道君
髙上大道金闕玄元天皇大帝太上老君髙
上玊皇十方巳得道大聖衆至眞諸君丈人
三十六天帝君玊虚上帝玉帝大帝東華南
極西靈北眞玄都玉京金闕七寳玄臺紫微
上宫靈寳至眞明皇道君三十六部尊經玄
中大法師三界官屬一切眞靈(臣)等伏聞道
用無方玄慈下濟延祥致福佐國度人五符
宣制御之威三洞廣護持之力除災解厄滅
罪延生億劫常存古今咸仰所以龍書鳯劄
河圖申宥過之文緑籍朱編太一垂懺災之
品勵精誠於下土契昭感於上清惟善是從
有祈必應況承詞旨敢不上聞
皇帝青詞謹當宣奏
　　　讀詞
按如詞言所宜關奏
皇帝承天布化體道臨人懼一物之失宜欲
萬方之皆泰遐開壽域以納羣生以某官災
運所纏用希消解備香花而展禮質龍綵以
馳心注仰玄關允祈鴻福以今清旦行道請
法衆等運茲初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德歸流宗祧列聖社稷
尊靈承景貺以登眞上朝金闕演殊禎而護
國下固瑶圖駕鸞鶴以逍遥比乾坤而遐永
今故燒香自皈依
師尊大聖衆至眞之德得道之後昇入无形
和與道合眞
以今清旦行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流
皇帝伏覬八溟浩蕩與鳯暦以常存羣嶽巍
峩比龍儀而克固莊椿等壽舜旦齊明皇后
嬪妃播貞猷於萬宇諸王太子扶𧇖德於千
齡百揆有倫庶官咸理今故燒香自歸依
師尊大聖衆至眞之德得道之後昇入无形
和與道合眞
以今清旦行道請法衆等運茲三捻上香
願此香煙騰空徑上供飬
无上至眞師寳(臣)等歸身歸命首體投地仰
依
太上三尊願以是功德歸流天上天下三界
十方道炁資薫萬靈昭泰玄風長育羣品安
貞九幽息冥昧之悲六趣罷輪迴之苦某官
神功宻祐惠力遐霑災厄怨仇隨懴祈而蕩
滌延年注福承齋謝以増新九祖生天六親
蒙祐懷生禀化同沐玄恩今故燒香自歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　三啓
樂法以爲妻愛經如珠玉持戒制六情
念道遣所慾淡簿正氣停蕭然神靜黙
天魔並敬護世世享大福
　　　三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都大洞三景弟子无上三洞法師奉
行黄籙大齋消災法事某嶽先生某帝眞人
(臣)謹重伸上啓
太上无極大道元始天尊太上大道君太上
老君十方无極大道道德衆聖三十六部尊
經玄中大法師天師君上相上宰上保上傅
四司五帝三界官屬一切尊靈(臣)等伏聞清
濁裁成圓方定位神功生化吹萬莫窮鼓之
以玄風沐之以靈澤成之以妙用統之以聖
人故能緫天下之機成天下之務配兩儀而
稱大出庻物以居尊有功不宰則與日月齊
華弘道無爲則與乾坤共永況復列封一致
六合爲家惠養必均洪纎靡隔
皇帝推誠撫御體道君臨闢仁壽之庭經華
胥之化以爲某官方纏災否深軫天慈渙發
德音恭修福㑹備十華之質信披三洞之典
儀坐宣室以冥心望玉虚而稽首覬憑蠲潔
以致感通(臣)等夙禀明科仰遵
玄旨敷壇列纂法地象天以
皇帝所齎金龍紋繒香花油燭依洞玄品格
修无上妙齋騰欵十天告盟三界伏冀玉清
衆聖无極髙尊俯鑒精虔大弘恩宥勑四司
五帝北極南宫承四極明文奉九龍符命爲
某官於天府地司之内符圖籙籍之中解釋
𡨚仇和平債訟原銷罪對蕩滌愆瑕除星辰
臨照之災祛年運凶妨之厄積生往世無量
罪因以今懴祈咸蒙除蕩即使九玄受福舉
族霑榮年算遐長禄秩増廣千災殄息萬善
咸臻顯天尊拯化之恩副聖主憂勤之願然
乞帝圖隆永聖壽延洪率土普天俱承道果
二儀昭泰三景輝華九榖滋豐五兵韜戢龍
神警衛疫毒無侵懷生息愁歎之音在野有
謳歌之樂飛沉遂性動植舒榮九夜開光三
塗罷對見大道無方之應契聖明有感之祈
普及幽遐俱昇福岸上明
天尊大慈之澤下副(臣)等歸命之誠謹啓以
聞
　　　發念
一念爲道四大合德七世父母免墮憂苦上
　升天堂衣食自然
二念帝王國主道化興行庠序濟濟皇敎恢
　弘威儀翼翼普天所瞻民稱太平四夷賔
　伏妖惡自滅聖賢日生
三念法師功德大建敎化明達俱獲飛仙
四念同志學人早得仙道更相開度
五念九親和睦好尚仁義貴道賤財行爲物
　範
六念損巳布施道士及飢寒者天下人民各
　得其所
七念蠕動跂行一切衆生咸蒙成就
八念赦貸前生今世罪對立功𥙷過
九念家國隆盛宗廟有人世生賢才
十念尊受經師不敢中怠平等一心廣度剋
　獲上仙白日登天拜見太上永成眞人雲
　車羽駕和與道合眞
　　　復爐
香官使者左右龍虎君侍香諸靈官當令(臣)
上章之所自然生金液丹碧芝英百靈衆眞
交㑹在此洞案爐前令(臣)體耀金輝斬伐胞
根七玄拔擢百關備仙解除死籍宴坐泥九
東華紀字策景虚玄十方仙童玉女接侍香
煙傳(臣)向來所啓之言速達徑御
太上无極大道無形無名虚无自然金闕玉
陛下
神霄九宸上帝御前
　　　出戸


太上黄籙齋儀卷之十三














太上黄籙齋儀卷之十四
　　　　唐廣成先生杜光庭集
　特勑爲臣下消災中分行道
　　　入戸
　　　各禮師存念如法
　　　衛靈
　　丹靈朱火炎霞激風赤輪剛運
　　天光八衝迸威包羅交變萬方
　　流金豁落羣魔滅蹤辟奸破妖
　　明耀元功金符召制躡雲策龍
　　謡歌慶㑹散花太空神化冥運
　　四極安隆伏御帝前罔有不恭
　　　鳴法鼓二十四通
无上玄元太上道君召出(臣)身三五功曹左
右官使者侍香金童傳言散花玉女五帝直
符直日香官各三十二人出出者嚴裝關啓
玄壇天帝神君當召此間土地里域眞官正
神以今奉爲入意祈恩玉闕進拜丹書願得
玉清道炁靈寳妙光下降流入(臣)等身中使
紫精鬱勃玉關開明五老輔根萬帝攝眞體
圓珠映乗景𩥵宸金光煥赫御炁上清令(臣)
所啓速達徑御
太上无極大道無形無名虚无自然金闕玉
陛下
神霄九宸上帝御前
　　　各稱法位
上清玄都大洞三景弟子无上三洞法師奉
行黄籙大齋法事某嶽先生某帝眞人(臣)某
等同誠上啓
虚无自然元始天尊无極大道太上大道君
髙上大道金闕玄元天皇大帝太上老君昊
天玉皇上帝十方巳得道大聖衆至眞諸君
丈人三十六天帝君玉虚上帝玉帝大帝東
華南極西靈北眞玄都玉京金闕七寳玄臺
紫微上宫靈寳至眞明皇道君三十六部尊
經玄中大法師三界應感一切眞靈(臣)等伏
聞得一鴻基生三妙本裁成覆載含育虚无
赴感如神隨方靡倦丹誠上達豈間於髙卑
玄澤下臨不遺於巨細況復配天縱聖運道
垂裳德貫神明功侔造化推恩敷惠同膏露
以齊均申令宣威與雷霆而並震馳心屬念
必洽天休以某官運履災蒙願希銷解冥懐
玄極稽首清都爰敷齋告之儀佇契福祥之
應香花龍綵備按明科列欵緘詞所宜關奏
欽承明旨敢不上聞
皇帝青詞謹當宣奏
　　　讀詞
按如詞言誠祈騰奏(臣)等以
皇帝所齎法信恭設壇場日域月門象十華
而設位龍丈鳯篆陳八㑹之天書固可以攘
蕩氛邪廟銷災滯廣延禎貺用息晦蒙以今
中分行道請法衆等運茲𥘉捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德歸流社稷尊儀宗祧
先聖登眞玉闕蛻影琳宫𩥵入鳯於雲衢馭
六龍於星路仰朝萬聖俯揖千眞流巨貺於
神孫啓遐年於寳祚今故燒香自歸依
師尊大聖衆至眞之德得道之後㫒入无形
和與道合眞
以今中分行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流
皇帝伏覬聖逾軒昊明比羲舒曆草抽階顯
示晦明之數神羊衛屏潜祛邪佞之人福嶽
彌髙壽山増峻皇后妃御六宫宣翊賛之功
太子諸王宗祐表繁昌之固朝多英俊野絶
逋遺蜂岑螺馭之賔梯航入貢神獸天香之
使飛翥來庭萬宇同文九圍順化今故燒香
自歸依
師尊大聖衆至眞之德得道之後昇入无形
和與道合眞
以今中分行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德歸流某官禄算増延
災衰寜息南宫丹籙别署生名北府黒書全
祛罪目九玄開度衆福資薰洎乎三界幽明
十方寥廓道風遐布聖力普覃咸蠲短景之
期盡契長生之楽泉扄朗晏幽獄停閑嘉貺
所資俱登道域今故燒香自歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　三啓三禮
鬱鬱家國盛濟濟經道興天人同其願
縹緲入大乗因心立福田靡靡法輪昇
七祖生天堂我身白日騰
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都大洞三景弟子无上三洞大法師
(臣)某謹重上啓
太上无極大道元始天尊太上大道君太上
老君十方无極大道道德衆聖三十六部尊
經玄中大法師天師君上相上宰上保上傅
四司五帝三界官屬一切尊靈(臣)等伏聞道
運宣行眞經布化明科妙訓開悟於人天靈
冊竒文敷揚於幽滯所以三乗三洞拯弱喪
以知歸龍篆鳯書佐邦家而致福冥心契感
虚室通眞咸在至誠以崇禎貺欽惟大道潜
賛帝功
皇帝以某官運履晦蒙恩深軫念將期銷解
用保清寜奉龍璧香花紋繒法信爰崇齋直
是啓壇場(臣)等叨備玄司恭承明命輙依科
式虔告眞靈燒香然燈照燭幽夜上映福堂
之上下開冥昧之庭爲某官悔謝存亡和平
𡨚對若干日夜行道轉經懴九世七玄前生
今代幽明負犯生死愆瑕惡對罪根宿𡨚往
債及九宫八卦三命五行暗曜明星無邊災
咎因今祈謝咸乞蕩除即使玄祖超昇積瑕
原宥凶隨懴解吉逐願來百福資薰千災蕩
滌増新禄祚延益年齡永奉
聖朝上酬
帝力下願二儀貞觀三景輝華五緯循常八
風調順寳圖隆固
聖算遐延超帝道而邁皇風澄九圍而清萬
國六宫百揆中外宣功太子諸王賢明佐聖
歳無疵癘俗有謳歌天下太平羣生遂性重
冥寒夜動植飛沉俱承齋謝之縁並悟玄通
之道上明
天尊廣濟之澤下副(臣)等懴謝之誠謹啓以
聞
　　　發願
一願大道淡泊虚无安閑空寂澄清自居廣
　開法門敎導頑夫皆蒙惠澤精苦自修預
　以同學普得昇虚與天相保長存無憂
二願諸天結炁澄清髙虚廣覆保眞固靈炁
　候調節四運和平國安民豐普天閑寜廣
　濟一切惠達有生保天長存億劫不傾
三願土地覆載無窮安平不陷海淪不崩保
　鎭家國兆民興從養生安死惠周十方未
　稼滋植營運日豐咸得厚載萬𩔖皆從
四願日月二景髙明無有薄蝕虧盈安靜光
　照諸天洞消暗冥保固劫運世祚和平普
　加潤澤惠灑衆生
五願星辰與日齊光轉燭照耀朗映十方各
　安其位經緯直行保鎭家國無有災傷四
　海寜一普天興昌
六願四時隨節推遷景氣和調無有災患疫
　毒消滅普天安平五榖豐熟國富民歡
七願浮雲結炁聚煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普濟羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎭國祚保天無終護度一切莫不仰宗
十願江海蕩蕩无極含容恢廓無細不植淵
　奥柔惠潤加蠕息天人獲慶年同劫石
十一願帝王國土日昌四鎭安睦兵革不揚
　天人歌唱吉應來翔敷敎濟濟威化揚揚
　兆庶稱慶長樂未央
十二願蝖飛蠢動巳生未生咸蒙安全普天
　生成皆見元氣受陽之形草木果林經冬
　不零一切濟度靡不鮮榮和與道合眞
　　　復爐
香官使者左右龍虎君侍香諸靈官當今(臣)
朝元之所自然生金液丹碧芝英百靈衆眞
交㑹在此洞案爐前令(臣)體耀金輝斬伐胞
根七玄技擢百關備仙解除死籍宴坐泥丸
東華紀字䇿景虚玄十方仙童玉女接侍香
煙傳臣向來所啓之言速達徑御
太上无極大道無形無名虚无自然金闕玉
陛下
神霄九宸上帝御前
　　　出戸



太上黄籙齋儀卷之十四
太上黄籙齋儀卷之十五
　　　　唐廣成先生杜光庭集
　特勑爲臣下消災落景行道
　　　入戸
　　　衛靈
　　五星髙曜瑞炁飛浮元始集神
　　天地交周玉符寳節嘯命微幽
　　擲火揚威奸凶無留萬魔振伏
　　紛葩却消摧怪伐惡道炁同流
　　神光照夜隂翳俱收萬神降格
　　扇景乗飈羣生咸遂惠遍神州
　　　鳴法鼓二十四通
无上玄元太上道君召出(臣)身中三五功曹
左右官使者侍香金童傳言散花玉女五帝
直符直日香官各三十二人出出者嚴裝關
啓玄壇天帝神君當召此間土地里域眞官
正神以今奉爲入意祈恩玉闕進拜丹書願
得玉清道炁靈寳妙光下降流入(臣)等身中
即使紫精鬱勃玉關開明五老輔根萬帝攝
眞體圓珠映乗景𩥵宸金光煥赫御炁上清
令(臣)所啓速達徑御
太上无極大道無形無名虚无自然金闕玉
陛下
神霄九宸上帝御前
　　　各稱法位
上清玄都太洞三景弟子无上三洞法師奉
行黄籙大齋消災法事某嶽先生某帝眞人
(臣)某等同誠上啓
虚无自然元始天尊无極大道太上大道君
髙上大道金闕玄元天皇大帝太上老君昊
天玉皇上帝十方巳得道大聖衆至眞諸君
丈人三十六天帝君玉虚上帝玉帝大帝東
華南極西靈北眞玄都玉京金闕七寳玄臺
三界官屬一切眞靈(臣)等夙以鴻因獲逢玄
化三洞布弘慈之訓普福人天四明開廣濟
之科顯資邦國是以玉書演與金簡詮功惟
感必通有祈咸應況乎事形帝命念屬震襟
恩重君臣誠希福祐是敢考洞玄之典式按
靈寳之文儀率勵法流精修齋直虔奉詞旨
敢不上聞
皇帝青詞謹當宣奏
　　　讀詞
按如詞言理宜關奏
皇帝以某官五行倚伏有否塞之期三命運
行有興衰之理值茲厄㑹深軫睿慈備内府
之香花慿上清之科品俾崇齋福恭啓壇場
質龍綵以盟心資蘭炷而馳懇八鸞十鶴期
肸蠁以來儀鳯磬龍煙必虚徐而上達以今
落景行道請法衆等運茲初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德歸流
聖朝宗廟社稷尊靈宴景太虚凝神丹闕羽
旂翠葆陪萬聖以朝元玉䈎金枝越千齡而
受福祚隆周卜地廣堯封八表咸寜羣生常
泰今故燒香自歸依
師尊大聖衆至眞之德得道之後昇入无形
和與道合眞
以今落景行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流
皇帝伏冀鎭元靈䇿㑹玉斗之威神丹籙寳
章召瓊宫之寮屬増崇
帝祚延永
聖年與辰極以齊安共日華而同照皇后龜
臺並列鶴壽彌長太子諸王擁洪休而奉聖
六宫百辟扶
皇極以承榮萬宇咸康普天均福今故燒香
自歸依
師尊大聖衆至眞之德得道之後昇入无形
和與道合眞
以今落景行道請法衆等運兹三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德歸流十極九㝠諸天
諸地玄風所扇道化所覃幽顯俱榮人天同
福某官九玄七世乗善貺以登眞外族内姻
荷神功而契道積瑕消蕩衆厄蠲除年禄遐
長福善臻萃今故燒香自歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　三啓
大道洞玄虚有念無不契錬質入仙眞
遂成金剛體超度三界難地獄五苦解
悉歸太上經靜念稽首禮
　　　三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
　(臣)某等謹重上啓
太上无極大道元始天尊太上大道君太上
老君十方无極大道道德衆聖天尊至眞太
帝天帝三十六部尊經玄中大法師天師君
玉輔上宰四司五帝三界官屬一切眞靈(臣)
等伏聞道化玄微髙處九清之上神功招著
流于八極之中若影響之相符由感通而咸
應凡情上達玄貺必通況乎發自宸衷形于
帝念欲佇隨機之福以彰允契之靈大道衆
尊必孚嘉祐
皇帝以某官禀神二象凝炁三靈隂陽有昇
降之殊凶吉有推遷之理值兹厄㑹用軫憂
勒爰命精誠式陳齋告所冀青詞上御諸天
迴濟護之仁朱表昇聞萬聖降舒榮之澤勑
四司五帝詔三界十方開紫陽上宫下九龍
符命爲某官解前𡨚宿債原往釁深瑕除罪
對之書落考延之簡錫延長之祚迴短促之
期三命五行天文地紀一切災厄咸賜蕩除
使禄祚惟新年壽増益神炁興盛衰咎蠲消
九祖七玄生天受福上願天元昭朗地載安
貞三光有壁合珠連八表無祅風沴氣寳圖
隆固
聖壽延洪方目將軍擲火鈴而掃氛霧厖眉
御史揮紫筆而紀休禎皇后嬪妃常承景祐
諸王太子共履殊祥明廷多謇正之臣邊徼
息烽煙之備調和玉燭豐積瓊儲億兆歡康
寰瀛靜謐洎乎隂陽主宰川嶽龍神翊賛昌
時昭宣道化三塗九夜六趣殊倫共荷齋功
咸臻福岸上明
天尊六慈之澤允副
皇帝𧆛奉之誠謹啓
　　　發願
一願乾坤明素二願氣象清玄三願聖君萬
壽四願化洽八埏五願天垂甘露六願地發
祥煙七願四時應候八願萬物生全九願家
多孝悌十願國富才賢十一願齋功廣被十
二願善瑞曰臻
　　　復爐
香官使者左右龍虎君侍香諸靈官當今(臣)
朝元之所自然生金液丹碧芝英百靈衆眞
交㑹在此洞案爐前令(臣)體耀金輝斬伐胞
根七玄拔擢百關備仙解除死籍宴坐泥丸
東華紀字䇿景虚玄十方仙童玉女接侍香
煙傅(臣)向來所啓之言速達徑御
太上无極大道無形無名虚无自然金闕玉
陛下
神霄九宸上帝御前
　　　出戸


太上黃籙齋儀卷之十五










太上黄籙齋儀卷之十六(十七十/八同卷)賔十二
　　　　唐廣成先生杜光庭集
　特勑爲臣下遷拔清旦行道
　　　入戸
　　　各禮師存念如法
　　　衛靈
　　青陽虚映曜曰回靈神虎辟邪
　　飛天流鈴摧奸滅試萬魔束形
　　九微回道八威攝精千眞校録
　　三元蕩清左嘯中黄右䇿六丁
　　七轉八合周旋天經聖化巍巍
　　三道順行慶雲流布合景黃庭
　　　鳴法鼔二十四通
无上三天玄元始三炁太上道君召出(臣)身
中三五功曹左右官使者侍香金重傳言散
花玉女五帝直符直日香官各三十二人出
出者嚴裝關啓玄壇天帝神君當召此間土
地里域眞官正神急上關啓(臣)今奉爲入意
以今清旦行道願得玉清道炁靈寳妙光下
降流入(臣)等身中即使玄壇清淨内外成具
天無氛穢地絶妖塵琳琅振響十方肅清萬
魔不干眞誠上徹令(臣)所啓速達俓御
太上无極大道至眞玉皇上帝御前
　　　各稱法位
上清玄都弟子(臣)某等同誠上啓
虚无自然元始天尊无極大道太上大道君
髙上大道金闕玄元天皇大帝太上老君昊
天玉皇上帝十方巳得道大聖衆至眞諸君
丈人十方自然靈寳天尊隨機赴感救苦天
尊三十六天帝君玉虚上帝玉帝太帝東華
南極西靈北眞玄都玉京金闕七寳玄臺紫
微上宫靈寳至眞明皇道君三十六部尊經
玄中大法師三界應感一切眞靈(臣)等伏聞
至道延慈玄功濟物敷揚景化拯䕶幽明所
以飛天神人禀玉匱明眞之訓上智童子請
瑶壇三籙之科宣布法音開度羣品仁周家
國惠洽古今
皇帝軫念勲賢憫傷冥淇某官緬痛泉扄冥
懷幽壤某等𧆛修勝福敷列壇場冀迴至聖
之慈以拯冥關之苦況奉詞㫖敢不上聞
　　　讀詞
按如詞言理宜關奏(臣)等謹依九清妙㫖三
籙簡文法天地之儀陳懴祈之禮上通三境
下極九幽燒香然燈轉經行道銀缸散彩冀
開長夜之光仙唱流音佇降自天之福以今
清旦行道請法衆等運茲初捻上香
願此香煙騰空徑上供飬
无上至眞道寳(臣)等歸身歸命首體投地仰
依
太上三尊願以是功德歸流社稷尊靈宗祧
列聖超登眞品遊宴福庭保祐陽圖遐延祚
曆乾坤共永海嶽常寧今故燒香自歸依
師尊大聖衆至眞之德得道之後昇入无形
和與道合眞
以今清旦行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流
皇帝伏冀玄濤碧海比聖壽以無涯羣嶽下
洲與
皇圖而共固后妃嬪御常洽楨休
太子諸王彌新福祚文臣武列中外職寮齊
忠貞恊賛之心啓仁壽雍熈之化天元澄朗
地紀晏寧榖稼常登干戈求戢旁周萬宇普
及羣生道力所覃昇沉俱泰今故燒香歸依
師尊大聖衆至眞之德得道之後昇入无形
和與道合眞
以今清旦行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德歸流某官即時冥界
伏冀齋功上逹聖力下通開玉匱之琅函勅
九龍之符命超遷靈識徑上南宫經流火之
庭錬除滓穢入明霞之殿佩服陽華擢品福
鄉斷消鬼録九玄七祖受化生天五族六親
延祥納祐𡨚仇洗滌債訟和平六趣三塗皆
霑巨福今故燒香歸依
師尊大聖衆至眞之德得道之後昇人无形
和與道合眞
　　　禮方
　　　懴悔
　　　三啓
樂法以爲妻愛經如珠玉持戒制六情
念道遺所欲淡泊正炁停蕭然神靜黙
天魔並敬護世世受大福
　　　三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子(臣)某箸謹重誠上啓
太上无極大道元始天尊太上大道君太上
老君十方自然靈寳天尊隨機赴感救苦天
尊三十六部尊經玄中大法師天師君上相
上宰四司五帝三界内外應感尊靈(臣)等伏
聞二炁陶甄五行生化隂陽倚伏善惡推遷
居世網之中處化機之内六情擾動三業縈
牽淪溺漂沉古今難息自非生資道炁天挺
仙才登福輦而碎禍車造雲衢而超地府悠
悠浮世孰免輪迴某官生世巳來至于累劫
積行所犯罪目貫盈武臣或訓旅統戎誅兇
伐叛芟夷之際玉石難分佐時雖繫於立功
專殺深虞於獲戾又宴犒之用須有庖燔懲
善之科須行刑憲故傷誤殺必有愆違或兵
士經行寨壘營造侵殘丘墓犯觸龍神掘鑿
岡原損汚泉澗蹂踐福地穢觸靈蹤或往債
未原或前𡨚未解或當官理務輕重任心生
有罪瑕殁有報對冥冥幽嶽懴贖無由文官
或理務之時任心肆意詳刑讞嶽罔顧哀矜
執法侍綱不思原宥與奪沮勸或爽於重輕
徵督賦輸或傷於苛急人嗟物怨結固罪條
或往債前𡨚或違天負地曽無懴謝積在冥
曹身殁巳來報對斯至拔贖無由
皇帝言念前功悼傷泉路考紫陽之格披懴
拔之科嚴啓華壇仰祈鴻澤伏冀諸天衆聖
太上三尊迴罔極之恩降大慈之澤詔下三
官九府五帝四司太山酆都三十六獄和𡨚
釋對削落罪書承大宥之文出重隂之域南
宫受化福路上生九世七玄同霑景祐洎乎
三塗六趣異品殊倫動植飛沉咸昇福岸三
光表瑞四序均和
聖壽遐長國祚隆永干戈殄戢疫毒銷亡百
穀常豐普天昭泰上明
天尊大慈之澤下副(臣)等歸命之誠謹啓以
聞
　　　發念
一念爲道四大合德齋主七世父母免脫憂
　苦上昇天堂衣食自然
二念帝王國主道化興隆庠序濟濟皇敎恢
　弘威儀翼翼普天所瞻民稱太平四夷賔
　伏妖惡自滅賢聖日生
三念法師功德大建敎化明逹俱獲飛仙
四念同志學人早得仙道更相開度
五念九親和睦好尚仁義貴道賤財行爲物
　範
六念損巳布施道士及飢寒者天下人民各
　得其所
七念蠕動蚑行一切衆生咸蒙成就
八念赦貨前生今世罪對立功𥙷過
九念家門隆盛宗廟有人世生賢才
十念尊受經師不敢中怠平等一心廣度一
　切剋獲上仙白日登天拜見太上未成眞
　人雲車羽駕和與道合眞
　　　復爐
杳官使者左右龍虎君侍香諸靈官當令(臣)
朝元之所自然生金液丹碧芝英百靈衆眞
交㑹在此香火爐前令(臣)學道得道學仙得
仙齋主受福幽顯沾恩十方仙童玉女侍衛
蘭煙傳(臣)向來所啓速違徑御
太上无極大道至眞玉皇上帝御前
　　　出戸


太上黃籙齋儀卷之十
太上黄籙齋儀卷之十七
　　　　唐廣成先生杜光庭集
　特勑爲臣下遷拔中分行道
　　　入戸
　　　各禮師存念如法
　　　衛靈
　　丹靈朱火炎霞激風赤輪剛運
　　天光八衝迸威包羅交變萬方
　　流金豁落羣魔滅蹤辟姦破妖
　　明耀元功金符召制躡雲䇿龍
　　謡歌慶㑹散花太空神化冥運
　　四極安隆伏御帝前罔有不恭
　　　鳴法鼓二十四通
无上三天玄元始三炁太上道君召出(臣)身
中三五功曹左右官使者侍香金童傳言玉
女五帝直符直日香官各三十二人出出者
嚴装闢啓玄壇天帝神君當召此間土地里
域眞官正神急上關啓(臣)今奉爲入意以今
朝元行道願得玉清道炁靈寳妙光下降流
入(臣)等身中即使玄壇清淨内外成眞天無
氛穢地絶妖塵琳琅振響十方肅清萬魔不
干眞誠上徹令(臣)所啓速達徑御
太上无極大道至眞玉皇上帝御前
　　　各稱法位
上清玄都弟子(臣)某等同誠上啓
虚无自然元始天尊无極大道太上大道君
髙上大道金闕玄元天皇大帝太上老君昊
天玉皇上帝十方巳得道大聖衆自然至眞
靈寳天尊隨機赴感救苦天尊至眞諸君丈
人三十六天帝君玉虚上帝玉帝太帝東華
南極西靈北眞玄都玉京金闕七寳玄臺紫
微上宮靈寳至眞明皇道君三十六部尊經
玄中大法師三界應感一切眞靈(臣)等伏聞
至道開光先天立化圓方異禀幽顯分途設
繩非許善之科懸懲沮昇聞之典衆靈主宰
列職司明巨細無遺錙銖畢舉蓋欲使三界
之内庶品之中力善修心除非輟惡垂於經
訓示以懴祈明載格言古今遵奉(臣)等叨依
妙化獲備玄司志惟佐
國立功度人濟物況奉詞㫖敢不上聞
　　　讀詞
皇帝祇仰
玄慈欽承道典軫懷冥漠思降禎休考明眞
遷拔之科按黄籙懴陳之品俾安靈識爰降
絲綸領信幣以豐嚴錫香花而蠲潔(臣)等式
遵玄旨敷列
皇壇四界八方法天象地貢詞誠於三境用
祈謝於諸天冀罄丹心以資鴻福以今中分
行道請法衆等運茲𥘉捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德上資社稷尊靈比乾
儀而共永宗祧先聖齊道化以常寧耀景十
華昇眞長樂垂休大寳流福宏基邁周漢之
隆昌超夏商而延逺今故燒香歸依
師尊大聖衆至眞之德得道之後昇入无形
和興道合眞
以今中分行道詩法衆等運茲二捻上香
願此香煙騰空徑上供飬
无上至眞經寳(臣)等歸身歸命首體投地仰
依
太上三尊願以是功德歸流
皇帝伏覬日華騰景益廣睿明辰極飛光彌
崇聖壽道德超於義皥仁聖冠於勛華萬國
宅心九圍隨化后妃嬪御欽賛堯慈太子諸
王昭敷舜澤公卿臣佐文武職僚各運忠貞
永扶昌祚今故燒香歸依
師尊大聖衆至眞之德得道之後昇入无形
和與道合眞
以今中分行道請法衆等運茲三捻上香
願此香煙騰空徑上供養
无上至眞師寳臣等歸身歸命首體投地仰
依
太上三尊願以是功德歸流某官即時冥界
三清衆聖開日闕以流光八景髙尊敞雲軒
而布澤沐浴神識灌錬形魂蕩滌罪瑕和平
𡨚債先亡後裔同沐熏修今故燒香歸依
師尊大聖衆至眞之德得道之後㫒入无形
和與道合眞
　　　禮方
　　　懺悔
　　　三啓
螢鬰家國盛濟濟經道興天人同其願
縹緲入大乗因心立福田靡糜法輪昇
七祖生天堂我身白日騰
　　　三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子(臣)某謹重伸上啓
太上无極大道元始天尊太上大道君太上
老君至眞自然靈寳天尊隨機赴感救苦天
尊三十六部尊經玄中大法師天師君上相
上宰四司五帝三界官屬一切尊靈(臣)等伏
聞萬聖延慈九天垂澤憫三塗之謫役哀六
趣之漂淪一失生津永乖賢域綿綿長夜萬
劫無期是以遊觀八門天尊啓濟生之品軫
傷三界道君宣度死之科欲使共陟
福庭同超欲海眞經妙旨匡
國化人
皇帝軫念亡靈顯頒綸詔按三清之格開九
奏之壇油燭香花質心衆聖紋繒法信騰欵
諸天燒香然燈轉經行道洗心滌慮拜手祈
眞所期八景神光下照幽隂之府九龍符命
徑臨積夜之庭拔度魂儀昇離泉曲赦除某
官前生今世無量劫來積過深尤前𡨚往債
或巳身所犯或祖世貽殃罪目多端不可憶
識或違忤天地負越神明侵害於人損傷於
物殁受報對動歷歳年非仗玄功無由解釋
因今大齋功德懴拔之縁萬罪千愆咸乞除
蕩即使神魂清靜罪惱銷平離苦生夭參眞
悟道至于九玄七世往逝幽靈共沐
勝功俱登
福路垂祥介祐利及見存上願二象清寧三
光融朗風雲叶序妖惡沉零
帝祚無疆
聖躬萬壽三農蕃稔覩分𡵨合頴之苖四海
梯航有天獸竒香之貢后妃蠙御太子諸王
匡翊紫宸保寧皇極公卿臣佐文武忠良敷
賛九重輯和八表干戈弢戢億兆樂康洎乎
水陸龍神飛沉庶𩔖齋功所被惠澤所覃海
外寰中齊臻壽域上明
天尊大慈之澤下副(臣)等懺謝之誠謹啓以
聞
　　　發願
一頋大道淡泊虚无安閑空寂澄清自居廣
　開法門敎導頑夫皆蒙惠澤精苦是修預
　以同學普得昇虚與天相保長存無憂
二願諸天結炁澄清高虚廣覆保眞固靈氣
　候調節四運和平國安民豐普天閑寧廣
　濟一切惠逮有生保劫長存億劫不傾
三願土地覆載無窮安平不陷海淪不崩保
　鎭家國兆民興從養生安死惠周十方禾
　稼滋植營運日豐咸得厚載萬𩔖皆從
四願日月二景髙明無有薄蝕𧇊盈安清光
　照諸天洞消暗冥保固劫運世祚和平普
　加潤澤惠灑衆生
五願星辰與日齊光轉燭照耀朗映十方
　各安其位經緯直行保鎭家國無有災傷
四海寧一普天興昌
六願四時隨節推遷景氣和調無有災患疫
　毒消滅普天安平五榖豐熟國富民歡
七願浮雲結炁聚煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普濟羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎭國祚保天無終護度一切莫不仰宗
十願江海蕩蕩太極舍容恢廓無細不植淵
　奥柔惠潤加蠕息天人獲慶年同劫石
十一願帝王國土日昌四鎭安睦兵革不揚
　天人歌唱吉日來翔敷敎濟濟威化洋洋
　兆民稱慶長樂未央
十二願蝖飛蠢動巳生未生咸蒙安全普得
　生成皆見元炁受陽之形草木果林經冬
　不零一切濟度靡不鮮榮和與道合眞
　　　復爐
香官使者左右龍虎君侍香諸靈官當今(臣)
朝元之所自然生金液丹碧芝英百靈衆眞
交㑹在此香火爐前令(臣)學道得道求仙得
仙齋主受福幽顯沾恩十方仙童玉女侍衛
蘭煙傳(臣)向來所啓速達徑御
太上无極大道至眞玉皇上帝御前
　　　出戸


太上黄籙齋儀卷之十七








太上黄籙齋儀卷之十八
　　　　唐廣成先生杜光庭集
　特勑爲臣下遷拔落景行道
　　　入戸
　　　各禮師存念如法
　　　衛靈
　　五星髙曜瑞炁飛浮元始集神
　　天地交周玉符寳節嘯命微幽
　　擲火揚威奸山無留萬魔振伏
　　紛葩却消摧怪伐惡道炁同流
　　神光照夜隂翳俱收萬仙降格
　　扇景乗飈羣生咸遂惠遍神州
　　　鳴法鼓二十四通
无上三天玄元始三炁太上老君召出(臣)身
中三五功曹左右官使者侍香金童傳言玉
女玉帝直符直日香官各三十二人出出者
嚴裝關啓玄壇天帝神君當召此間上地里
域眞官正神急上關啓(臣)今奉爲入意以今
晚朝行道願得玉清道炁靈寳妙光下降流
入(臣)等身中即使玄壇清淨内外成眞天無
氛穢地絶妖塵琳琅振響十方肅清萬魔不
千眞誠上徹今(臣)所啓速達徑御
太上无極大道至眞玉皇上帝御前
　　　各稱法位
上清玄都弟子(臣)某等謹同誠上啓
虚无自然元始天尊无極大道太上大道君
髙上大道金闕玄元天皇大帝太上老君昊
天玉皇上帝十方巳得道大聖衆至眞自然
靈寳天尊隨機赴感救苦天尊至眞諸君丈
人三十六天帝君玉虚上帝玉帝太帝東華
南極西靈北眞𤣥都玉京金闕七寳玄臺紫
微上宫靈寳至眞明皇道君三十六部尊經
玄中大法師五老上帝三元君天地水三官
考校罪福應感眞靈(臣)等伏聞善惡無形惟
人所兆報應無爽猶響隨聲今古循環吉凶
攸繫所以北宫主死南昌領生天地神明詮
功紀過洪纎備舉毫末無遺得不惕勵競懷
仰遵玄戒由是至眞大道无上法王寳經垂
告謝之儀金簡有懴祈之旨一心首悔萬罪
蠲銷
皇帝悼念亡靈眷傷幽夜思弘勝福以拯泉
關式降
綸言恭修齋直今奉詞旨敢不上聞
　　　讀詞
按如詞言義深遷拔(臣)等按紫陽玉笈黄籙
蕳文法地象天敷壇列纂儼十華之位陳四
極之儀備法信纹繒香花油燭轉經行道懴
謝諸天冀眞聖之迴光普幽明而介福以今
落景行道請法衆等運茲初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德歸流宗祧先聖社稷
尊靈騰景王清垂祥寳胤鸞𩥵遊宴昇汗漫
以無爲鳯曆延洪與乾坤而不極天元昭朗
地紀寧閑萬國㑹同羣生遂性今故燒香歸
依
師尊大聖衆至眞之德得道之後昇入无形
和與道合眞
以今落景行道請法衆等運茲二捻上香
願比香煙騰空徑上供養
无上至眞經寳(臣)等歸身歸命首體投地仰
依
太上三尊願以是功徳歸流
皇帝伏冀皇明逺矚睿渥遐覃坐玄扈以凝
神重觀寳籙俯洪河而展采再揖珍圖地廣
宏基山齊聖壽后妃嬪御恊賛彤廷太子諸
王昭宣鴻化文武卿佐内屏外藩福祉益新
徽華克茂三邊靜謐永無關戍之勞八極懽
康常有梯航之貢干戈戢息疫毒銷亡水旱
無侵龍神侻豫凶妖不作稼穡有年一切含
生俱享元吉今故燒香歸依
師尊大聖衆至眞之德得道之後昇入无形
和與道合眞
以今落景行道請法衆等運茲三捻上香
願此香煙騰空徑上供養
无上至眞師寳(臣)等皈身皈命首體投地仰
依
太上三尊願以是功德歸流某官即時冥界
伏冀丹誠上達玄澤下臨三境元尊放神光
而照燭諸天上聖流惠渥以資薰九泉開昏
晦之衢六趣息輪迴之苦魂神錬沐𡨚債和
平罪惱俱銷福祥臻萃洎乎三塗冥識七世
幽靈共沐勝功咸登道果人故燒香歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　三啓
大道洞玄虚有念無不契錬質入仙眞
遂成金剛體超度三界難地獄五苦解
悉歸太上經靜念稽首禮
　　　三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子(臣)某等謹同誠上啓
太上无極大道元始天尊太上大道君太上
老君至眞自然靈寳天尊隨機赴感救苦天
尊三十六部尊經玄中大法師天師君上相
上宰五老上帝三元君天地水三官三界應
感一切尊靈(臣)等伏聞大聖開圖元皇撫運
天關化育地紀裁成惟人最靈首出羣品隂
陽遷貿性識波流處身有善惡之殊動靜繫
吉凶之目罪福以之昇降生死以之區分所
以元始天尊諸天大聖垂慈救之旨開採護
之門命五帝四司垂機接引三元衆聖應化
主張天地水官示考校之理隂陽曹吏宣報
對之儀欲使盡契福階俱超罪網而昏迷難
悟滯濁難祛蹈過垂愆莫紀其極某官爰從
積世以洎生前無數劫來轉輪生化或六情
所搆三業所爲罪目多端不可記憶或興師
統衆征討四方或秉法持綱紏繩於物或懲
姦剪暴用鉞申威或撫弱遏强行賞示罰或
興工土木犯觸龍神或犒士宴賔宰殺物命
或釣潜弋宿馳騁畋遊或詳舉刑章情有曲
直或愛憎喜怒肆意任心人有悲嗟鬼有𡨚
債未曽祈首積在幽冥三官有罪考之名五
帝有報對之目冥冥夜府祈向何由
皇帝軫念幽靈願言遷拔按依科格嚴設壇
場神燈散彩於九冥香炷飄芬於三界普諸
天而懴罪徧十極以祈恩伏冀
上聖髙尊慈光憫照三官五帝巨澤滂流賜
罔極之恩弘大慈之施無邊之罪咸賜蕩除
即使四極甄明十仙汲引出重隂之府詣流
火之庭澡瑩形魂沐浴神爽昇居長樂飛翥
上宫證道參眞永離幽夜其有前𡨚往債隨
念和平積罪餘殃應時銷釋子孫享福玄祖
超昇動植飛沉泉扄苦趣齋功所及並洽休
禎上願日月貞明乾坤安鎭星辰有瑞風雨
無愆大業隆昌聖躬萬壽天枝帝葉廕八極
以常榮文德武功包九圍而並化干戈自戢
榖稼彌豐域外區中盡登仁壽上明
天尊大慈之澤下副(臣)等歸命之誠謹啓以
聞
　　　發願
一願大道流行普天懷德二願一切有生咸
皆悟道三願九夜悲魂一時解脫四願孤爽
無依咸得受生五願天下太平五榖豐熟六
願臣忠子孝君仁父慈七願四海通同六親
和釋八願潜胞處卵咸得生成九願積疾新
痾旋即痊愈十願孤露衆生豐衣足食
　　　復爐
香官使者左右龍虎君侍香諸靈官當令(臣)
朝元之所自然生金液丹碧芝英百靈衆眞
交㑹在此香火洞案爐前令(臣)學道得道求
仙得仙齋主受福幽顯沾恩十方仙童玉女
侍衛蘭煙傳(臣)向來所啓速達徑御
太上无極大道至眞玉皇上帝御前
　　　出戸
太上黄籙齋儀卷之十八





太上黃籙齋儀卷之十九(二十二十/一同卷)歸一
　　　　唐廣成先生杜光庭刪
　人臣爲國消災清旦行道
　　　入戸
　　　各禮師存念如法
　　　衞靈
　　青陽虚映耀日回靈神虎辟邪
　　飛天流鈴摧奸㓕試萬魔束形
　　九微回道八威攝精千眞校録
　　三元蕩清左嘯中黄右䇿六丁
　　七轉八合周旋天經聖化巍巍
　　三道順行慶雲流布合景黃庭
　　　鳴法鼓二十四通
無上三天玄元始三炁太上道君召出(臣)身
中三五功曹左右官使者侍香金童傳言玉
女五帝直符直日香官各三十二人出出者
嚴裝關啓玄壇天帝神君當召此間土地里
域眞官正神急上關啓臣今奉爲入意以今
朝元行道願得玉清道炁靈寳妙光下降流
入臣等身中即使玄壇清淨内外成眞天無
氛穢地絶妖塵琳琅振響十方肅清萬魔不
干眞誠上徹令(臣)所啓速達逕御
太上無極大道至眞玉皇上帝御前
　　　各稱法位
上清玄都弟子臣某等同誠上啓
虚無自然元始天尊無極大道太上大道君
髙上大道金闕玄元天皇大帝太上老君昊
天玉皇上帝十方巳得道大聖衆至眞諸君
丈人三十六天帝君玉虚上帝玉帝大帝東
華南極西靈北眞玄都玉京金闕七寳玄臺
紫微上宫靈寳至眞明皇道君三十六部尊
經玄中大法師三界應感一切眞靈臣等伏
聞大道宣行三才定位帝王立極四大齊尊
所以開國䟽邦司牧羣有端旒負扆臨御萬
方緃聖法天必資於幽賛時和俗泰實仗於
神功故得遵郊祀之常儀備吉蠲之盛禮承
天事地昭奉上玄今屬災運所鍾迍蒙所搆
須祈禎貺以啓昇平某官某乙誠切憂君志
深理國䖍修齋直冀感眞靈臣等沗職玄司
理宜關奏况奉詞㫖敢不上聞
　　　讀詞
按如詞言事形家國感裁成之德荷覆載之
恩非叩玄關難希景祐是用肅恭丹懇崇設
皇壇仰碧落以馳心注清都而騰欵以今清
旦行道請法衆等運兹初捻上香
願此香煙騰空供飬
無上至眞道寳臣等歸身歸命首體投地仰
依
太上三尊願以是功德歸流
社稷尊靈
宗祧先聖融神玄極宴景丹臺金闕玉京奉
睿謨於元始瑶圖寳曆延巨貺於神孫化時
而海晏河清流福而天長地久今故燒香歸
依
師尊大聖衆至眞之德得道之後升入無形
和與道合眞
以今清旦行道請法衆等運兹二捻上香
願此香煙騰空徑上供養
無上至眞經寳臣等歸身歸命首體投地仰
依
太上尊經願以是功德上願
皇帝瑞凝宸極福集聖躬同日月之明照臨
萬㝢比乾坤之德覆育群生
皇后嬪妃光扶大寳
儲宫王子恊賛鴻圖郷輔庶僚元勲良弼文
功武烈共泰寰瀛今故燒香歸依
師尊大聖衆至眞之德得道之後保天長存
和與道合眞
以今清旦行道請法衆等運兹三捻上香
願此香煙騰空徑上供養
無上至眞師寳臣等歸身歸命首體投地仰
依
太上三師願以是功德歸流天上天下三界
十方大道神明諸天衆聖伏覬鎭寧國祚乎
祐
聖朝耀雪霜雷電之威正春夏秋冬之令生
成品物誅殄兇妖蕩滌災殃延洪祚暦某官
某乙五山等峻八柱齊貞常拱紫宸永扶
皇極九玄升度品𩔖昭蘇億兆康寧干戈戢
息飛沈有識咸享利貞今故燒香歸依
師尊大聖衆至眞之德得道之後升入無形
和與道合眞
　　　禮方
　　　懴悔
　　　三啓頌
樂法以爲妻愛經如珠玉持戒制六情
念道遣所欲淡泊正炁停蕭然神静黙
天魔並敬䕶世世受大福
三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子(臣)某等重誠上啓
太上無極大道元始天尊太上大道君太上
老君至眞無上三十六部尊經玄中大法師
上相上宰四司五帝三界官屬一切眞靈臣
等伏聞
三尊設敎務精感以居先
上聖垂科當肅嚴而爲本苟申素悃必建
尊靈竊惟造化之初逮于兹日后非民無以
布化民非后無以鎭寜惟后配天惟王立極
何嘗不感資造化依仗神功然後能奕葉流
芳傳休繼世粤自玄古有國有家克遵清静
之規乃感玄元之澤
皇帝承天握紀應暦披元恭儉惠和憂勤庶
政日愼一日夕愓晝乾而運屬晦蒙尚嬰災
否非慿至道康濟何由某官某乙夙著鴻勲
益勤丹懇致君憂國莫敢遑寧是用精備香
花豐嚴信幣披心三境拜手諸天式罄明誠
仰希禎祐伏冀丹章上御玄渥下臨垂變化
之威神保遐長之祚暦詔命九天兵騎八極
風雷掃氛霧而廓乾坤殄災凶而安社稷使
姦妖蕩滌日月貞明彗孛風驅干戈氷釋叛
臣孽黨草面悛心疫毒邪精雲収電掃熈熈
夷夏咸遵
道德之風穆穆寰區共恱
聖明之化某官某乙禄等嵩衡年齊椿桂永
䖍忠孝以奉君親
皇帝聖壽巍峩同北極南山之固瑶圖延逺
配天長地久之期蠢動幽明俱升壽域上明
天尊大慈之化下副臣衆等歸命之誠謹啓
以聞
　　　𤼵念
一念爲道四大合德齋主七世免脫憂苦上
　升天堂衣食自然
二念帝王國主道化興隆庠序濟濟皇敎恢
　弘威儀翼翼普天所瞻民稱太平四夷賔
　伏妖惡自㓕聖賢日生
三念法師功德大建敎化明逹俱獲飛仙
四念同志學人早得仙道更相開度
五念九親和睦好尚仁義貴道賤財行爲物
　範
六念損己布施道士及饑寒者天下人民各
　得其所
七念蠕動跂行一切衆生咸蒙成就
八念赦貫前生今世罪對立功𥙷過
九念家國隆盛宗廟有人世生賢才
十念尊受師經不敢中怠平等一心廣度一
　切剋獲上仙白日登天拜見太上永成眞
　人雲車羽駕和與道合眞
　　　復爐
香官使者左右龍虎君侍香諸靈官當令臣
朝元之所自然生金液丹碧芝英百靈衆眞
交㑹在此香火洞案爐前令臣學道得道求
仙得仙
國家受慶幽顯沾恩十方仙童玉女侍衛蘭
煙傳(臣)向來所啓速達徑御
太上無極大道至眞玉皇上帝御前
　　　出戸

太上黄籙齋儀卷之十九





太上黃籙齋儀卷之二十
　　　　唐廣成先生杜先庭剛
　人臣爲國消災中分行道
　　　入户
　　　各禮師存念如法
　　　衞靈
　　丹靈朱火炎霞激風赤輪剛運
　　天光八衝迸威包羅交變萬方
　　流金豁落羣魔㓕蹤辟姦破妖
　　明耀元功金符召制躡雲乗龍
　　謡歌慶㑹散花太空神化冥運
　　四極安隆伏御帝前罔有不恭
　　　鳴法鼓二十四通
無上三天玄元始三炁太上道君召出臣身
中三五功曹左右官使者侍香金童傳言玉
女五帝直符直日香官各三十二人出出者
嚴裝關啓玄壇天帝神君當召此間土地里
域眞官正神急上關啓臣今奉爲入意以令
行道之時願得玉清道炁靈寳妙光下降流
入臣䓁身中即使玄壇清淨内外成眞天無
氛穢地絶妖塵琳琅振響十方肅清萬魔不
干眞誠上徹令臣所啓速達徑御
太上無極大道至眞玉皇上帝御前
　　　各稱法位
上清玄都弟子臣某等同誠上啓
虚無自然元始天尊無極大道太上大道君
髙上大道金闕玄元天皇大帝太上老君昊
天玉皇上帝十方巳得道大聖衆至眞諸君
丈人三十六天帝君玉虚上帝玉帝大帝東
華南極西靈北眞玄都玉京金闕七寳玄臺
紫微上宫靈寳至眞明皇道君三十六部尊
經玄中大法師三界官屬一切眞靈臣等伏
聞太漠未形眞精獨運恢道化而裁成品物
顯神功而區别三才以定髙卑以興邦國君
爲元首綂制幽明代隂陽亭育之權司億兆
慘舒之柄順天體道大庇寰區其或運履晦
蒙物罹迍否一夫不獲庶類貽憂某官某乙
誠切匡時志深禱福將祈嘉祐資奉
聖朝臣等職在敷弘所宜關奏况承詞㫖敢
不上聞
　　　讀詞
按如詞言義深弘救是用按遵玄式嚴啓皇
壇備通眞降聖之儀考三籙九清之格香花
効懇信幣達誠瀝丹悃於人寰佇玄休於天
府以今中分行道請法衆等運兹初捻上香
願此香煙騰空徑上供飬
無上至眞道寳臣等歸身歸命首體投地仰
依
太上三尊願以是功德歸流
社稷尊靈
宗祧先聖升神三境飛歩十華貽巨貺而福
宏圖介殊禎而昌寳曆火䑕氷蚕之野正朔
無遺雞林兒樹之郷謳歌並洽超周年世邁
禹封疆今故燒香歸依
師尊大聖衆至眞之德得道之後升入無形
和與道合眞
以今中分行道請法衆等運兹二捻上香
願此香煙騰空徑上供飬
無上至眞經寳臣等歸身歸命首體投地仰
依
太上三尊願以是功德上祝
皇帝伏覬福流玄極惠洽紫宸八海澄波廣
同睿渥十山聳翠髙等聖年調玉燭於四時
布瓊枝於萬葉
后妃嬪御太子諸王啓迪洪休共扶
皇極文階武秩良輔元勲宣七德而靜九圍
奉三無而康四海五兵韜戢百穀豐登瑞牒
祥符盈編溢冊普天率土俱契雍熈今故燒
香歸依
師尊大聖衆至眞之德得道之後保天長存
和與道合眞
以今中分行道請法衆等運兹三捻上香
願此香煙騰空徑上供養
無上至眞師寳臣等歸身歸命首體投地仰
依
太上三師願以是功德歸流混茫之内道域
之中上極三清下窮九壘隂陽主宰天地職
司弘
天尊拯護之慈宣衆聖包容之德滌除氛沴
蕩滅災凶潜福
帝圖永安國祚致太平之化開仁壽之庭某
官某乙克廣福祥彌新壽禄惟深渥澤長賛
聖明今故燒香歸依
師尊大聖衆至眞之德得道之後升入無形
和與道合眞
　　　禮方
　　　懴悔
　　　三啓頌
鬱鬱家國盛濟濟經道興天人同其願
縹緲入大乗因心立福田靡靡法輪升
七祖生天堂我身白日騰
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子臣某謹重伸上啓
太上無極大道元始天尊太上大道君太上
老君至眞無上三十六部尊經玄中大法師
上相上宰四司五帝三界官屬一切眞靈臣
等獲以宿因躬逢道運玉書金劄降自天關
龜冊虎符行於世域師資付授得以禀修而
身逺雲泉跡迷塵海功未匡於邦國道未及
於飛升惟勵丹襟冀酬
玄造況立功行敎佐國爲先凡有誠祈敢忘
遵副某官某乙以時逢災否憂國疚懷䖍備
信儀精修齋直按
太極九清之㫖依金明三洞之文燒香然燈
轉經行道𥨸惟無爲大敎以昭感爲先不測
神功以精誠爲本鏧精誠於下土必昭感於
上玄伏惟
太上三尊十方衆聖諸天諸地應感眞靈開
大宥之恩降無涯之澤釋除
宗祧先聖爰及
皇躬積過深尤無邊愆咎使神源澄靜道惠
融明地紀天元息災祥之數八宏萬國扇和
樂之風二象安寧三光朗徹兵鋒偃戢疫毒
銷沈鷙暴摧亡龍神輯睦天兵騎乗誅剪奸
妖孽黨兇徒應時殄戮風雨調順稼穡蕃滋
動植殊形飛潜異禀三塗苦爽六趣幽關承
懴請之縁遂逍遥之志勿爲疵癘常保安貞
八溟無逆浪之虞萬𣲖順朝宗之勢普兼顯
晦共覩昇平一切生靈咸臻
道化上明
天尊廣濟之澤下副臣衆等歸命之誠謹啓
以聞
　　　發願
一願大道淡泊虚無安閑空寂澄清自居廣
　開法門敎導頑夫皆蒙惠澤精苦是修預
　以同學普得升虚與天相保長存無憂
二願諸天結炁澄清髙虚廣覆保眞固靈炁
　𠉀調節四運和平國安民豐普天閑寧廣
　濟一切惠逮有生保天長存億劫不傾
三願土地覆載無窮安平不䧟海淪不崩保
　鎭家國兆民興從養生安死惠周十方禾
　稼滋植營運日豐咸得厚載萬𩔖皆從
四願日月二景髙明無有勃蝕𧇊盈安清光
　照諸天洞消暗冥保固劫運世祚和平普
　加潤惠澤灑衆生
五願星辰與日月齊光轉燭照耀映朗十方
　各安其位經緯直行保鎭家國無有災傷
四海寧一普天興昌
六願四時隨節推遷景炁和調無有災患疫
　毒消滅普天安平五榖豐熟國富民歡
七願浮雲結炁聚煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普濟羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎭國祚保天無終護度一切莫不仰宗
十願江海蕩蕩無極含容恢廓無細不植淵
　奧柔惠潤加蠕息天人獲慶年同劫石
十一願帝王國主日昌四鎭安睦兵革不揚
　天人歌唱吉應來翔敷敎濟濟威化洋洋
　兆庶稱慶長樂未央
十二願蝖飛蠢動巳生未生咸蒙安全普得
　生成皆見元炁受陽之形草木果林經冬
　不零一切濟度靡不鮮榮和與道合眞
　　　復爐
香官使者左右龍虎君侍香諸靈官當令臣
朝元之所自然生金液丹碧芝英百靈衆眞
交㑹在此香火爐前令臣學道得道求仙得
仙國家受慶幽顯沾恩十方仙童玉女侍衛
蘭煙傳臣向來所啓速達徑御
太上無極大道至眞玉皇上帝御前
　　　出戸


太上黃籙齋儀卷之二十







太上黃籙齋儀卷之二十一
　　　　唐廣成先生杜光庭剛
　人臣爲國消災落景行道
　　　入戸
　　　各禮師存念如法
　　　衞靈
　　五星髙耀瑞炁飛浮元始集神
　　天地交周玉符寳節嘯命微幽
　　擲火揚威奸凶無留萬魔振伏
　　紛葩却消摧怪伐惡道炁同流
　　神光照夜隂翳俱収萬仙降格
　　扇景乗飈羣生咸遂惠遍神州
　　　鳴法鼓二十四通
無上三天玄元始三炁太上道君召出臣身
中三五功曹左右官使者侍香金童傳言玉
女五帝直符直日香官各三十二人出出者
嚴裝關啓玄壇天帝神君當召此間土地里
域眞官正神急上關啓臣今奉爲入意以今
燒香行道願得玉清道炁靈寳妙光下降流
入臣等身中即使玄壇清淨内外成眞天無
氛穢地絶妖塵琳琅掁響十方肅清萬魔不
干眞誠上徹令臣所啓速達徑御
太上無極大道至眞玉皇上帝御前
　　　各稱法位
上清玄都弟子臣某等同誠上啓
虚無自然元始天尊無極大道太上大道君
髙上大道金闕玄元天皇大帝太上老君昊
天玉皇上帝十方已得道大聖衆至眞諸君
丈人三十六天帝君玉虚上帝玉帝大帝東
華南極西靈北眞玄都玉京金闕七寳玄臺
紫微上宫靈寳至眞明皇道君三十六部尊
經玄中大法師三界官屬一切眞靈臣等伏
聞三統肇分萬邦棊布非
帝王無以撫御非道德無以鎭寧三皇體道
以君臨五帝宣德而成化由是民懷朴厚俗
致淳和六炁均調四時平泰其後隂陽差爽
九六相乗炎黃有征伐之興堯湯有水旱之
變率資盛德旁頼神功天地萬靈咸加幽賛
旣逢否運冝禱眞靈用遵修奉之科庶降
厖洪之福況承詞㫖敢不上聞
　　　讀詞
按如詞言儀形家國某官某乙誠深匡賛翹
仰尊靈齎備信儀䖍修齋直依三元品格靈
寳明科燒香然燈轉經行道歷諸天而告謝
周萬聖以歸依冀達
上玄廣流禎貺
以今晚朝行道請法衆等運兹初捻上香
願此香煙騰空徑上供養
無上至眞道寳臣等歸身歸命首體投地仰
依
太上三尊願以是功德歸流
社稷尊靈
宗祧先聖升神紫闕流福
皇圖友五帝於瓊宫優游自適貽千祥於寳
胤隆盛無窮今故燒香歸依
師尊大聖衆至眞之德得道之後升入無形
和與道合眞
以今晚朝請法衆等運兹二捻上香
願此香煙騰空徑上供養
無上至眞經寳臣等歸身歸命首體投地仰
依
太上三尊願以是功德上祝
皇帝伏冀九天寳曆増
聖壽於無疆八海瓊波廣宏休於不極明逾
兩曜臨照無私德並二儀含弘益大
后妃嬪御柔範布於九圍太子諸王懿勣光
於萬葉文武卿佐中外職僚敷暢
帝猷振揚
鴻化洎乎鳶郊鴈塞異域殊封常洽雍熈克
臻道化今故燒香歸依
師尊大聖衆至眞之德得道之後保天長存
和與道合眞
以今晚朝行道請法衆等運兹三捻上香
願此香煙騰空徑上供養
無上至眞師寳臣等歸身歸命首體投地仰
依
太上三尊願以是功德旁周三界普及羣方
同播玄功共宣洪澤運三天之正炁蕩滌姦
兇召八極之神兵殄平妖沴允昌大業克固
宏基某官某乙神介休禎天資祚壽永䖍忠
孝常奉
聖明今故燒香歸依
師尊大聖衆至眞之德得道之後升入無形
和與道合眞
　　　禮方
　　　懴悔
　　　三啓頌
大道洞玄虚有念無不契煉質入仙眞
遂成金剛體超度三界難地獄五苦解
悉歸太上經靜念稽首禮
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都弟子臣某等重伸上啓
太上無極大道元始天尊太上大道君太上
老君至眞無上三十六部尊經玄中大法師
上相上宰四司五帝三界官屬一切尊靈臣
等伏聞
聖主垂衣撫臨億兆承天布化體道御時必
昭敬於
上玄以資景祐冀和寜於下土以永昌圖故
得天道潜扶神明幽賛人天交感寰海用康
近以九六乘時隂陽愆爽災凶在運中外貽
憂某官某乙理國志深致君誠切思弘勝福
仰奉
聖朝披按典儀精嚴法信馳心三境注念諸
天恭啓壇場䖍修齋直臣等洗心靜念沐浴
清虚燒香然燈轉經行道謄詞誠於十極祈
鑒祐於
三清伏惟
無上法王至眞衆聖臨瓊軒而下矚流巨貺
以周霑調正天元和平地紀使三光融朗五
緯循常彗孛韜形景星効祉八風叶序六炁
均調水旱無侵災妖殄絶山川靜謐鷙獸銷
藏俗洽淳貞物無疪癘鬼魔竄跡邪孽摧亡
夷狄懷朶邊封清晏姦臣賊子効節輸忠烽
燧不驚干戈戢息
帝圖昌盛
聖壽延長朝富忠良野無遺逸六宫百辟共
揚道德之風太子諸王同賛厖洪之業梯航
畢集稼穡常豐某官某乙允介禎休惟新禄
社洎乎幽泉寒府六趣三塗慧日流光永除
昏晦神風滌穢克遂清涼蠢動飛沈俱升法
界上明
天尊大慈之澤下副臣衆等懴謝之誠謹啟
以聞
　　　發願
一願大道流行普天懷德
二願一切有生咸皆悟道
三願九夜幽魂一時解脫
四願孤爽無依咸得受生
五願天下太平五榖豐熟
六願臣忠子孝君仁父慈
七願四海通同𡨚親和釋
八願潜胞處卯咸得生成
九願積疾新痾旋即痊愈
十願孤露衆生豐衣足食
　　　復爐
香官使者左右龍虎君侍香諸靈官當令臣
行道之所自然生金液丹碧芝英百靈衆眞
交會在此香火洞案爐前令臣學道得道求
仙得仙國家受慶幽顯沾恩十方仙童玉女
侍衞蘭煙傳臣向來所啓速達徑御
太上無極大道至眞玉皇上帝御前
　　　出戸


太上黄籙齋儀卷之二十一







太上黃籙齋儀卷之二十二(二十三二/十四同卷)歸二
　　　　唐廣成先生杜光庭刪
　安宅清旦行道
　　　入戸
　　　各禮師存念如法
　　　衞靈
　　青陽虚映耀日回靈神虎辟邪
　　飛天流鈴摧姦滅試萬魔束形
　　九微回道八威攝精千眞校録
　　三元蕩清左嘯中黃右䇿六丁
　　七轉八合周旋天經聖化巍巍
　　三道順行慶雲流布合景黃庭
　　　鳴法鼓二十四通
無上三天玄元始三炁太上老君召出臣身
中三五功曹左右官使者侍香金童傳言玉
女五帝直符直日香官各三十二人出出者
嚴装關啓玄壇天帝神君當召此間土地里
域眞官正神急上關啓臣今奉爲入意願得
玉清道炁靈寳妙光下降流入臣等身中即
使玄壇清淨内外成眞天無氛穢地絶妖塵
琳琅振響十方肅清萬魔不干眞誠上徹令
(臣)所啓速達徑御
太上無極大道虚無自然金闕玉陛下
　　　各稱法位
具位臣某等謹同誠上啓
虚無自然元始天尊無極大道太上大道君
太上老君昊天玉皇上帝十方已得道大聖
衆至眞諸君丈人三十六天帝君玉虚上帝
玉帝大帝東華南極西靈北眞玄都玉京金
闕七寳玄臺紫微上宫靈寳至眞明皇道君
三十六部尊經玄中大法師太始五帝九土
玉皇隂陽應感一切眞靈臣等伏聞
天尊孕化大道垂功二氣裁形萬靈資始圓
清上結懸日月以列星辰方濁下凝布山川
而融海瀆由是百神受職以定方隅五帝司
分各安其位至乃清都紫闕百雉九重郡邑
城池人倫宅宇皆有法象以配乾坤爰資安
鎭之功用叶乂寧之福臣等職當行敎位國
立功凡有所祈理冝關奏況奉詞旨敢不上
聞
　　　讀詞
按如詞言情誠丹切冀因精感上達眞靈臣
等率勵法流按依科式敷壇列纂法地象天
鎭龍綵於十方貢詞誠於三境以今早朝行
道請法衆等運兹初捻上香
願此香煙騰空徑上供養
無上至眞道寳臣等歸身歸命首體投地仰
依
太上三尊願以是功德歸流
皇帝伏冀五山鎭地永比鴻圖八海浮天長
齊鳳暦祚超周漢聖越羲農妃后皇儲克光
睿德諸王公主允契休符混車軌於九圍集
梯航於萬㝢今故燒香自歸依
師尊大聖衆至眞之德得道之後升入無形
和與道合眞
以今早朝行道請法衆等運兹二捻上香
願此香煙騰空徑上供飬
無上至眞經寳臣等歸身歸命首體投地仰
依
太上三尊願以是功德歸流齋主家九世七
玄俱超夜府六親五族並證仙階宅宇安寜
龍神鎭守凶災殄息妖惡不興今故燒香自
歸依
師尊大聖衆至眞之德得道之後升入無形
和與道合眞
以今早朝行道請法衆等運兹三捻上香
願此香煙騰空徑上供養
無上至眞師寳臣等歸身歸命首體投地仰
依
太上三尊願以是功德歸流天地之内有識
含生咸沐
道風盡登
眞果齋主某災祛未兆福降無涯俱承妙道
之功永證長生之品今故燒香自歸依
師尊大聖衆至眞之德得道之後升入無形
和與道合眞
　　　禮方
　　　懴悔
　　　各思九色圓象咽液命魔宻呪
　　　步虚旋遶
稽首禮太上燒香歸虚無流明隨我廻
法輪亦三周玄願四大興靈慶及王侯
七祖生天堂煌煌耀景敷嘯歌冠太漠
天樂適我娛齊馨無上德下仙不與儔
妙想明玄覺詵詵乘虚遊
旋行躡雲綱乘虚步玄紀吟詠帝一尊
百關自調理俯命八海童仰擕髙仙子
諸天散香華蕭然靈風起宿願定命根
故致標髙擬歡樂太上前萬劫猶未始
嵯峨玄都山十方宗皇一岧岧天寳臺
光明熖流日煒燁玉林華蒨璨耀朱實
常念餐元精錬液固形質金光散紫㣲
窈窕大乘逸
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣)某等謹重伸上啓
太上無極大道元始天尊太上大道君十方
無極大道天尊至眞大帝天帝三十六部尊
經玄中大法師天師君上相上宰四司五帝
天地應感一切眞靈臣等竊聞道化未分乃
混元之首體玄仰不宰任眞一以無爲洎乎
二象分靈三才設位清濁配乾坤之質晦明
彰晝夜之殊隂陽衆神各司其職於是構兹
棟宇代彼層巢旣取法於天關遂主張於隂
𨽥所以乾天兊澤各有綂臨離火巽風互明
衰盛順之則必符貞吉違之則自取悔尤推
古及今率由斯道齋主某爰因卜築恐有犯
違神道難明常情靡測旣畢工於土木將展
禮於香燈懴罪希恩祛災謝過大弘齋薦上
達至眞是用敷列法壇按遵科典蘭燈散彩
下照九幽香穗凝煙上通三境轉經行道普
爲懴祈或犯忤靈祇侵傷地府或殘害物命
汚瀆靈蹤或觸動龍神違諸禁忌或因力役
致有怨咨或以遷移不選方所積成釁咎因
結災纒或在九宫八卦之中或在十干十二
支之内或犯隂陽刑殺七十二神下繫地司
上言天府憑今懴謝並乞蕩除使齋福普覃
善功遐被降九龍符命宣告諸天運三寳烕
神勑勒三界拯兹夜府開諸光明安帝業於
九重播玄休於萬國五兵偃戢百穀豐登齋
主某家存殁乂康族屬昭泰子孫忠孝祚胤
䌓昌落罪簡於隂曹列仙名於眞境隂陽職
秩内外神靈䕶法安人濟人利物共揚道化
助正却邪遐及幽明同臻妙道上明
天尊廣濟之澤下副臣等歸命之誠謹啓以
聞
　　　發念
一念爲道四大合德齋主七世父母免堕憂
　苦上升天堂衣食自然
二念帝王國主道化興隆庠序濟濟皇敎恢
　弘威儀翼翼普天所瞻民稱太平六夷賔
　伏妖惡自滅賢聖日生
三念法師功德大建敎化明達俱獲飛仙
四念同志學人早得仙道更相開度
五念九親和睦好尚仁義貴道賤財行爲物
　範
六念損巳布施道士及饑寒者天下人民各
　得其所
七念蠕動跂行一切衆生咸蒙成就
八念赦貸前生今世罪對立功補過
九念家國隆盛宗廟有人世生賢才
十念尊受師經不敢中怠平等一心廣度一
　切剋獲上仙曰日登天拜見太上永成眞
　人雲車羽駕和與道合眞
　　　復爐
香官使者左右龍虎君侍香諸靈官當令臣
行香之所自然生金液丹碧芝英百靈衆眞
交㑹在此香火爐前令臣學道得道求仙得
仙齋主受福幽顯沾恩十方仙童玉女侍衛
蘭煙傳臣所啓之言速違徑御
太上無極大道無形無名虚無自然金闕玉
陛下
　　　出戸
太上黃籙齋儀卷之二十二
太上黃籙齋儀卷之二十三
　　　　唐廣成先生杜光庭剛
　安宅中分行道
　　　入戸
　　　各禮師存念如法
　　　衞靈
　　丹靈朱火炎霞激風赤輪剛運
　　天光八衝迸威包羅交變萬方
　　流金豁落羣魔滅蹤辟姦破妖
　　明耀元功金符召制躡雲乘龍
　　謡歌慶㑹散花太空神化冥運
　　四極安隆伏御帝前罔有不恭
　　　鳴法鼓二十四通
無上三天玄元始三炁太上道君召出臣身
中三五功曹左右官使者侍香金童傳言玉
女五帝直符直日香官各三十二人出出者
嚴装關啓玄壇天帝神君當召此間土地里
域眞官正神急上關啓臣今奉爲入意願得
玉清道炁靈寳妙光下降流入臣等身中即
使玄壇清淨内外成眞天無氛穢地絶妖塵
琳琅振響十方肅清萬魔不干眞誠上徹令
(臣)所啓之言速達徑御
太上無極大道虚無自然金闕玉陛下
　　　各稱法位
具位臣某等謹同誠上啓
虚無自然元始天尊無極大道太上大道君
太上老君無上玄老十方巳得道大聖衆至
眞諸君丈人三十六天帝君玉虚上帝玉帝
大帝東華南極西靈北眞玄都玉京金闕七
寳玄臺紫微上宫靈寳至眞明皇道君三十
六部尊經玄中大法師土府太皇四司五帝
八溟九壘一切眞靈臣等夙荷玄休躬逢道
化五文散景三洞開光弘至理於重玄暢神
功於妙用獲參祕𧷤得以禀修而盟告之初
立功爲本凡有歸向敢不上聞
　　　讀詞
按如詞㫖誠切修崇臣等忝職玄科理冝開
度齋主某頃因繕緝土木興工慮犯眞靈願
申祈懴是敢按三清之格披九奏之儀奉信
列詞請修齋直冀慿關奏上達至眞以今午
朝行道請法衆等運兹初捻上香
願此香煙騰空徑上供飬
無上至眞道寳臣等歸身歸命首體投地仰
依
太上三尊願以是功德上資
宗廟尊靈列聖昭穆上登聖品下福睿圖
皇帝德紹羲農明均日月握金鏡以臨四海
調玉燭以育萬方朝有忠賢野無遺逸今故
燒香自歸依
師尊大聖衆至眞之德得道之後升入無形
和與道合眞
以今午朝行道請法衆等運兹二捻上香
願此香煙騰空徑上供養
無上至眞經寳臣等歸身歸命首體投地仰
依
太上三尊願以是功德歸流齋主家九祖幽
儀生天悟道七玄飛爽證品登眞洎乎宅宇
龍神隂陽將吏各安所部共洽無爲轉崇秩
於靈階叶殊功於道果今故燒香自歸依
師尊大聖衆至眞之德得道之後升入無形
和與道合眞
以今午朝行道請法衆等運兹三捻上香
願此香煙騰空徑上供養
無上至眞師寳臣等歸身歸命首體投地仰
依
太上三尊願以是功德歸流齋主某福樹長
春道風遐被壽延禄永罪滅災銷然後夜府
寒庭三塗六趣俱超沈滯同契至眞今故燒
香自歸依
師尊大聖衆至眞之德得道之後升入無形
和與道合眞
　　　禮方
　　　懴悔
　　　各思九色圓象嚥液命魔宻呪
　　　歩虚旋遶
俯仰存太上華景秀丹田左顧提鬱儀
右盻擕結璘六度冠梵行道德隨日新
宿命積福應聞經若至親天挺超世才
樂誦希㣲篇冲虚太和炁吐納流霞精
胎息靜百關寥寥究三便泥丸洞明景
遂成金華仙魔王敬受事故能朝諸天
皆從齋戒起累功結宿縁飛行凌太虚
提擕髙上人
控轡適十方旋憇玄景阿仰觀劫仞臺
俯盻紫雲羅逍遥太上京相與坐𨔷華
積學爲眞人恬然營衛和永享無期壽
萬椿奚足多
大道師玄寂昇仙友無英公子度靈符
太上捧洞章舎利耀金姿龍駕倐來迎
天尊盻雲輿飄飄乘虚翔香花若飛雪
氛靄茂玄梁
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣)某等謹重伸上啓
太上無極大道元始天尊太上道君太上老
君十方無極大道道德衆聖天尊至眞大帝
天帝三十六部尊經玄中大法師土府太皇
太始五帝中黃戊巳應感眞靈臣等伏聞大
道旣分聖人設敎取諸易象法彼上玄裁棟
宇之規代巢穴之制以利天下以覆羣生乃
命天地神祇隂陽將吏分階列品互有主張
今古攸遵吉凶無爽齋主某頃因營繕土木
興工恐穿鑿靈跡侵傷神位犯休王之氣違
禁忌之方爰啓壇塲用伸懴謝臣等按河圖
品格披三洞典儀率勵法流精修齋直稽顙
於二光之下披心於萬聖之前懴悔罪瑕祈
恩請宥冀因䖍懇感降眞靈謹爲弟子某上
請倉明救敗君安闕天玄君天休天陽君解
患頓元君赤沙天官君仙官計平君始陽繕
治君青龍道元君主安宅利居除災却怪誅
滅故氣収伏邪精蠱毒摧鋒凶祅殄息又請
漢明地皇君無上監氣君爐火玉女前校大
兵主収居宅之中井竈之鬼又請楊方平石
君主収地中丘墓之氣禁忌之神使正氣流
行凶邪摧伏居止清泰常獲康冝家有禎祥
門無夭橫六親蒙福九祖生天壽禄增延罪
咎銷解𡨚仇和釋注訟沈零内外清安動靜
昭暢上冀
聖圖悠久祚暦遐延萬國宅心八溟順化天
清地朗國富人歡瑞諜休符日書月至風雲
表貺海嶽蘇舒洎乎六趣九幽有生含識並
沾洪福各遂逍遥宅宇龍神隂陽職秩遷功
貿賞安鎭方隅自幽及明普令開泰上明
天尊大慈之宥下副臣衆等歸命之誠謹啓
以聞
　　　發願
一願大道淡泊虚無安閑空寂澄清自居廣
　開法門敎導頑夫皆蒙惠澤精苦是修預
　以同學普得升虚與天相保長存無憂
二願諸天結炁澄清髙虚廣覆保眞固靈氣
　𠉀調節四運和平國安民豐普天閑寜廣
　濟一切惠逮有生保天長存億劫不傾
三願土地覆載無窮安平不䧟海淪不崩保
　鎭家國兆民興從養生安死惠周十方禾
　稼滋植營運日豐咸得厚載萬𩔖皆從
四願日月二景髙明無有勃蝕𧇊盈安清光
　照諸天洞消暗冥保固劫運世祚和平普
　加潤澤惠灑衆生
五願星辰與日齊光轉燭照耀映朗十方
　各安其位經緯直行保鎭家國無有災傷
四海寜一普天興昌
六願四時隨節推遷景炁和調無有災患疫
　毒消滅普天安平五榖豐熟國富民歡
七願浮雲結炁聚煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普濟羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎭國祚保天無終護度一切莫不仰宗
十願江海蕩蕩無極舍容恢廓無細不植淵
　奥桑惠潤加蠕息天人獲慶年同劫石
十一願帝王國土日昌四鎭安睦兵革不揚
　天人歌唱吉應來翔敷敎濟濟威化洋洋
　兆庶稱慶長樂未央
十二願蝖飛蠢動巳生未生咸蒙安全普得
　生成皆見元炁受陽之形草木果林經冬
　不零一切濟度靡不鮮榮和與道合眞
　　　復爐
香官使者左右龍虎君侍香諸靈官當令臣
行香之所自然生金液丹君芝英百靈衆眞
交會在此香火爐前令臣學道得道求仙得
仙齋主受福幽顯沾恩十方仙童玉女侍衞
蘭煙傳臣所啓之言速達徑御
太上無極大道金闕玉陛下
　　　出户


太上黃籙齋儀卷之二十三






太上黄籙齋儀卷之二十四
　　　　唐廣成先生杜光庭刪
　安宅落景行道
　　　入戸
　　　各禮師存念如法
　　　衞靈
　　五星髙耀瑞氣飛浮元始集神
　　天地交周玉符寳節嘯命微幽
　　擲火揚威奸凶無留萬魔振伏
　　紛葩却消摧怪伐惡道炁同流
　　神光照夜隂翳俱収萬仙降格
　　扇景乗飈群生咸遂惠遍神州
　　　鳴法鼓二十四通
無上三天玄元始三炁太上道君召出臣身
中三五功曹左右官使者侍香金童傳言玉
女五帝直符直日香官各三十二人出出者
嚴裝關啓玄壇天帝神君當召此間土地里
域眞官正神急上關啓臣今奉爲入意願得
玉清道炁靈寳妙光下降流入臣等身中即
使玄壇清靜内外成眞天無氛穢地絶妖塵
琳琅振響十方肅清萬魔不干眞誠上徹令
臣所啓速達徑御
太上無極大道金闕玉陛下
　　　各稱法位
具位臣某等謹同誠上啓
虚無自然元始天尊無極大道太上大道君
大聖祖髙上大道金闕玄元天皇大帝大上
老君髙上玉皇十方巳得道大聖衆至眞諸
君丈人三十六天帝君玉虚上帝玉帝大帝
東華南極西靈北眞玄都玉京金闕七寳玄
臺紫微上宫靈寳至眞明皇道君三十六部
尊經玄中大法師土府太皇九地五帝中黃
戊巳應感眞靈臣等伏聞太上垂文元皇設
敎陶融萬有亭毒群方三洞玉書降九清而
演妙諸天大聖弘至道以度人以佐國爲先
慈救爲本凡有詞欵敢不上聞
　　　讀詞
臣等依按詞誠理冝開奏齋主某以居宅之
所併有繕修慮違忤神明犯干禁忌䖍申懴
滌以贖愆瑕是敢遵按典儀精崇壇墠開玄
都玉笈依黃籙簡文法地象天修齋行道以
今晚朝行道請法衆等運兹初捻上香
願此香煙騰空徑上供餋
無上至眞道寳臣等歸身歸命首體投地仰
依
太上三尊願以是功德歸流
宗廟先靈列聖昭穆
皇帝昇聞上境安鎭鴻圖均兩矅而燭萬方
齊三光而育群品儲官妃后光賛休明文武
職寮輔成睿化今故燒香歸依
師尊大聖衆至眞之德得道之後升入無形
和與道合眞
以今晚朝行道請法衆等運兹二捻上香
願此香煙騰空徑上供養
無上至眞經寳臣等歸身歸命首體投地仰
依
太上三尊願以是功德歸流齋主某家九世
幽靈遊神碧落六親眷屬列品仙都洎乎宅
宇之中龍神將吏鎭安其位清蕩妖凶克叶
乂寧永符貞吉今故燒香自歸依
師尊大聖衆至眞之德得道之後升入無形
和與道合眞
以今晚朝行道請法衆等運兹三捻上香
願此香煙騰空徑上供餋
無上至眞師寳臣等歸身歸命首體投地仰
依
太上三尊願以是功德歸流普天率土合識
有生普及幽明均沾福祐齋主某家凶災殄
息禄筭延長允承道德之風俱契眞仙之果
今故燒香自歸依
師尊大聖衆至眞之德得道之後升入無形
和與道合眞
　　　禮方
　　　懴悔
　　　歩虚旋遶
頭䐉禮金闕擕首遨玉京騫樹圓景園
煥爛七寳林天獸三百名師子巨萬㝷
飛龍躑躅吟神鳳應節鳴靈風扇竒華
清香散人襟自無髙仙才焉能耽此心
嚴我九龍駕乘虚以逍遥八天如指掌
六合何足遼衆眞誦洞玄太上唱清謡
香花隨風散玉音成紫霄五苦一時迸
八難順經寥妙哉靈寳囿興此大法橋
天眞帝一宫藹藹冠耀靈流煥法輪綱
旋空入無形虚皇撫雲璈衆眞誦洞經
髙仙凛手讃彌劫保利貞
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位臣某等謹重伸上啓
太上無極大道元始天尊太上大道君太上
老君十方無極大道道德衆聖天尊至眞大
帝天帝三十六部尊經玄中大法師九土玉
皇太始五帝中黄戊巳十二眞君三界應感
一切眞靈臣等獲奉至眞叅修祕妙功莫加
於動植化未洽於生靈毎思佐國化人弘道
賛法奉揚玄奥廣濟人天齋主某以營葺所
居興工動役或摙林運石驚觸龍神或增下
損髙犯違禁忌或所居之地有古跡靈墟或
穿鑿之方有荒祠敗壘或汙瀆仙境或侵逼
名蹤或失五姓之冝或乖二宅之利因其繕
飾遂構災凶䖍設壇場遍申祈懴臣等按天
師格品依正一法文上請救敗君等一十二
部天官將吏兵士驅除故氣清蕩氛邪却地
中土木之精及遊尸厲鬼解土公侵食之害
銷五方禁忌之災一切凶妖悉今除蕩使禎
祥霧集禍害氷銷伏願
太上衆尊垂慈鑒映降流眞氣覆祐其方勑
勒正神鎭安其位常扶貞吉永保康冝上願
帝道隆昌
皇風逺扇三邊有泰八海無波疫毒不侵星
辰合度洎乎泉扄夜府長覩光明蠢𩔖有生
無失其所齋主其家七玄幽爽證品生天子
孫傳忠孝之規逺近享又安之福龍神宻衞
動靜如寧普沐
玄功並昇
眞界上明
天尊慈宥之澤下副臣等懴謝之誠謹啓以
聞
　　　發願
一願乾坤明素二願氣象清玄
三願聖人萬壽四願化洽八埏
五願天垂甘露六願地發祥煙
七願四時應候八願萬物生全
九願家多孝悌十願國富才賢
十一願齋功廣被
十二願善瑞日臻和與道合眞
　　　復爐
香官使者左右龍虎君侍香諸靈官當令臣
行香之所自然生金液丹碧芝英百靈衆眞
交㑹在此香火爐前令臣學道得道求仙得
仙齋主受福幽顯沾恩十方仙童玉女接侍
蘭煙令臣所啓之言速達徑御
太上無極大道金闕玉陛下
　　　岀戸



太上黃籙齋儀卷之二十四















太上黃籙齋儀卷之二十五歸三
　　　　唐廣成先生杜光庭刪
　安宅三時通用行道
　　　入戸
　　　各禮師存念如法
　　　衞靈
　　五星列照煥明五方水星却災
　　木德致昌熒惑消禍太白辟兵
　　鎭星四㨿家國利亨名刋玉簡
　　字籙帝房乘飈扇景飛騰太空
　　出入冥無遊宴十方五雲浮蓋
　　招神攝風役使萬靈上衞仙翁
　　　鳴法鼓二十四通
無上三天玄元始三炁太上道君召出臣身
中三五功曹左右官使者侍香金童傳言玉
女五帝直符直日香官各三十二人出出者
嚴装關啓玄壇天帝神君當召此間土地里
域眞官正神急上關啓臣今奉爲入意願得
玉清道氣靈寳妙光下降流入臣等身中即
使玄壇清淨内外成眞天無氛穢地絶妖塵
琳琅振響十方肅清萬魔不干眞誠上徹令
(臣)所啓之言速達徑御
太上無極大道無形無名虚無自然金闕玉
陛下
　　　各稱法位
具位(臣)某等同誠上啓
虚無自然元始天尊無極大道太上大道君
太上老君髙上玉皇十方巳得道大聖衆至
眞諸君丈人三十六天帝君玉虚上帝玉帝
大帝東華南極西靈北眞玄都玉京金闕七
寳玄臺紫微上宫靈寳至眞明皇道君三十
六部尊經玄中大法師九土玉皇四司五帝
三界應感一切眞靈臣等伏聞天地權輿隂
陽生化裁成萬象統御羣方咸承不宰之功
共洽無爲之理洎乎大道旣隱淳化不流棟
宇易巢穴之風土木興僣奢之兆由是明于
禁忌幽犯神靈爰徴悔謝之儀應獲感通之
妙所以三尊演敎萬聖懸科五符表禳鎭之
機三寳開懴祈之訓臣獲參眞敎謬處職寮
所宜佐國立功扶危濟俗凡有詞㫖敢具上
聞
　　　讀詞
按如詞言理冝陳奏弟子某等以所居之地
慮營葺非冝思立齋功以申禳謝謹爲按依
科典崇設壇場燒香然燈轉經行道冀慿關
奏俾獲感通以今某分行道請法衆等運兹
初捻上香
願此香煙騰空徑上供養
無上至眞道寳(臣)等歸身歸命首體投地仰
依
太上三尊願以是功德歸流
聖朝宗廟社稷尊靈騰景九清流祥萬㝢保
寧休運幽賛睿圖
皇帝德廣二儀明均兩曜野無遺逸朝富忠
貞后妃承康泰之風中外叶和平之化今故
燒香自歸依
師尊大聖衆至真之德得道之後升入無形
和與逍合眞
以今某分行道請法衆等運兹二捻上香
願此香煙騰空徑上供養
無上至眞經寳臣等歸身歸命首體投地仰
依
太上三尊願以是功德歸流弟子某家九世
七玄億曽萬祖超離幽夜升覩光明錬質南
宫生神上境洎乎三塗異趣六道殊倫同沐
薰修咸登福路今故燒香自歸依
師尊大聖衆至眞之德得道之後升入無形
(和)與道合眞
以今某分行道請法衆等運兹三捻土香
願此香煙騰空徑上供養
無上至眞師寳臣等歸身歸命首體投地仰
依
太上三尊願以是功德歸流齋主某家六姻
五族眷屬親縁杜厄運於將來釋罪尤於旣
往維新福祚増益年齡居止攸冝龍神安鎭
然後飛沉動植一切含靈共荷玄休普均洪
澤今故燒香自歸依
師尊大聖衆至眞之德得道之後升入無形
和與道合眞
　　　禮方
　　　懴悔
　　　三啓頌
樂法以爲妻愛經如珠玉持戒制六情
念道遣所欲淡泊正氣停蕭然神靜黙
天魔並敬護世世受大福
鬱鬱家國盛濟濟經道興天人同其願
縹緲入大乘因心立福田靡靡法輪升
七祖生天堂我身白日騰
大道洞玄虚有念無不契錬質入仙眞
遂成金剛體超度三界難地獄五苦解
悉歸太上經靜念稽首禮
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位臣某等謹重伸上啓
太上無極大道元始天尊太上大道君太上
老君十方巳得道大聖衆至眞大帝天帝三
十六部尊經玄中爲法師土府太皇地下五
帝三天大法師正一眞人三界官屬應感眞
靈伏聞玄化宣行道風遐布惠周三界恩溥
羣生盟威懸佐國之科靈寳著懴祈之品凡
有祈向克獲感通弟子某以跡處塵寰未參
幽妙而卜築之所居止非冝竊慮忤犯眞靈
違越禁忌乖八宅五行之候𧇊隂陽刑德之
方旣切憂疑願申祈謝是用肅嚴壇墠精按
典儀䖍備香花恭修齋直歸心十極懴罪諸
天依正一法文天師具格謁請三五官屬天
君吏兵禳却凶邪解銷災咎臣謹爲某上請
無上髙倉君都曹正氣君素車白馬君考召
君運氣解患守宅君天上咎逆君廣司君北
城詔命化喻謀議君天心剌史從事平天君
無上太和君収神上明君上元士君蓋天大
將軍無上天君赤天倉氣君四胡君制地君
天昌君五鎭大將軍主爲某家解除三丘五
墓地下衆精月食土氣百病惡逆盗賊耗害
刑殺凶殃之氣五瘟百病刑禱精邪四方破
射五部兵獵房廟呪詛衆考諸妖之屬及五
行復注之氣留停藏匿之神積世流殃行年
災厄十二刑害中外彊𦍙一切凶神咸從銷
解其有運材摙石動土興工犯天地正神乖
隂陽眞氣侵傷土府違忤神明幽顯旣殊常
情罔測因今悔謝並乞蕩除即使正氣宣行
龍神安鎭災殃殄絶福善來臻居止安寧動
靜和泰親縁族屬同沐利貞七祖生天三途
清晏九幽罷對長夜開光𡨚債和平謀議潜
息伏尸故氣滯魄幽魂俱荷福縁各蒙開泰
捨邪歸正契道通眞
帝祚遐長生靈昭暢普天全濟蠢動沾榮上
明
天尊廣濟之澤下副臣衆等懴謝之誠謹啓
以聞
　　　發願
一願乾坤明素二願氣象清玄
三願聖人萬壽四願化洽八埏
五願天垂甘露六願地發祥煙
七願四時應候八願萬物生全
九願家多孝悌十願國富才賢
十一願齋功廣被十二願善瑞日臻
　　　復爐
香官使者左右龍虎君侍香諸靈官當令臣
行香之所自然生金液丹碧芝英百靈衆眞
交㑹在此香火爐前令臣學道得道求仙得
仙齋主受福幽顯沾恩十方仙童玉女接侍
蘭煙令臣所啓之言速達徑御
太上無極大道虚無自然金闕玉陛下
　　　出戸



太上黄籙齋儀卷之二十五





太上黃籙齋儀卷之二十六(二十七二/十八同卷)歸四
　　　　唐廣成先生杜光庭刪
　消災清旦行道
　　　入户
　　　各禮師存念如法
　　　衞靈
　　五星虚映煥景神庭包羅無象
　　合炁羣靈潜形杳黙周遊五經
　　揚威耀日役使甲丁却妖除禍
　　滌穢消氛萬魔恐怖龍虎飛奔
　　紫雲交覆萬炁齊并
　　　鳴法鼔二十四通
無上玄元太上道君召出臣身中三五功曹
左右官使者侍香金童傳言散花玉女五帝
直符直日香官各三十二人出出者嚴装關
啓玄壇天帝神君當召此間土地里域眞官
正神以今奉爲入意願得玉清道氣靈寳妙
光下降流入臣等身中令臣所啓之言速達
徑御
太上無極大道無形無名虚無自然金闕玉
陛下
　　　各稱法位
具位臣某等謹同誠上啓
虚無自然元始天尊無極大道太上大道君
太上老君昊天玉皇上帝十方巳得道大聖
衆至眞諸君丈人三十六天帝君玉虚上帝
玉帝大帝東華南極西靈北眞玄都玉京金
闕七寳玄臺紫微上宫靈寳至眞明皇道君
三十六部尊經玄中大法師三界官屬一切
眞靈臣等伏聞二象經綸五材生化吉凶倚
伏寒暑推遷盛衰之運不常災福之門是啓
大則乾坤否塞劫曆變移次則善惡紏紛憂
危震愓惟兹至道包括虚無不始不終自得
希夷之妙極慈極愛旁垂濟度之科有惡皆
除無災不解臣等獲參眞奥叨奉玄㣲志在
立功佐時行化受法之日登壇告盟約當保
國度人廣宣慈澤凡有歸向敢不上聞
　　　讀詞
按如詞㫖誠切上陳布立壇場以銷災咎臣
等披尋經訓依按典儀玉訣眞經龍章鳳篆
凝雲結氣混合成文保鎭
帝王和平災運制御劫㑹降伏妖魔普度群
生大弘神化敢縁斯㫖共聲誠祈燒香然燈
希恩請福以今早朝行道請法衆等運兹𥘉
捻上香
願此香煙騰空徑上供養
無上至眞道寳臣等歸身歸命首體投地仰
依
太上三尊願以是功德歸流社稷尊靈宗桃
列聖凝神太漠宴景九清晏紫府以逍遥升
朱陵而快樂貽祥祚暦延貺億千
皇帝皇后嬪妃皇子公卿臣佐文武職寮伏
冀國祚安寧
聖壽遐逺忠貞義烈輔賛睿圖内屏外藩輝
華
帝業萬方有泰八極無虞播玄元清靜之風
歸大道和平之化今故燒香自歸依
師尊大聖衆至眞之德得道之後升入無形
和與道合眞
以今早朝行道請法衆等運兹二捻上香
願此香煙騰空徑上供養
無上至眞經寳臣等歸身歸命首體投地仰
依
太上三尊願以是功德歸流某家九祖七玄
幽靈滯識生神丹霍蛻質朱陵落注訟於地
司息考延於後嗣逍遥上境安處福庭今故
燒香自歸依
師尊大聖衆至眞之德得道之後升入無形
(和)與道合眞
以今早朝行道請法衆等運兹三捻上香
願此香煙騰空徑上供養
無上至眞師寳臣等歸身歸命首體投地仰
依
太上三尊願以是功德歸流率土含靈普天
有識下窮泉曲旁及幽扄景福遐沾羣情俱
泰弟子某災凶殄息厄運清消壽禄増長福
祥臻萃今故燒香自歸依
師尊大聖衆至眞之德得道之後升入無形
(和)與道合眞
　　　禮方
　　　懴悔
　　　各思九色圓象嚥液命魔宻呪
　　　歩虚旋遶
太極分髙厚輕清上屬天人能修至道
身乃作眞仙行溢三千數時丁四萬年
丹臺開寳笈金口爲流傳
大梵三天主虚皇五老尊尚難窺徼妙
豈復入名言寳座臨金殿霞冠照玉軒
萬眞朝帝所飛舄躡雲根
濛濛如細霧冉冉曳銖衣妙逐祥烟上
輕隨彩鳳飛幾陪瑶室宴忽指洞天歸
佇立扶桑岸髙奔日帝暉
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位臣某等謹重伸上啓
太上無極大道元始天尊太上大道君太上
老君道德衆聖三十六部尊經玄中大法師
上相上宰四司五帝三界官屬一切眞靈臣
等伏聞大道垂光元和布化陶鈞一氣孕育
三才隂陽有代謝之期劫運有昇淪之數禀
神毓質分象流形未超變化之機固有興衰
之兆非祈上聖難降儲祥竊惟三洞玉書九
天金簡龜編鳳册龍篆虎符上可以安鎭帝
王保制劫運體道無極與天長存次可以迴
復天經攺移災暦寧家保國濟物安人幽冥
荷拯拔之功厄滯有修禳之品靈香上御䖍
懇必通眞格敷陳尊靈必鑒弟子某慮災凶
在運憂愓彌深齎信列詞願祈昭祐臣等叨
承明訓勸率法流依按玄科奉修齋福關明
三界懴謝十方瀝懇冥心轉經行道燈分鶴
熖蕩昏暗以流輝香散龍烟徹虚無而達信
伏冀
天尊太上萬聖垂慈救之仁金闕玉京千眞
播護持之力勑下三境普告諸天降福延恩
濟生度死和平𡨚咎消解災殃五行無妨剋
之凶三景息照臨之㑹上解宿曜天文十二
𨇠次之厄下解山川九宫八卦分野之災宿
罪積愆深殃重舋前𡨚往債故殺誤傷三業
六情無邊過犯因今懴謝咸乞蕩除上願國
祚延洪
聖壽遐永三光昭朗四序均調兵革不興烽
煙罷警妖惡伏匿善瑞來臻水火旱蝗干戈
疫癘無侵國界克保昇平然乞七祖生天九
幽罷對飛沉遂性品𩔖安寜地府隂曹三塗
六趣俱登福岸咸沐道風上明
天尊廣濟之澤下副臣衆等歸命之誠謹啓
以聞
　　　發念
一念為道四大合徳齋主七世父母免墮憂
　苦上升天堂衣食自然
二念帝王國主道化興隆庠序濟濟皇敎恢
　弘威儀翼翼普天所瞻民稱太平四夷賔
　伏妖惡自滅聖賢日生
三念法師功德大建敎化明達俱獲飛仙
四念同志學人早得仙道更相開度
五念九親和睦好尚仁義貴道賤財行爲物
　範
六念損巳布施道士及饑寒者天下人民各
　得其所
七念蠕動跂行一切衆生咸蒙成就
八念赦貸前生今世罪對立功補過
九念家國隆盛宗廟有人世生賢才
十念尊受經師不敢中怠平等一心廣度一
　切克獲上仙白日登天拜見太上永成眞
　人雲車羽駕(和)與道合眞
　　　復爐
香官使者左右龍虎君侍香諸靈官當令臣
行香之所自然生金液丹碧芝英百靈衆眞
交㑹在此洞案爐前令臣學道得道求仙得
仙遇有縁人證無爲果十方仙童玉女接侍
香煙傳(臣)向來所啓之言速達徑御
太上無極大道無形無名虚無自然金闕玉
陛下
　　　出戸



太上黃籙齋儀卷之二十六
















太上黄籙齋儀卷之二十七
　　　　唐廣成先生杜光庭刪
　消災中分行道
　　　入戸
　　　各禮師存念如法
　　　衞靈
　　黃中䇿炁斬馘妖踪遏絶邪源
　　制斷魔蹤太上符命召制神功
　　萬靈斯格却禍除凶王炁三輪
　　洞運眞風紫戸舍瓊大度無終
　　左命青腰右攝芝童逍遥飈景
　　總御九空玄壇應機乘炁虚沖
　　萬眞普降濟度無窮
　　　鳴法鼓二十四通
無上玄元太上道君召出(臣)身中三五功曹
左右官使者侍香金童傳言散花玉女五帝
直符直日香官各三十二人出出者嚴装關
啓玄壇天帝神君當召此間土地里域眞官
正神以今奉爲入意願得玉清道炁靈寳妙
光下降流入(臣)等身中即使紫清鬱勃玉闕
開明五老輔根萬帝攝眞體圓珠映乘景驂
宸金光煥赫御炁上清令(臣)所啓速達徑御
太上無極大道無形無名虚無自然金闕玉
陛下
　　　各稱法位
具位(臣某)等謹同誠上啓
虚無自然元始天尊無極大道太上大道君
太上老君髙上玉皇十方巳得道大聖衆至
眞諸君丈人三十六天帝君玉虚上帝玉帝
大帝東華南極西靈北眞玄都玉京金闕七
寳玄臺紫微上宫靈寳至眞明皇道君三十
六部尊經玄中大法師三界官屬一切眞靈
(臣)等伏聞道運宣行元皇垂化眞靈表貺天
地効祥正二炁於上玄息三災於下土故得
和寧品物孚祐生靈漙家國以安寧總幽㝠
而利濟(臣)等夙承玄澤被沐洪休參佩寳文
披閱眞格遵太上弘慈之㫖廣天尊解度之
科思立微功用匡大化度人救物拯厄扶危
佐國爲時冀効誠節凡有詞欵敢不上聞
　　　讀詞
按如詞言誠深修奉願祈聖澤以解災凶是
敢齎備香花管持法信質心三界歸命諸天
(臣)等輒按玄科奉修齋直洗心靜念然燈燒
香法河圖禳謝之儀依太一懴祈之典馳誠
金闕注想玉京冀獲感通克蒙昭祐以今午
朝行道請法衆等運兹初捻上香
願此香煙騰空徑上供養
無上至眞道寳(臣)等歸身歸命首體投地仰
依
太上三尊願以是功德歸流國祚帝圖宗祧
列聖運超三五道冠羲農御紫極以遊神宴
朱陵而蛻影上登眞品下福睿圖
皇帝壽等八溟光宣二景堯雲廣覆舜日増
華六宫盡柔順之規百辟運忠貞之節萬方
清泰四海乂寧今故燒香自歸依
師尊大聖衆至眞之德得道之後升入無形
(和)與道合眞
以今午朝行道請法衆等運兹二捻上香
願此香煙騰空徑上供養
無上至眞經寳(臣)等歸身歸命首體投地仰
依
太上三尊願以是功德歸流齋主(某)家億劫
親縁積生春屬九玄滯爽七祖神儀朝
上聖於諸天落幽纒於長夜永除罪簡克證
仙階今故燒香自歸依
師尊大聖衆至眞之德得道之後升入無形
(和)與道合眞
以今午朝行道請法衆等運兹三捻上香
願此香煙騰空徑上供養
無上至眞師寳(臣)等歸身歸命首體投地仰
依
太上三尊願以是功德歸流(某)家過咎蠲銷
災凶殄息存亡開泰眷屬安寧洎乎地府寒
郷咸蒙濟拔三塗九夜並覩光明俗洽乂康
境無災沴山栖谷隱證道登眞今故燒香自
歸依
師尊大聖衆至眞之德得道之後升入無形
(和)與道合眞
　　　禮方
　　　懴悔
　　　各思九色圓象嚥液命魔宻呪
　　　歩虚旋遶
旋歩雲綱上天風颯爾吹飄𥚑淩斗柄
秉拂揖參旗獅子㗸丹綬麒麟導翠輜
飛行周八極幾見發春枝
緑鬒巍丹幘青霞絡羽衣晨趨陽德館
夜造月華扉摶弄周天火韜潜起陸機
玉房留不住却向九霄飛
昔在延恩殿中霄降九皇六眞分左右
黄霧遶軒廊廣内尊神御仙兵護道場
孝孫今繼志咫尺對靈光
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣某)等謹重伸上啓
太上無極大道元始天尊太上大道君太上
老君十方無極大道道德衆聖天尊至眞大
帝天帝三十六部尊經玄中大法師上相上
宰四司五帝三界官屬一切尊靈(臣)等伏聞
太上開圖萬靈受福至眞演貺羣品舒榮正
宿度於天經靜凶𦍙於地紀神風寧晏幽顯
昭蘇(某)以憂切災衰䖍希懴滌齎香花法信
鎭綵紋繒質信効心祈天請命(臣)等奉依科
法營設壇場燒香然燈照燭三界上照諸天
無極之境長樂福堂之中下照九地極㝠之
郷地獄重隂之内拔度億世罪考幽靈欲使
累劫𡨚尤普蒙解釋九玄注逮咸得清銷然
後上解星辰日月暗矅之災下除分野九宫
刑妨之厄千災萬咎重過深尤因今懴祈咸
乞除蕩上願
帝王萬壽祚曆永昌比天地以安貞並山河
而悠久后妃内職德茂坤儀太子諸王功扶
聖業文武卿佐中外職察百揆允修九功咸
叙天清地▲國泰人和日月重光雲霞五色
兵鋒偃戢榖稼滋盈河出九疇山呼萬歳弟
子(某)九玄開度舉族安寜弘忠孝以傳家體
仁和而繼業洎諸含識普及幽冥各遂物冝
咸得其所(臣)等功圓六度道證三便谷隱寒
棲克成眞果上明
天尊大慈之澤下副(臣)等䖍奉之誠謹啓以
聞
　　　發願
一願大道淡泊虚無安閑空寂澄清自居廣
　開法門敎導頑夫皆蒙惠澤精苦是修預
　以同學普得升虚與天相保長存無憂
二願諸天結炁澄清髙虚廣覆保真固靈氣
　候調節四運和平國安民豐普天閑寧廣
　濟一切惠逮有生保天長存億劫不傾
三願土地覆載無窮安平不陷海淪不崩保
　鎭家國兆民興從養生安死惠周十方禾
　稼滋植營運日豐咸得厚載萬𩔖皆從
四願日月二㬌髙明無有勃蝕𧇊盈安清光
　照諸天洞消暗冥保固劫運世祚和平普
　加潤澤惠灑衆生
五願星辰與日齊光轉燭照耀朗映十方
　各安其位經緯直行保鎭家國無有災傷
　四海寧一普天興昌
六願四時隨節推遷景炁和調無有災患疫
　毒消㓕普天平安五榖豐熟國富民歡
七願浮雲結氣聚煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普濟羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎭國祚保天無終護度一切莫不仰宗
十願江海蕩蕩无極含容恢廓無細不植淵
　奥柔惠潤加蠕息天人獲慶年同劫石
十一願帝王國土日昌四鎭安睦兵革不揚
　天人歌唱吉應來翔敷敎濟濟威化洋洋
　兆庶稱慶長樂未央
十二願蝖飛蠢動巳生未生咸蒙安全普得
　生成皆見元氣受陽之形草木果林經冬
　不零一切濟度靡不鮮榮(和)與道合眞
　　　復爐
香官使者左右龍虎君侍香諸靈官當令(臣)
行香之所自然生金液丹碧芝英百靈衆眞
交㑹在此香火爐前令(臣)學道得道求仙得
仙齋主受福幽顯沾恩十方仙童玉女接侍
蘭煙傳(臣)向來所啓之言速達徑御
太上無極大道無形無名虚無自然金闕玊
陛下
　　　出戸


太上黄籙齋儀卷之二十七











太上黃籙齋儀卷之二十八
　　　　唐廣成先生杜光庭剛
　消災落景行道
　　　入戸
　　　各禮師存念如法
　　　衞靈
　　金眞空降神虎檢營玉帝披霞
　　諸天命靈九晨回駕萬魔束形
　　九微迸煙神威攝精流金擲火
　　百惡消并神輝耀夜洞杳長春
　　聖道蕩蕩十方肅清保制劫運
　　元亨利貞
　　　鳴法鼓二十四通
無上三天玄元始三炁太上道君召出(臣)身
中三五功曹左右官使者侍香金童傳言玉
女五帝直符直日香官各三十二人出出者
嚴装關啓玄壇天帝神君當召此間土地里
域眞官正神急上關啓(臣)今奉爲(入意)願得
玊清道炁靈寳妙光下降流入(臣)等身中耶
使玄壇清淨内外成眞天無氛穢地絶妖塵
琳琅振響十方粛清萬魔不千眞誠上徹令
(臣)所啓速建徑御
太上無極大道至眞玊皇上帝(御前)
　　　各稱法位
具位(臣某)等謹同誠上啓
虚無自然元始天尊無極大道太上大道君
太上老君髙上玉皇十方已得道大聖衆至
眞諸君丈人三十六天帝君玊虚上帝玉帝
大帝東華南極西靈此眞玄都玉京金闕七
寳玄臺紫微上宫靈寳至眞明皇道君三十
六部尊經玄中大法師三界官屬一切眞靈
(臣)等伏聞五大未光三靈初肇冲用之功已
立混成之妙將分先地先天寔惟至道不曒
不昧首出羣生所以與化無窮隨機靡倦帝
王宗之以致理國祚享之以太平福善攸歸
凶災自息(臣)等早窺眞格仰奉靈科思立善
功濟人匡國況奉詞㫖敢不上聞
　　　讀詞
按如詞言誠情丹切謹持法信崇啓壇場願
釋罪尤冀銷災咎(臣)等登壇受法告誓之初
五帝鑒盟三官證信佐國行化濟度爲先是
敢披按玄經奉宣慈㫖修齋行道法地象天
質龍綵於十華罄誠祈於八極冀因丹禱上
達玄虚以今晚朝行道請法衆等運兹初捻
上香
願此香煙騰空徑上供養
無上至眞道寳(臣)等歸身歸命首體投地仰
依
太上三尊願以是功德歸流
宗廟尊靈列聖昭穆凝神雲路超景星𨇠御
斗極以貽祥乗帝車而表貺瑶圖玉諜配永
乾坤澤潤天波比深溟渤
皇帝化融有截道契無爲與三五以並崇指
蒿衡而等固提封萬㝢車軌大同中外輯寧
彛倫攸叙今故燒香自歸依
師尊大聖衆至眞之德得道之後升入無形
(和)與道合眞
以今晚朝行道請法衆等運兹二捻上香
願此香煙騰空徑上供養
無上至眞經寳(臣)等歸身歸命首體投地仰
依
太上三尊願以是功德歸流弟子某家億世
靈儀九玄幽識超升北府鍊化南宫浴流火
以參眞入明霞而證道垂祥介福普及見存
今故燒香自歸依
師尊大聖衆至眞之德得道之後升入無形
(和)與道合眞
以今晚朝行道請法衆等運兹三捻上香
願此香煙騰空徑上供養
無上至眞師寳(臣)等歸身歸命首體投地仰
依
太上三尊願以是功德歸流弟子(某)家眷屬
親縁九姻六族災祛未兆福降無涯運尼清
銷凶殃殄息壽延禄永禍滅福生遍及含靈
旁資億兆克履貞吉俱洽休祥九夜開光三
塗昭朗普天全濟一切荷恩今故燒香自歸
依
師尊大聖衆至眞之德得道之後升入無形
(和)與道合眞
　　　禮方
　　　懴悔
　　　歩虚旋遶
寳籙修眞範丹誠奏上蒼冰淵臨兆庶
宵旰致平康萬物消疵癘三晨効吉祥
歩虚聲已徹更詠洞玄章
宛宛神州地巍巍衆妙壇鶴袍來羽客
鳬舄下仙官玊斚斟元醴琅函啓大丹
至誠何以祝四海永澄瀾
水噀魔宫懾燈開夜府明九天風靜黙
四極氣澄清嘯詠朱陵府翺翔白玊京
至誠何以祝國祚永安榮
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣某)等謹重伸上啓
太上無極大道元始天尊太上大道君太上
老君至眞無極大道道德衆聖天尊至眞大
帝天帝三十六部尊經玄中大法師上相上
宰四司五帝三界感應一切尊靈(臣)等禀化
上玄擢形中土崇修至道參佩靈文所冝匿
跡巖巒棲神冲漠自期昇舉髙謝塵寰而法
許立功道先佐國度人濟物拯厄扶危弘
天尊救護之慈示衆兆歸依之路天上天下
咸遂其冝弟子(某)以厄運所纒憂危是切願
因關奏冀達誠祈質繒綵以盟心奉香花而
効信仰爲邦國普及存亡懴拔祈恩銷災降
福仰慮積生之後累劫以來不悟正眞不知
科格違天犯地重過深尤故殺誤傷新𡨚往
債六情所起三業所爲無量無邊難可記識
九府三官之籙四司五帝之曹罪簡易增善
功難著七玄幽爽有考注之文宿對前𡨚有
殃流之目或天文宿曜𨇠次爲災或本命年
辰行運爲厄九官刑絶八卦衝妨隂陽之品
目難窮神道之幽玄靡測致成災咎志切懴
析敷列壇場延降眞聖炷香達懇拜手披心
伏惟
上聖衆尊垂光憫鑒千災萬厄咸賜蕩除上
願國祚無疆
帝德遐廣五星順軌兩曜重暉關城無戍役
之勞邊塞罷烽煙之警五山八海安鎮方隅
梯峻航深率賔景化祥雲泛彩瑞露凝甘嘉
榖年登禎祥日至弟子(某)九玄七世乘善貺
以逍遥五族六親沐神休而康泰封疆靜謐
兵革弭寜疫毒銷亡妖凶殄滅九幽地獄覩
太上之慈光六趣罪魂受天眞之惠力並從
開濟俱獲超昇動植飛沈盡登常道上明
天尊大慈之澤下副(臣)衆等懴謝之誠謹啓
以聞
　　　發願
一願大道流行普天懷德
二願一切有生咸皆悟道
三願九夜悲魂一時解脫
四願孤魂無依咸得受生
五願天下太平五榖豐熟
六願臣忠子孝君仁父慈
七願四海通同𡨚親和釋
八願潜胞處卵咸得生成
九願積疾新痾旋即痊愈
十願孤露衆生豐衣足食
　　　復爐
香官使者左右龍虎君侍香諸靈官當令(臣)
行香之所自然生金液丹碧芝英百靈衆眞
交會在此香火爐前令(臣)學道得道求仙得
仙齋主受福幽顯沾恩十方仙童玉女侍衞
蘭煙傅(臣)向來所啓速達徑御
太上無極大道無形無名虚無自然金闕三
陛下
　　　出户

太上黃籙齋儀卷之二十八





太上黃籙齋儀卷之二十九歸五
　唐廣成先生杜光庭刪
　　　懴禳疾病清旦行道
　　　入戸
　　　各禮師存念如法
　　　衞靈
　　金眞緑霞煥映三天飛雲丹霄
　　諸天控軿晨輝啓旦隂翳俱蠲
　　九微震空五星回旋萬仙應感
　　自然妙玄杳冥散景分形億千
　　寳珠光耀瑞降壇乾生死蒙恵
　　灌鍊金泉魔王恐懼合景三田
　　　鳴法鼓二十四通
無上三天玄元始三炁太上道君召出(臣)身
中三五功曹左右官使者侍香金童傳言玉
女五帝直符直日香官各三十二人出出者
嚴装關啓玄壇天帝神君當召此間土地里
域眞官正神(臣)今奉爲(入意)願得玉清道炁
靈寳妙光下降流入(臣)等身中令(臣)所啓之
言速達徑御
太上無極大道無形無名虚無自然金闕玉
陛下
　　　各稱法位
具位(臣某)等謹同誠上啓
虚無自然元始天尊無極大道太上大道君
太上老君昊天玉皇上帝十方巳得道大聖
衆至眞諸君丈人三十六天帝君玉虚上帝
玉帝大帝東華南極西靈北眞玄都玉京金
闕七寳玄臺紫微上宫靈寳至眞明皇道君
三十六部尊經玄中大法師三界官屬一切
眞靈(臣)等伏聞氣象運行隂陽顯晦倚㐲有
興衰之數虧盈爲禍福之端況在塵寰寧離
陶鑄惟三尊演敎垂濟生度死之科萬聖延
慈著救物拯危之品廣敷神化大庇羣生(臣)
等獲履法門早叅慈訓所冝救災㧞難祈福
歸五二
生民行敎立功以彰玄奥況奉詞㫖敢不上
聞
　　　讀詞
按如詞言誠情迫切宜申弘護俾達䖍祈齋
主(某)以染跡六塵陶形四大水火有盛衰之
異暗明分舒慘之殊或爽節宣遽成疾厄形
神奔悸性命懸危惟叩眞靈庶蒙解拔(臣)等
謹依科格敷列壇塲稽首祈恩仰天請命以
今早朝行道請法衆等運兹初捻上香
願此香煙騰空徑上供飬
無上至眞道寳(臣)等歸身歸命首體投地仰
依
太上三尊願以是功德歸流
帝王國主社稷尊靈鳳紀龍圖配乾坤而永
固
皇風睿德與日月以長懸明燭萬方仁周八
表儲皇妃后中外臣寮克賛雍熈共康寰海
八極之内君臣吏民巨福所覃普天昭泰今
故燒香自歸依
師尊大聖衆至眞之德得道之後升入無形
和與道合眞
以今早朝行道請法衆等運兹二捻上香
願此香煙騰空徑上供養
無上至眞經寳(臣)等歸身歸命首體投地仰
依
太上三尊願以是功德歸流齋主(某)家九世
七玄億曽萬祖親縁眷屬往逝神儀伏承黃
籙之玄功上朱陵之仙界陽光瑩質流火鍊
形黒簡落名青宫著籍逍遥眞境永祛延注
之殃利祐見存克享安貞之福今故燒香自
歸依
師尊大聖衆至眞之德得道之後升入無形
和與道合眞
以今早朝行道請法衆等運兹三捻上香
願此香煙騰空徑上供養
無上至眞師寳(臣)等歸身歸命首體投地仰
依
太上三尊願以是功德歸流齋主(某)身災纒
弭息厄運清銷疾瘵痊平𡨚仇和釋南昌司
命開生籙以延年北府帝君削黒書而落死
魂神澄正萬炁長存眷屬親縁同沾景福飛
沈異質蠢動殊形咸沐玄休共臻貞吉今故
燒香自歸依
師尊大聖衆至眞之德得道之後升入無形
(和)與道合眞
　　　禮方
　　　懴悔
　　　各思九色圓象咽液命魔宻呪
　　　三啓頌
樂法以爲妻愛經如珠玉持戒制六情
念道遣所欲淡泊正炁停蕭然神靜黙
天魔並敬護世世受大福
鬱鬱家國盛濟濟經道興天人同其願
縹緲入大乗因心立福田靡靡法輪升
七祖生天堂我身白日騰
大道洞玄虚有念無不契鍊質入仙眞
遂成金剛體超度三界難地獄五苦解
悉歸大上經靜念稽首禮
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣某)等謹同誠上啓
太上無極大道元始天尊太上大道君太上
老君十方無極大道道德衆聖三十六部尊
經玄中大法師三界官屬一切眞靈(臣)等獲
奉玄科仰承慈訓濟時佐國弘道安人而跡
混市朝功輕塵露常増愓懼不敢遑寧但法
在敷揚義先拯救今齋主(某)以災𨇠所迫疾
厄所侵風燭是憂性命斯切今披心請命稽
首法門(臣)等輒爲依按明科修齋行道謄詞
列欵懴謝存亡恐慮(某)九世以來宿殃流注
前生往代𡨚結所成或立志運心有違隂騭
或舉情屬念不合神明往咎前愆隂罪陽過
因縁積沓搆此災危又恐三命五行九宫八
卦天文宿曜行運逰年災殺所臨星辰所照
或命禄薄弱運氣衰微或故殺誤傷新𡨚住
債及五瘟百毒之氣凶邪鬼注之徒外中肌
膚内侵臟腑成兹危疾未獲痊除特乞
太上垂恩三光赦罪解銷𡨚對和釋災凶前
世今生無邊罪目因今祈懴咸乞赦除使眞
扵流行靈津宣潤百痾蠲蕩六府和平禄祚
増豐年筭延永舉家享福内外沾榮上願社
稷安寧
帝王萬壽風雨調順歳稔時康有識舍生並
登壽域上明
天尊大慈之澤下副(臣)等祈懴之誠謹啓以
聞
　　　發念
一念爲道四大合德齋主七世父母免脫憂
　苦上升天堂衣食自然
二念帝王國主道化興隆庠序濟濟皇敎恢
　弘威儀翼翼普天所瞻民稱太平四夷賔
　伏妖惡自滅賢人日生
三念法師功德大䢖敎化明達俱獲飛仙
四念同志學人早得仙道更相開度
五念九親和睦好尚仁義貴道賤財行爲物
　範
六念損己布施道士及饑寒者天下人民各
　得其所
七念蠕動跂行一切衆生咸蒙成就
八念赦貰前生今世罪對立功𥙷過
九念家國隆盛宗廟有人世生賢才
十念尊受師經不敢中怠平等一心廣度一
　切剋獲上仙白日登天拜見太上永成眞
　人雲車羽駕(和)與道合眞
　　　復爐
香官使者左右龍虎君侍香諸靈官當今(臣)
行香之所自然生金液丹碧芝英百靈衆眞
交㑹在此香火爐前令(臣)學道得道求仙得
仙齋主受福幽顯沾恩十方仙童玉女侍衞
蘭煙傳(臣)向來所啓之言速達徑御
太上無極大道無形無名虚無自然金闕玉
陛下
　　　出戸
太上黃籙齋儀卷之二十九






太上黄籙齋儀卷之三十歸六
　　　　唐廣成先生杜光庭刪
　懴禳疾病中分行道
　　　入戸
　　　各禮師存念如法
　　　衞靈
　　謡歌空洞帝君守壇五帝校録
　　受符三官備衞四門束魔去姦
　　流鈴擲火除穢焚殘身佩金書
　　錬液芝顔玄虚素合心動三關
　　騎獅跨鶴控虬乘鸞衆星守舎
　　千魔不干道炁長存萬仙委安
　　　鳴法鼓二十四通
無上三天玄元始三炁太上道君召出臣身
中三五功曹左右官使者侍香金童傳言玉
女五帝直符直日香官各三十二人岀出者
嚴装關啟玄壇天帝神君當召此間土地里
域眞官正神(臣)今奉爲(入意)以令願得玉清
道炁靈寳妙光下降流入(臣)等身中即使玄
壇清淨内外成眞天無氛穢地絶妖塵琳琅
振響十方肅清萬魔不千眞誠上徹令(臣)所
啓之言速達徑御
太上無極大道無形無名虚無自然金闕玉
陛下
　　　各稱法位
具位臣某等謹同誠上啓
虚無自然元始天尊無極大道太上玉晨大
道君太上老君昊夫玉皇上帝十方巳得道
大聖衆至眞諸君丈人三十六天帝君玉虚
上帝玉帝大帝東華南極西靈北眞玄都玉
京金闕七寳玄臺紫微上宫靈寳至眞明皇
道君三十六部尊經玄中大法師三界應感
一切眞靈(臣)等伏聞自然妙本弘大化於帝
先至極元尊播玄功於物表雖隂陽升降劫
暦始終澹爾常存巍乎燭運所以三千景域
咸服於神休五億天關同臻於道化至若吉
凶逓代禍福推遷乘聖力以皆祛沐靈休而
可滌濟危拯物佐國化人萬古攸遵應靈無
爽況抱詞列欵請命希恩凢有所祈理冝關
奏旣承詞旨敢不上聞
　　　讀詞
按如詞誠言深祈扣弟子某以隂陽搆疾寒
暑貽災稽首披心䖍希祐護(臣)等竊惟
天尊愍濟常善救人揚法舸而度迷津懸寳
珠而納羣品宣科演敎捍厄扶危是用滌慮
洗心修齋行道願回聖力以蕩災蒙以今午
朝行道請法衆等運兹初捻上香
願此香煙騰空徑上供養
無上至眞道寳(臣)等歸身歸命首體投地仰
依
太上三尊願以是功德歸流社稷尊靈宗祧
先聖騰神八景融化九清凝觀太空貽休大
業
皇帝體堯立極嗣禹承圖朗金鏡於紫宸運
璿衡於碧落壽星増耀福嶽彌崇后妃賛化
於六宫臣佐匡寧於萬㝢光敷有道洽無
爲今故燒香自歸依
師尊大聖衆至眞之德得道之後升入無爲
(和)與道合眞
以今午朝行道請法衆等運兹二捻上香
願此香煙騰空徑上供飬
無上至眞經寳(臣)等歸身歸命首體投地仰
依
太上三尊願以是功德歸流弟子(某)家九世
七玄億曽萬袓辭太冥之府離長夜之庭罪
網蠲鑰福祥臻萃泊乎泉扃異趣飛動殊倫
禎貺所資盡蒙開度今故燒香自歸依
師尊大聖衆至眞之德得道之後升入無爲
和與道合眞
以今午朝行道請法衆等運兹三捻上香
願此香煙騰空徑上供養
無上至眞師寳(臣)等歸身歸命首體投地仰
依
太上三尊願以是功德歸流弟子(某)身蕩滌
災纒銷平厄運宿𡨚往倩乘祈懴以咸除積
釁深瑕沐熏修而克淨妖凶弭息年禄増延
今故燒香自歸依
師尊大聖衆至眞之德得道之後升入無爲
(和)與道合眞
　　　禮方
　　　懴悔
　　　各思九色圓象嚥液命魔宻呪
　　　歩虚旋遶
始青黎元蓋金香結珠煙飛晨總翹轡
稽首玉帝前帝心浩以舒鍚吾太靈篇
是謂不滅道萬天秉吾權吾行空洞中
下仙昧其淵
一炁化之元邈在兩儀先寳埒馳金馬
眞香噴玉蓮飛空按龍轡梵響導芝軿
綿永長春劫翺翔無色天初眞難曉諭
以此戒中仙
髙眞明道德垂世五千言解釋慚涼薄
殫誠測妙元霓旌嚴敎典羽唱徹雲軿
瑞鶴儀空際祥風拂暑煩穹窿兹響應
寳祚億斯年
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣)某等謹重伸上啓
太上無極大道元始天尊太上大道君太上
老君三十六部尊經玄中大法師上相上宰
四司五帝正一左右二眞人南嶽上眞紫虚
元君三界官屬一切眞靈(臣)等伏聞天元立
極地紀標樞乘妙道以分形定兩儀而設象
含弘無際覆燾莫窮而九六推移有升淪之
變衰榮代謝有歷劫之期況彼人倫寧無降
替弟子(某)寄身俗網染跡塵寰氣象所拘吉
凶所繫遂纒疾厄彌切憂危竊恐徃世此生
宿瑕未滌舊𡨚積釁債訟未除或故殺誤傷
爲殃爲咎或星辰本命爲惡爲災形命凢微
懴祈無所是用披心大道稽首玄科崇設壇
場仰申悔謝(臣)等按天師品格啓正一文儀
依紫虚元君懴災之法奉爲(某)上請天昌君
黃衣兵士十萬人収弟子(某)家中外殃𦍙十
二刑殺之氣又請南宫天明君北星六機君
収五瘟百毒百疾之氣又請封離君赤素君
爲弟子除心腹淋露之疾又請天官五衡君
地官五衡君九河北海君王法君九集君大
官陽秩君南上君須吏君石仙君収除内外
邪祟爲病之者又請蓋夭大將軍上元士君
収捕衆考精邪却禍來福又請制地君四胡
君主除行年本命之災斷考注之氣又請運
氣解厄君無上髙倉君無上天君平天君解
除死喪刑害五墓之鬼又請靈素天精君赤
天食氣君収神上明君爲弟子(某)斷除惡夢
惡鬼沉疾注連之氣使災咎寧息疾患痊平
二十四部天宫吏兵應時降臨誅邪滅惡収
伏凶殃眞氣潜資克獲安泰夢寤眞正壽筭
遐延九祖生天六親蒙福龍神守衞居止安
寧上願
帝道昭融天元朗晏干戈永息風雨以時榖
䅭豐登幽明和泰旁該庶品普及幽扄共沐
玄恩同臻福界上明
天尊弘慈之澤下副(臣)等祈懴之誠謹啓以
聞
　　　發願
一願大道淡泊虚無安閑空寂澄清自居廣
　開法門敎導頑夫皆蒙惠澤精苦是修預
　以同學普得升虚與天相保長存無憂
二願諸天結氣澄清髙虚廣覆保真固靈氣
　候調節四運和平國安民豐普天咸寧廣
　濟一切惠逮有生保天長存億劫不傾
三願土地覆載無窮安平不陷海淪不崩保
　鎭家國兆民興從養生安死惠周十方禾
　稼滋植營運日豐咸得厚載萬類皆從
四願日月二景髙明無有勃蝕𧇊盈安清光
　照諸天洞消晴冥保固劫運世祚和平普
　加潤澤惠灑衆生
五願星辰與日齊光轉燭照耀朗映十方
　各安其位經緯直行保鎮家國無有災傷
　四海寜一普天興昌
六願四時隨節推遷景炁和調無有災患疫
　毒消滅普夫安平五榖豐熟國富民歡
七願浮雲結炁聚煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普濟羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎭國祚保天無終護度一切莫不仰宗
十願江海蕩蕩無極含容恢廓無細不植淵
　奥柔惠潤加蠕息天人獲慶年同劫石
十一願帝王國土日昌四鎭安睦兵革不揚
　天人歌唱吉應來翔敷敎濟濟威化洋洋
　兆庶稱慶長樂未央
十二願蝖飛蠢動巳生未生咸蒙安全普得
　生成皆見元炁受陽之形草木果林經冬
　不零一切濟度靡不鮮榮(和)與道合眞
　　　復爐
香官使者左右龍虎君侍香諸靈官當令(臣)
行香之所自然生金液丹碧芝英百靈衆眞
交㑹在此香火爐前令(臣)學道得道求仙得
仙齋主受福存殁沾恩十方仙童玉女接侍
蘭煙令(臣)所啓之言速達徑御
太上無極大道無形無名虚無自然金闕玉
陛下
　　　出戸


太上黃籙齋儀巻之三十
















太上黃籙齋儀巻之三十一歸七
　　　　唐廣成先生杜旡庭刪
　懴禳疾病落景行道
　　　入戸
　　　各禮師存念如法
　　　衞靈
　　神光朗耀瑞氣帀旋箕斗澄輝
　　芝字宴然玉眸金眞寳壇純乾
　　變夜作晝回子午前太華流彩
　　丹鳳飛轅息魔滅姦髙歩祥煙
　　天眞並集齊到帝前
　　　鳴法鼓二十四通
無上三天玄元始三炁太上▲君召出(臣)身
中三五功曹左右官使者侍香金童傳言玉
女五帝直符直日香官各三十二人出出者
嚴裝關啓玄壇天帝神君當召此間土地里
域眞官正神(臣)今奉爲入意以今願得玉清
道炁靈寳妙光下降流入(▲)等身中即使玄
壇清淨内外成眞天無氛穢地絶妖塵琳琅
振響十方肅清萬魔不干眞誠上徹令(臣)所
啓之言速達徑御
太上無極大道無形無名虚無自然金闕玉
陛下
　　　各稱法位
具位(臣某)等謹同誠上啓
虚無自然元始天尊無極大道太上玉晨大
道君太上老君昊天玉皇上帝十方巳得道
大聖衆至眞諸君丈人三十六天帝君玉虚
上帝玉帝大帝東華南極西靈北眞玄都玉
京金闕七寳玄臺紫微上宫靈寳至眞明皇
道君三十六部尊經玄中大法師三界官屬
一切眞靈(臣)等伏聞混成構象眞一凝光天
地資之以權輿隂陽運之以生化盛衰倚伏
善惡糾紛日月有虧昃之期寒暑有推遷之
數惟兹大道統貫幽明延福垂休廣濟羣有
(臣)等早探眞訣獲眄靈圖三洞琅函有祈禳
之品九天金劄傳拯護之文四萬劫而敷弘
五億天之宗奉制伏妖惡徴召魔靈佐國立
功度人救物有所祈向敢不上聞
　　　讀詞
依按詞言實惟䖍切弟子(某)以災纒未息疾
厄未平歸命諸天披心大道請修齋直延降
威靈輒運丹誠共希玄祐以今晚朝行道請
法衆等運兹初捻上香
願此香煙騰空徑上供養
無上至眞道寳(臣)等歸身歸命首體投地仰
依
太上三尊願以是功德歸流
皇帝九廟尊儀駕景三清流祥萬國鴻基克
固鳳曆永昌太子諸王允扶大業后妃百辟
匡賛睿圖車䡃大同梯航畢集今故焼香自
歸依
師尊大聖衆至眞之德得道之後升入無爲
和與道合眞
以今晚朝行道請法衆等運兹二捻上香
願此香煙騰空徑上供養
無上至眞經寳(臣)等歸身歸命首體投地仰
依
太上三尊願以是功德歸流齋主某家九祖
七玄幽儀滯爽超辭地壤昇翥天衢息注訟
於冥關流福祥於後胤九幽地獄咸覩慈光
六趣羣生同躋善域今故焼香自歸依
師尊大聖衆至眞之德得道之後升入無爲
(和)與道合眞
以今晚朝行道請法衆等運兹三捻上香
願此香煙騰空徑上供養
無上至眞師寳(臣)等歸身歸命首體投地仰
依
太上三尊願以是功德歸流弟子(某)身𡨚債
和平災殃消解凶衰冰泮疾厄雲收南斗延
生東宫注禄洎諸眷屬普及人天同享善功
咸臻道域今故焼香自歸依
師尊大聖衆至眞之德得道之後升入無爲
(和)與道合眞
　　　禮方
　　　懴悔
　　　歩虚旋繞
旋歩雲綱上天風颯爾吹飄裾凌斗柄
秉拂揖參旗獅子㗸丹綬麒麟導翠輜
飛行周八極幾見發春枝
緑鬒巍丹幘青霞絡羽衣晨趨陽德館
夜造月華扉搏弄周天火韜淋起陸機
玉房留不住却向九霄飛
昔在延恩殿中霄降九皇六眞分左右
黄霧遶軒廓廣内尊神御仙兵護道場
孝孫今繼志咫尺對靈光
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣某)等謹重伸上啓
太上無極大道元始天尊太上大道君太上
老君十方無極大道道德衆聖天尊至眞大
帝天帝三十六部尊經玄中大法師上相上
宰四司五帝三界官屬一切眞靈臣等叅佩
寳文夙慙靈澤竊披玄奥志在敷陽思立轉
功廣被羣品弟子某以災凶在運疾厄所纏
列欵表心䖍誠禱福請崇齋直關奏眞靈是
敢遵按典儀轉經行道首謝弟子(某)前生今
世宿罪深尤或違天地覆載之仁或負日月
照臨之德犯二氣五行之性傷三光六紀之
和前𡨚来除後罪重結故傷誤殺恣意任心
不識因縁罔知禁忌六情所起三業所爲干
犯幽明違越經訓成兹報對搆此烖危又恐
犯觸龍神興工土木侵傷地理違犯天時又
恐宿曜所臨年運所犯九宫刑剋八卦衝妨
否塞旣深憂危是切因今修齋行道懴謝過
愆焼香誦經祈天請命災殃罪咎咸乞懴除
即使太一延生三元却死玉童授藥五帝降
符六府調和百關宣暢夀延禄永禍滅福生
然乞九祖生天六親蒙祐飛沈遂性動植安
全上願
帝業䲭圖天長地久武功克偃文德允修日
並睿明川浮聖澤連珠合璧重覩於玄穹八
卦九疇再彰於清洛三農有叙九穀無愆水
旱不生疪癘不作干戈永戢風雨以時下及
幽途遍該含識隂陽臣佐山川職寮弘道安
人誅邪祐正俱昇福岸齋契道階上明
天尊弘慈之施下副(臣)等䖍奉之誠謹啓以
聞
　　　發願
一願乾坤明素二願氣象清玄
三願聖人萬壽四願化洽八埏
五願天垂甘露六願地發祥煙
七願四時應節八願萬物生全
九願家多孝悌十願國富才賢
十一願醮官獲福十二願學道成仙
　　　復爐
香官使者左右龍虎君侍香諸靈官當令(臣)
行香之所自然生金液丹碧芝英百靈衆眞
交㑹在此香火爐前令(臣)學道得道求仙得
仙齋主受福存殁沾恩令(臣)所啓之言速達
徑御
太上無極大道無形無名虚無自然金闕玉
陛下
　　　出戸
太上黃籙齋儀巻之三十一



















太上黃籙齋儀巻之三十二歸八
　　　　唐廣成先生杜光庭剛
　三元清旦行道
　　　入戸
　　　各禮師存念如法
　　　衞靈
　　金眞緑霞煥映三天飛雲丹霄
　　諸天控軿晨輝啓旦隂翳俱捐
　　九微震空五星回旋萬仙應感
　　自然妙玄杳冥散景分形億千
　　寳珠光曜瑞降壇乾生死蒙惠
　　灌鍊金泉魔王恐懼合景三田
　　　鳴法鼓二十四通
無上玄元太上道君召出(臣)身中三五功曹
左右官使者侍香金童傳言散花玉女五帝
直符直日香官各三十二人出出者嚴裝關
啓玄壇天帝神君當召此間土地里域眞官
正神願得玉清道炁靈寳妙光下降流入臣
等身中令(臣)所啓速達徑御
太上無極大道無形無名虚無自然金闕玉
陛下
　　　各稱法位
具位(臣某)等謹同誠上啓
虚無自然元始天尊無極大道太上大道君
太上老君昊天玉皇上帝十方巳得道大聖
衆至眞諸君丈人三十六天帝君至虚上帝
玊帝大帝東華南極西靈北眞玄都玉京金
闕七寳玄臺紫微上宫靈寳至眞明皇道君
五老上帝三元君天地水三官三十六部尊
經玄中大法師三界官屬一切眞靈(臣)等伏
聞天地之前元始布無爲之化混茫之首眞
人垂廣濟之科由是分氣象於三元播弘慈
於萬物命三官以考校俾五帝以君臨懲勸
無私恩福遐被(臣)夙承道廕運偶玄休參佩
寳文披閱靈奥志惟敷揚大化匡國濟人八
節三元立功爲本今屬(某)元令節齋戒良辰
謝過祈恩宜申䖍懇況奉詞㫖敢不上聞
　　　讀詞
按如詞言志深修奉況逢令序恭演靈文太
極明科九府具愆尤之籍玄都典格三元爲
大宥之期齋功遐及於存亡惠澤旁流於家
國(臣)等輒相携率修設壇場燈燭香花質心
三界紋繒法信騰欵諸天所期大道圓通盻
精誠而降福至眞冥應隨懴滌以垂光使飛
天神人齎九龍符命歷下三界關告四司紀
録齋功證明丹禱以今早朝行道諸法衆等
運兹初捻上香
願此香煙騰空徑上供養
無上至眞道寳(臣)等歸身歸命首體投地仰
依
太上三尊願以是功德歸流社稷尊靈宗廟
先聖登眞金闕遊宴玉京侍聖祖於上宫貽
福祥於寳胤
皇帝蓬壷比壽舜禹齊功調玉燭而睦華夷
肅珠𨇠而靜天地六宫妃后内德欽明太子
諸王瑶枝克茂文階武列俱傾忠孝之心四
海萬方同混車書之化今故燒香自歸依
師尊大聖衆至眞之德得道之後升入無形
和與道合眞
以今早朝行道諸法衆等運兹二捻上香
願此香煙騰空徑上供養
無上至眞經寳(臣)等歸身歸命首體投地仰
依
太上三尊願以是功德歸流齋主某家九祖
七玄三師四友克辭幽夜昇覩光明浴神流
火之池廕質明霞之殿超升上境福祐見存
及三塗五道之中六趣九幽之内息罪書之
目除簡對之文永出沉淪盡蒙開度今故燒
香自歸依
師尊大聖衆至眞之德得道之後升入無形
和與道合眞
以今早朝行道請法衆等運兹三捻上香
願此香煙騰空徑上供養
無上至眞師寳(臣)等歸身歸命首體投地仰
依
太上三尊願以是功德歸流齋主某家過咎
蠲銷災衰寧息南宫注▲東斗増年眷屬咸
宜禎祥允萃然後含靈有識動植飛沉俱承
渙汗之恩並陟逍遥之境今故燒香自歸依
師尊大聖衆至眞之德得道之後升入無形
和與道合眞
　　　禮方
　　　懴悔
　　　各思九色圓象咽液命魔宻呪
　　　歩虚旋遶
稽首禮太上燒香歸虚無流明隨我迴
法輪亦三周玄願四大興靈慶及王侯
七祖生天堂煌煌耀景敷嘯歌冠太漠
天樂適我娛齊馨無上德下仙不與儔
妙想明玄覺詵詵乘虚遊
旋行躡雲綱乘虚歩玄紀吟詠帝一尊
百關自調理俯命八海童仰携髙仙子
諸天散香花蕭然靈風起宿願定命根
故致標髙擬歡樂太上前萬劫猶未始
嵯峨玄都山十方宗皇一岧岧天寳臺
光明焰流日煒燁玉林華蒨璨耀朱實
常念餐元精鍊液固形質金光散紫微
窈窕大乘逸
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣某)等謹重伸上啓
太上無極大道元始天尊太上大道君太上
老君玄中大法師三師君上相上宰四司五
帝三界官屬一切眞靈(臣)等塵陋凡微積生
善㑹玄風普扇眞敎遐宣寳篆琅書降三清
而演化龍文鳳誥該萬聖以傳眞仰荷師資
咸蒙禀受而未能修勵克保飛昇唯在立功
度人濟物報至道裁成之德酬乾坤覆載之
仁凡有歸心所宜關奏齋主(某)伏聞三元品
格上聖垂文乃天元攺候之期寔三宫肆赦
之日幽明蒙祐動植沾恩竊惟報主報親莫
先於建福爲家爲國莫大於齋功所以稽首
靈壇歸心上聖齎持法信崇建道場玉珮珠
旛雜靈儀而璨爛鯨鍾鳳磬引仙唱以虚徐
眞聖遐臨誠祈上達伏冀資薫大寳孚祐帝
圖鳳曆潜延龍儀克固
皇帝聖超羲皡仁格唐虞萬㝢宅心九圍順
化三邊肅靜永無烽燧之勞八極昭融長有
梯航之貢太平帝業輝映無彊星辰順▲於
九天風雨均調於四序兵戈疾疫無撓於黎
元水旱火蝗不興於國介次乞齋主家九玄
開度五族恊和南昌題積善之名北府落過
尤之録災衰不作福祐維新増禄祚於天宫
益延齡於仙府然後寒庭積夜之境酆都泉
曲之郷變幽牢爲清淨之居化地獄爲虚無
之域羣生遂性品𩔖昭甦地久大長永臻道
化上明
天尊廣濟之澤下副臣衆等歸命之誠謹啓
以聞
　　　發念
一念爲道四大合德齋主七世父母免墮憂
　苦上升天堂衣食自然
二念帝王國主道化興隆庠序濟濟皇敎恢
　弘威儀翼翼普天所瞻民稱太平四夷賔
　伏妖惡自滅聖賢自生
三念法師功德大建敎化明達俱獲飛仙
四念同志學人早得仙道更相開度
五念九親和睦好尚仁義貴道賤財行爲物
　範
六念損巳布施道士及饑寒者天下人民各
　得其所
七念蠕動跂行一切衆生咸蒙成就
八念赦貰前生今世罪對立功補過
九念家門隆盛宗廟有人世生賢才
十念尊受經師不敢中怠平等一心廣度一
　切剋獲上仙白曰登天拜見太上永成眞
　人雲車羽駕和與道合眞
　　　復爐
香官使者左右龍虎君侍香諸靈官當令臣
行香之所自然生金液丹碧芝英百靈衆眞
交㑹在此洞案爐前令(臣)學道得道求仙得
仙十方仙童玉女接侍香煙傳(臣)向來所啓
之言速達徑御
太上無極大道無形無名虚無自然金闕玉
陛下
　　　出戸


太上黃籙齋儀卷之三十二















太上黃籙齋儀卷之三十三歸九
　　　　唐廣成先生杜光庭刪
　三元中分行道
　　　入戸
　　　各禮師存念如法
　　　衞靈
　　謡歌空洞帝君存壇五帝校録
　　受符三官備衞四門東魔去奸
　　流鈴擲火除穢焚殘身佩金書
　　鍊液芝顔玄虚素合心動三關
　　騎獅跨鶴控龍乘鸞萬星守舍
　　千魔不干道炁長存萬仙委安
　　　鳴法鼓二十四通
無上玄元太上道君召出(臣)身中三五功曹
左右官使者侍香金童傳言散花玉女五帝
直符直日香官各三十二人出出者嚴装關
啓玄壇天帝神君當召此間土地里域眞官
正神以今奉爲入意願得玉清道炁靈寳妙
光下降流入(臣)等身中令(臣)所啓之言速達
徑御
太上無極大道無形無名虛無自然金闕玉
陛下
　　　各稱法位
具位(臣某)等謹同誠上啓
虛無自然元始天尊無極大道太上大道君
大聖祖髙上大道金闕玄元天皇大帝太上
老君太上丈人無上玄老十方巳得道大聖
衆至眞諸君丈人三十六天帝君玉虚上帝
玊帝大帝東華南極西靈北眞玄都玉京金
闕七寳玄臺紫微上宫靈寳至眞明皇道君
玄中大法師三界官屬一切眞靈臣等宿以
鴻因克承玄化負荷大法叅佩寳文誠冝抗
跡雲林栖神澹漠振衣下俗追友上眞而大
聖垂科元皇布敎先當助國宣化濟物安人
弘道立功廣被羣品凡有祈告敢不上聞
　　　讀詞
按如詞言理冝關奏齋主某上惟宗廟下及
羣生希立善功廣弘嘉福況屬某元令節齋
戒良辰
玉皇臨御於上方
萬聖校功於三境死生同福毫末無遺是思
禱祝之儀以罄人臣之懇齎持法信崇設壇
場臣等依按典儀凝神滌慮馳心絳闕拜手
清都所期羽蓋雲軒依稀降鑒
髙眞上聖髣髴照臨溥海嶽以垂休帀幽明
而孚祐以今午朝行道請法衆等運兹初捻
上香
願此香煙騰空徑上供養
無上至眞道寳(臣)等歸身歸命首體投地仰
依
太上三尊願以是功德上資社稷尊靈宗祧
昭穆登眞碧落垂貺皇圖
皇帝德洽羲農功侔軒燧壽山益峻聖日增
明車軌混同兵戈戢息星辰合度風雨順時
太子諸王承乾繼聖后妃公主百辟庶寮福
祉日新徽華克茂然後文懷逺俗武定艱危
海外寰中同躋壽域今故燒香自歸依
師尊大聖衆至眞之德得道之後升入無形
(和)與道合眞
以今午朝行道請法衆等運兹二捻上香
願此香煙騰空徑上供養
無上至眞經寳(臣)等歸身歸命首體投地仰
依
太上三尊願以是功德歸流泉曲寒庭酆都
長夜隂宫地府一切幽靈次及齋主家九世
七玄億曽萬祖出重冥之境登太極之庭落
北府之罪書遊神淨域上南宫之生籙證品
仙階今故燒香自歸依
師尊大聖衆至真之德得道之後升入無形
(和)與道合眞
以今午朝行道請法衆等運兹三捻上香
願此香煙騰空徑上供養
無上至眞師寳(臣)等歸身歸命首體投地仰
依
太上三尊願以是功德歸流天地之内道化
之中咸沐玄功俱承眞祐齋主(某)災殃殄息
過咎蠲銷三界眞靈潜增福祚九丹祕妙永
駐年齡内外齊安存亡並泰今故燒香自歸
依
師尊大聖衆至眞之德得道之後升入無形
(和)與道合眞
　　　禮方
　　　懴悔
　　　各思九色圓象咽液命魔宻呪
　　　歩虚旋遶
俯仰存太上華景秀丹田左顧提鬱儀
右盻携結璘六度冠𣑽行道德隨日新
宿命積福應聞經若至親天挺超世才
樂誦希微篇冲虚太和氣吐納流霞精
胎息靜百關寥寥究三便泥丸洞明景
遂成金華仙魔王敬受事故能朝諸天
皆從齋戒起累功結宿縁飛行凌太虚
提携髙上人
控轡適十方旋▲玄景阿仰觀劫仞臺
俯盻紫雲羅逍遥太上京相與坐蓮華
積學爲眞人恬然榮衛和未享無期壽
萬椿奚足多
大道師玄寂昇仙友無英公子度靈符
太一捧洞章舍利耀金姿龍駕倐來迎
天尊盻雲輿飄飄乗虚翔香花若飛雪
氛靄茂玄梁
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣某)等謹重伸上啓
太上無極大道元始天尊太上大道君太上
老君無上玄老至眞無極大道道德衆聖天
尊至眞大帝天帝三十六部尊經玄中大法
師三師君上相上宰四司五帝三界官屬一
切眞靈臣等自惟幽賤被沐玄風擢品道階
列名眞敎覩三洞五文之奥披龍編鳳簡之
書未能晦跡韜名窮林絶壑以期升舉永奉
靈規而受法之初與三官有約義先濟物輔
國化時行敎立功用罄誠節今齋主某詞情
懇禱爲國爲民龍綵效心香花質信請崇齋
法以報君親況三元爲大宥之辰存亡受福
三景著大明之日幽顯開光玄都上宫紫微
金闕萬天朝宴衆聖迴軒釋過舉功允當嘉
節除災介福仰祝昌期(臣)等依按典章䖍修
齋直建壇行道法地象天燒香然燈照燭幽
夜飄靈煙而上御佇眞聖以遐臨願達精誠
冀延景貺伏願
三清上聖八極髙尊俯借威光下康國歩鎭
安社稷清肅寰區
皇帝兩曜齊明五山等壽濬鴻源而不極負
丹扆以無爲八海九圍干戈自息三邊六合
鋒鏑不驚與三五以比崇越羲融而縱聖箕
風畢雨調和而百榖有年舜日堯雲輝煥而
萬方無事太子叶明離之象諸王齊磐石之
貞六宫之内則允修百揆之忠規克著梯山
航海率奉睿謨異域殊封咸臻道化封疆静
肅逺近樂康疫毒不興災妖自殄然後九幽
長夜之府三途六趣之郷九祖三師並蒙開
度齋主(某)積生過咎隨懴滌以清消衆厄千
災頼眞靈而洗蕩維新禄筭永享利貞内外
宗親俱獲元吉飛沉遂性蠢動安全天地之
間物無失所上明
天尊弘慈之澤下副(臣)等歸命之誠謹啓以
聞
　　　發願
一願大道淡泊虚無安閑空寂澄清自居廣
　開法門敎導頑夫皆蒙惠澤精苦自修預
　以同學普得升虚與天相保長存無憂
二願諸天結氣澄清髙虚廣覆保眞固靈氣
　候調節四運和平國安民豐普天閑寧廣
　濟一切惠達有生保天長存億劫不傾
三願土地覆載無窮安平不陷海淪不崩保
　鎭家國兆民興從養生安死惠周十方禾
　稼滋植營運日豐咸得厚載萬物皆從
四願日月二景髙明無有勃蝕𧇊盈安清光
　照諸天洞消暗冥保固劫運世祚和平普
　加潤澤惠灑衆生
五願星辰與日月齊光轉燭照夜朗映十方
　各安其位經緯直行保鎭家國無有災傷
　四海寧一普天興昌
六願四時隨節推遷景氣和調無有災患疫
　毒消㓕普天安平五穀豐熟國富民歡
七願浮雲結炁聚煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普濟羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎭國祚保天無終護度一切莫不仰宗
十願江海蕩蕩無極含容恢廓無細不植淵
　奥柔惠潤加蠕息天人獲慶年同劫石
十一願帝王國土日昌四鎭安睦兵革不揚
　天人歌唱吉應來翔敷敎濟濟威化揚揚
　兆庶稱慶長樂未央
十二願蝖飛蠢動巳生未生咸蒙安全普得
　生成皆見元氣受陽之形草木果林經冬
　不零一切濟度靡不鮮榮和與道合眞
　　　復爐
香官使者左右龍虎君侍香諸靈官當令(臣)
行香之所自然生金液丹碧芝英百靈衆眞
交㑹在此洞桉爐前令(臣)學道得道求仙得
仙十方仙童玉女接侍香煙傳(臣)向來所啓
之言速達徑御
太上無極大道無形無名虚無自然金闕玉
陛下
　　　岀戸



太上黃籙齋儀卷之三十三










太上黃籙齋儀卷之三十四歸十
　　　　唐廣成先生杜光庭剛
　三元落景行道
　　　入戸
　　　各禮師存念如法
　　　衞靈
　　神光朗耀瑞氣帀旋箕斗澄輝
　　芝宇晏然玉眸金眞寳壇純乾
　　變夜作晝回子午前太華流彩
　　丹鳳飛轅息魔㓕奸髙歩祥煙
　　天眞普集齊到帝前
　　　鳴法鼓二十四通
無上玄元太上道君召出(臣)身中三五功曹
左右官使者侍香金童傳言散花玉女五帝
直符直日香官各三十二人出出者嚴装關
啓玄壇天帝神君當召此間土地里域眞官
正神以今奉爲(入意)願得玉清道炁靈寳妙
光下降流入(臣)等身中即使金光煥赫御炁
上清令(臣)所啓速達徑御
太上無極大道無形無名虚無自然金闕玉
陛下
　　　各稱法位
具位(臣某)等謹同誠上啓
虚無自然元始天尊無極大道太上大道君
大聖祖髙上大道金闕玄元天皇大帝太上
老君髙上玉皇十方巳得道大聖衆至眞諸
君丈人三十六天帝君玉虚上帝玉帝大帝
東華南極西靈北眞玄都玉京金闕七寳玄
臺紫微上宫靈寳至眞明皇道君三十六部
尊經玄中大法師三界官屬一切眞靈(臣)等
伏聞無爲妙道包萬法以居尊清靜眞宗運
三元而育物大弘神化普度羣生由是天地
水官司明罪福隂湯曹吏考校吉凶飛天述
玉匱之文上智諸琅函之格自家刑國咸許
懴祈惟顯及幽必令開濟(臣)等夙承玄訓獲
奉明科志在立功用敷眞化凡應披告敢不
上聞
　　　讀詞
按如詞言志深修奉況當令節冝罄誠祈寔
諸天朝宴之辰澤流羣品乃萬聖宣慈之㑹
恩被十方是敢䖍扣玄關精修黃籙普存亡
而懴拔遍家國以歸依共勵丹誠仰希鴻福
以今晚朝行道請法衆等運兹初捻上香
願此香煙騰空徑上供養
無上至眞道寳(臣)等歸身歸命首體投地仰
依
太上三尊願以是功德歸流九廟尊靈列聖
昭穆遊神太漠觀妙上清延景貺於孫謀集
鴻休於帝業
皇帝化髙三五壽越億千執大象而御天體
飛龍而立極儲宫妃后匡輔睿圖良佐正臣
保寧休運今故燒香自歸依
師尊大聖衆至眞之德得道之後升入無形
和與道合眞
以今晚朝行道請法衆等運兹二捻上香
願此香煙騰空徑上供養
無上至眞經寳(臣)等歸身歸命首體投地仰
依
太上三尊願以是功德歸流齋主某家曠劫
親縁九世神爽登眞紫府鍊景朱陵御飛廉
而戴列星造天都而辭地戸祚流無極福利
見存今故燒香自歸依
師尊大聖衆至眞之德得道之後升入無形
和與道合眞
以今晚朝行道請法衆等運兹三捻上香
願此香煙騰空徑上供養
無上至眞師寳(臣)等歸身歸命首體投地仰
依
太上三尊願以是功德歸流齋主某家五族
六親同沾景祐災纒自息罪網咸銷四海九
州共沐和寧之化有情含識俱承清静之風
夜府泉扄盡蒙開度飛潜蠢動並獲安全今
故燒香自歸依
師尊大聖衆至眞之德得道之後升入無形
和與道合眞
　　　禮方
　　　懴悔
　　　歩虚旋遶
頭腦禮金闕携手遨玉京騫樹圓景園
煥爛七寳林夭獸三百名獅子巨萬尋
飛龍躑躅吟神鳳應節鳴靈風扇竒華
清香散人襟自無髙仙才焉能耽此心
嚴我九龍駕乗虚以逍遥八天如指掌
六合何足遼衆眞誦洞玄太上唱清謡
香華隨風散玉音成紫霄五苦一時迸
八難順經寥妙哉靈寳囿興此大法橋
天眞帝一宫藹藹冠耀靈流煥法輪綱
旋空入無形虚皇撫雲璈衆眞誦洞經
髙仙凜手讃彌劫保利貞
　　　三禮
　(臣)等至心稽首禮
太上無極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣某)等謹重伸上啓
太上無極大道元始天尊太上大道君太上
老君十方無極大道道德衆聖天尊至眞大
帝天帝三十六部尊徑玄中大法師上相上
宰四司五帝三界官屬一切尊靈(臣)等識昧
重玄獲參至妙承慈儉之訓披濟拔之科得
罄丹誠仰賛鴻化竊聞瓊都金闕上聖衆尊
觀苦趣於八門泛慈舟於三界護持萬𩔖拯
濟羣生於是命三官以綂三元垂九光而開
九夜息災蒙於家國照昏暗於幽沉聖澤無
遺神功廣布今屬某元御節大宥敷恩爰備
香燈式陳齋薦法天地二儀之象大啓皇壇
繼星辰三景之明上祈玄貺九時蠲㓗三曰
精䖍所期大帝迴光元尊降鑒現神光於七
十二色凝瑞彩於三十六天隨感效祥應機
表貺上扶國祚與天地以永貞仰福聖朝配
日月而齊照宸枝克茂大業允昌混文軌於
萬方息戈鋋於六合賢臣良輔文德武功匡
翼帝圖昭宣景化野無隱逸朝有忠賢九稼
滋豐五兵偃戢絶水旱㓂攘之害無饑凶瘥
疫之虞萬姓乂安六氣和暢重泉地府披昏
暗而覩光明幽獄窮魂解罪纒而升福岸龍
神輯睦境域蘇舒瑞諜禎符曰書月至弟子
某九玄滯識證果登眞五族六親延生永壽
飛沉遂性動植咸冝共沐玄功盡階妙道上
明
天尊慈施之澤下副(臣)等䖍奉之誠謹啓以
聞
　　　發願
一願大道流行普天懷德
二願一切有生咸皆悟道
三願九夜悲魂一時解脫
四願孤魂無依咸得受生
五願天下太平五榖豐熟
六願臣忠子孝君仁父慈
七願四海通同𡨚親和釋
八願潜胞處卵咸得生成
九願積疾新痾旋即痊愈
十願孤露衆生豐衣足食
　　　復爐
香官使者左右龍虎君侍香諸靈官當今(臣)
行香之所自然生金液丹碧芝英百靈衆眞
交㑹在此洞案爐前今(臣)體耀金輝斬伐胞
根七玄拔擢百關備仙解除死籍宴坐泥九
東華紀字䇿景虚玄十方仙童玉女接侍香
煙傳(臣)向來所啓之言速達徑御
太上無極大道無形無名虚無自然金闕玉
陛下
　　　出戸



太上黃籙齋儀卷之三十四










太上黄籙齋儀卷之三十五王一
　　　　唐廣成先生杜光庭集
　普度幽魂遷拔中分行道原缺清且
　　　入戸
　　　各禮師存念如法
　　　衛靈
　　丹靈朱火炎霞激風赤輪剛運
　　天光八衝迸威包羅交變萬方
　　流金豁落羣魔滅蹤辟姦破妖
　　明耀元功金符召制躡雲乗龍
　　謡歌慶㑹散花太空神化冥運
　　四極安隆伏御帝前罔有不恭
　　　鳴法鼓二十四通
无上三天玄元始三炁太上道君召出(臣)身
中三五功曹左右官使者侍香金童傳言玉
女五帝直符直日香官各三十二人出出者
嚴裝關啓玄壇天帝神君當召此間土地里
域眞官正神急上關啓(臣)今奉爲入意以今
關告願得玉清道炁靈寳妙光下降流入(臣)
等身中即使玄壇清淨内外成眞天無氛穢
地絶妖塵琳琅振響十方肅清萬魔不干眞
誠上徹令(臣)所啓速達徑御
太上无極大道至眞玉皇上帝御前
　　　各稱法位
上清玄都某嶽先生(臣)某等同誠上啓
虚无目然元始天尊无極大道太上玉晨道
君太上老君无上玄老十方巳得道大聖衆
至眞諸君丈人三十六天帝君玉虚上帝玉
帝大帝東華南極西靈北眞玄都玉京金闕
七寳玄臺紫微上宫靈寳至眞明皇道君三
十六部尊經玄中大法師三界官屬一切眞
靈(臣)等宿植良縁遭遇玄化生成羣有濟拔
幽沉叨奉師資佩三清之祕籙叅承玄旨諷
三洞之眞經品列仙階名昇玉簡未能陶神
瑩骨絶跡冲襟空依衆妙之門多犯明眞之
律向以受法之日申盟五帝告誓三官濟度
天人匡賛家國凡有禱請理合申陳今奉懇
誠固難遏絶所承詞㫖敢不上聞
　　　讀詞
按如詞懇理濟幽明齋主以歷劫功深諸天
善勝仰自然之大化奉无極之元尊匡國致
君愛親事長弘救拔之深㫖憫沉滯之幽魂
惻隱興懹隳傷寫志遵憑聖敎以報大恩披
黄籙典章啓玄壇階級崇嚴鎭綵恭獻香花
告三官五帝之靈朝金闕玉房之聖(臣)等依
經奉禀從戒精嚴滌慮凝神洗心注念以今
午朝行道請法衆等運茲初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德上資
皇家宗社九廟威靈德契無爲功宣有截
皇帝龍圖永固鳯曆彌昌混一車書和同海
嶽兆民攸賴百度惟貞德化昭宣奕葉繁茂
萬方寧謐九曜髙明遁跡修眞師宗父母咸
遊八極早翥三清今故燒香歸依
師尊大聖衆至眞之德得道之後昇入无形
以今午朝行道請法衆等運兹二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德奉福齋官九玄七祖
往逝神儀判除奪紀之名増益記功之簡昇
眞靖境流慶子孫長居得一之貞揚名後世
永懋持三之寳垂訓前脩今故燒香歸依
師尊大聖衆至眞之德得道之後昇入无形
和與道合眞
以今午朝行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德恩流庶品福被萬民
咸遂生成各均利濟爰及蓬飄旅魄浪泛遊
魂罹八難之深殃脫九幽之極苦未除黒簿
莫記丹書咸願慈尊降垂靈貺命天官而緫
録勑地府以全收皆赴壇筵盡霑救度永離
惡趣俱植善根託䕃人天受生快無今故燒
香歸依
師尊大聖衆至眞之德得道之後昇入无形
和與道合眞
　　　懺方
　　　三啓
鬱鬱家國盛濟濟經道興天人同其願
縹緲入大乗因心立福田靡靡法輪昇
七祖生天堂我身白日騰
　　　三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都某嶽先生(臣)等重啓
太上无極大道元始天尊太上大道君太上
老君三十六部尊經玄中大法師三界内外
名山洞府一切眞靈(臣)等伏聞太玄有作禀
無爲而有爲至聖無私生有物而無物陶甄
品彚停毒生成其用無窮神功不宰宣廣闢
之業弘救度之門踈網恢恢大信黙黙今齋
主某知微慮逺扣寂求玄浩劫先天九玄七
祖流形散氣積業餘殃逮于己身迄至親屬
輪迴生死造作愆尤仰依懴洗之文希惠滌
除之貺慕玄尊救拔之理儼恪威儀繄上聖
濟度之科肅嚴齋戒金龍法信寳座朝眞諷
誦靈章䖍祈聖祐重念齋官位居分理職守
方隅生民悉繫於慘舒作福盡由於禱請醮
勞萬慮懇梱一心念及勲賢至于烝庶或立
功報國在王事以殁身或禦難忘家向他邦
而喪已或行商坐賈積貨亡軀或作吏傷廉
取財殞命或遭時疫癘或作亂冦攘赦所不
原刑用誅戮亦乃孤惸絶嗣剃落焚身隂魄
無依陽魂靡託春秋乏享烏鵲傳音集爲旱
澇之災散作螟蝗之害功髙未顯圖廟食以
無因罪大難原望憑依而後悔俱沉五苦皆
滯九幽匪仗玄恩難離隂府恩惟
太上慈聖
北極眞君勑山川土地之神社廟城隍之主
追招遣喚引領搜尋盡赴靈壇俱來聽受咸
辭鬼録共冠天儀沐浴恩波超登聖果奉逍
遥於金闕申讃詠於玉京聖力優加神功㧞
擢載誕中華之境必生上善之門然願齋主
福被親姻榮延忠孝災殃盡滅瑞炁同臻地
運發生天儀玄曜災星戢彩祥炁騰光玄化
恢弘
皇圖盛大河清海晏雨順風調百穀滋豐五
兵偃戢萬民富樂九德光孚品物咸亨飛潜
遂性上蒙
天尊慈悲之澤下副(臣)等歸命之誠謹啓以
聞
　　　發願
一願大道淡泊虚无安閑空寂澄清自居廣
　開法門敎導頑夫皆蒙惠澤精苦是修預
　以同學普得昇虚與天相保長存無憂
二願諸天結炁澄清髙虚廣覆保真固靈氣
　候調節四運和平國安民豐普天閑寧廣
　濟一切惠逮有生保天長存億劫不傾
三願土地覆載無窮安平不陷海淪不崩保
　鎭家國兆民興從養生安死惠周十方禾
　稼滋植營運日豐咸得厚載萬類皆從
四願日月二景髙明無有薄蝕虧盈安清光
　照諸天洞消暗冥保固劫運世祚和平普
　加潤惠澤灑衆生
五願星辰與日月齊光轉燭照耀映朗十方
　各安其位經緯直行保鎭家國無有災傷
　四海寧一普天興昌
六願四時隨節推遷景氣和調無有災患疫
　毒消滅普天安平五穀豐熟國富民歡
七願浮雲結炁聚煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普濟羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎮國祚保天無終䕶度一切莫不仰宗
十願江海蕩蕩无極含容恢廓無細不植淵
　奥柔惠潤加蠕息天人獲慶年同劫石
十一願帝王國土日昌四鎭安睦兵革不揚
　天人歌唱吉應來翔敷敎濟濟威化洋洋
　兆庶稱慶長樂未央
十二願蝖飛蠢動巳生未生咸蒙安全普得
　生成皆見元炁受陽之形草木果林經冬
　不零一切濟度靡不鮮榮和與道合眞
　　　復爐
香官使者左右龍虎君侍香諸靈官當令(臣)
建齋之所自然生金液丹碧芝英百靈衆眞
交㑹在此香火爐前令(臣)學道得道求仙得
仙齋主受福幽顯沾恩十方仙童玉女侍衛
蘭煙傳(臣)向來所啓速達徑御
太上无極大道至眞玉皇上帝御前
　　　岀戸



太上黄籙齋儀卷之三十五





太上黄籙齋儀卷之三十六王二
　　　　唐廣成先生杜光庭集
　普度幽魂遷拔落景行道
　　　入戸
　　　各禮師存念如法
　　　衛靈
　　五星髙曜瑞炁飛浮元始集神
　　天地交周玉符寳節嘯命微幽
　　擲火揚威奸凶無留萬魔振伏
　　紛葩却消摧怪伐惡道炁同流
　　神光照夜隂翳俱收萬仙降格
　　扇景乗飈羣生咸遂惠遍神州
　　　鳴法鼓二十四通
无上玄元太上道君召出(臣)身中三五功曹
左右官使者侍香金童傳言玉女五帝直符
直日香官各三十二人出出者嚴裝關啓玄
壇天帝神君當召此間土地里域眞官正神
急上關啓(臣)今奉爲入意以今朝元行道願
得玉清道炁靈寳妙光下降流入臣等身中
即使玄壇清淨内外成眞天無氛穢地絶妖
塵琳琅振響十方肅清萬魔不干眞誠上徹
令(臣)所啓速達徑御
太上无極大道至眞玉皇上帝御前
　　　各稱法位
上清玄都某嶽先生(臣)等同誠上啓
虚无自然元始天尊无極大道太上王晨道
君太上老君无上玄老十方巳得道大聖衆
至眞諸君丈人三十六天帝君玉虚上帝玉
帝大帝東華南極西靈北眞玄都玉京金闕
七寳玄臺紫微上宫靈寳至眞明皇道君三
十六部尊經玄中大法師三界官屬一切眞
靈(臣)等宿植良縁遭遇玄化生成羣有濟拔
幽沉叨奉師資佩三清之祕籙叅承玄旨諷
三洞之眞經品列仙階名昇玉簡未能陶神
瑩骨絶跡冲襟空依衆妙之門多犯明眞之
律向以受法之日申盟五帝告誓三官濟度
天人弘賛家國凡有禱請理合申陳今奉懇
誠固難遏絶所承詞旨敢不上聞
　　　讀詞
按如詞懇理濟幽明伏念齋主某以歷功功
深諸天善勝仰自然之道化奉无極之元尊
匡國致君愛親事長弘救拔之深旨憫沉滯
之幽魂惻隱興懷隳傷寫志遵憑聖敎以報
大恩披黄籙典章啓玄壇階級崇嚴鎭綵恭
獻香花吿三官五帝之靈朝金闕玉房之聖
(臣)等依經修奉禀戒精嚴滌慮凝神洗心注
念以今落景行道請法衆等運茲初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德上資
皇家宗社九廟威靈德契無爲功宣有截
皇帝龍圖永固鳯曆彌昌混一車書和同海
嶽兆民攸賴百度惟貞德化昭宣奕葉繁茂
萬方寧謐九曜髙明遁跡修眞師宗父母咸
遊八極早翥三清今故燒香歸依
師尊大聖衆至眞之德得道之後昇入无形
和與道合眞
以今落景行道請法衆等運兹二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德奉福齋官九玄七祖
往逝神儀判除奪紀之名增益記功之簡昇
眞仙境流慶子孫長居得一之貞揚名後世
永懋持三之寳服訓前脩今故燒香歸依
師尊大聖衆至眞之德得道之後昇入无形
和與道合眞
以今落景行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德恩流庶品福被萬民
咸遂生成各均利濟爰及蓬飄旅魄浪泛遊
魂罹八難之深殃脫九幽之極苦未除黒簿
莫記丹書咸願慈尊降垂靈貺命天官而緫
録勑地府以全收皆赴壇筵盡霑救度永離
惡趣俱植善根託䕃人天受生快樂今故燒
香歸依
師尊大聖衆至眞之德得道之後昇入无形
和與道合眞
　　　懴悔
　　　三啓
大道洞玄虚有念無不契鍊質入仙眞
遂成金剛體超度三界難地獄五苦解
悉歸太上經靜念稽首禮
　　　三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
上清玄都某嶽先生(臣)等重啓
太上无極大道元始天尊太上玉晨道君太
上老君十方至眞大聖太一天尊太帝天帝
三十六部尊經玄中大法師三界應感一切
眞靈(臣)等獲以凡微叅奉大道三師盟授三
寳眞經供養尊禮以求所願荷恩崇重喜懼
交襟(臣)等受法之日約當宣揚正化開度幽
明凡有所陳理宜關奏以齋官弟子某任居
分閫位重鈞衡佐道立功弘善賛法竊覩近
年之内封域之中俗值凶荒人罹災沴雖時
無旱勞而氣有愆調貧病札瘥飢羸歉厄悠
悠生聚坐被中傷惴惴黎元多成困斃以致
形骸未保性命不全老㓜嬰痾死亡桄藉且
人之處世頃刻一生電逝風馳固難長保所
殁之者其例甚多或有事主忘軀報君盡節
死於陣敵不顧生全或經販求財死於貪利
或干名侚禄殁於求榮或禀性頑凶行心險
詐恩不及物惠不及人僻差居懷𥚹躁成性
偶有疾苦無人供承一旦嬰痾遂至困劇或
飢寒逼迫内外侵傷殍死路歧無人收拾或
猪拖狗拽或䑕喫蟲餐生困路途死塡溝壑
或風吹日曬或兩洗霜侵莫覩肌膚空殘骸
骨或手足不具或頭脚都無零落尸形甚可
悲念今則併令捃拾共爲埋豈别女男不
分老小免今暴露咸得蓋藏況以大敎之中
慈悲爲本務先掩蔽理切傷嗟又先聖運心
儒宗制禮起封種柏猶防地媪之侵欺掩骼
埋胔免起生人之嗟嘆蓋欲使生者和泰殁
者安全豈時數之使然亦正理之所致内懷
憂痛外切愍傷是以詣某處備玄門齋醮仰
申懴謝上聞於三十六天廣徧歸依普告於
十方世界伏冀至眞衆聖
元始髙尊勑三官五帝之司告六趣九幽之
内盡加渥澤咸使安貞赦生前殁後之愆釋
考貴憂勞之苦沐浴天澤洗滌幽隂錬度形
魂出離罪惱生者必蒙其濟祐死者咸契於
往生齋主某特爲瘞藏共爲塋塚各安其所
並保其宜速遂往生勿爲留滯然願四時和
傷六氣均調物泰人安時寧俗阜至於茫茫
之夜府常垂懴拔之縁杳杳之天堂果叶安
貞之願上明
天尊大慈之澤下副(臣)等歸命之誠謹啓以
聞
　　　發願
一願大道流行普天懷德二願一切有生咸
皆悟道三願九夜幽魂一時解脫四願孤爽
無依咸得受生五願天下太平五榖豐登六
願臣忠子孝君仁父慈七願四海通同𡨚親
和釋八願潜胞處卵咸得生成九願積疾新
痾旋即痊愈十願孤露衆生豐衣足食
　　　復爐
香官使者左右龍虎君侍香諸靈官當今(臣)
朝元之所自然生金液丹碧芝英百靈衆眞
交會在此香火洞案爐前今(臣)學道得道求
仙得仙齋主獲福幽顯沾恩十方仙童玉女
侍衛蘭煙傳(臣)向來所啓速逹徑御
太上无極大道至眞玉皇上帝御前
　　　出戸



太上黄籙齋儀卷之三十六





太上黄籙齋儀卷之三十七王三
　　　　唐廣成先生杜光庭集
　遷拔清旦行道
　　　入戸
　　　各禮師存念如法
　　　衛靈
　　青陽虚映曜日回靈神虎辟邪
　　飛天流鈴摧奸滅試萬魔束形
　　九微回道八威攝精千眞校録
　　三元蕩清左嘯中黄右䇿六丁
　　七轉八合周旋天經聖化巍巍
　　三道順行慶雲流布合景黄庭
　　　鳴法鼓二十四通
无上玄元太上道君召出(臣)身中三五功曹
左右官使者侍香金童傳言散花玉女五帝
直符直日香官各三十二人出出者嚴裝關
啓玄壇天帝神君當召此間土地里域眞官
正神以今奉爲入意修齋▲道謝過祈恩願
得玉清道炁靈寳妙光下降流入(臣)等身中
即使紫清鬱勃玉闕開明五帝輔根萬神攝
眞體圓珠眏乗景驂宸金光煥赫御炁上清
令(臣)所啓速達徑御
太上无極大道無形無名虚无自然金闕玉
陛下
　　　各稱法位
具位(臣)某與臨壇官衆等謹同誠上啓
虚无自然元始天尊无極大道太上大道君
太上老君无上玄老十方尋聲救苦天尊巳
得道大聖衆至眞諸君丈人三十六天帝君
玉虚上帝玉帝大帝東華南極西靈北眞玄
都玉京金闕七寳玄臺紫㣲上宫靈寳至眞
明皇道君三十六部尊經玄中大法師三界
官屬一切眞靈(臣)等伏聞大道垂文元尊演
敎濟生度死佐國安人普及幽明同臻覆祐
(臣)以夙承玄訓獲被職司宜廣慈風以拯羣
品況奉詞㫖敢不上聞
　　　讀詞
按如詞言理宜開濟以弟子某誠深修奉志
切懴陳願開肆赦之期以拔幽牢之苦紋繒
法信騰款諸天油燭香花質心三界冀因精
感上逹眞靈以今清旦行道請法衆等運茲
初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德歸流社稷尊靈宗祧
先聖融神太漠䕃芝蓋以端居觀妙上清躡
蓮臺而縱歩延祥鳯曆流福鴻圖
皇帝澤廣滄溟壽均衡霍走梯航於萬宇帀
慈惠於羣生良輔正臣共匡景運文功武德
旁布寰區父母師資林棲谷隱紀功瓊簡證
品仙階今故燒香歸依
師尊大聖衆至眞之德得道之後昇入无形
和與道合眞
以仐清旦行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸齋齊主某家九祖
七玄及亡靈神識解幽纏於地簡息罪咎於
隂宫釋考對於三塗和𡨚仇於六趣超離地
獄昇入福堂聴法聞經叅眞證道九幽長夜
咸覩光明蠢動飛況咸均巨福仐故燒香歸
依
師尊大聖衆至眞之德得道之後昇入无形
和與道合眞
以今清旦行道請法衆等運兹三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德歸流齋主某家永息
災凶長臻福壽禎祥允萃眷屬攸宜普及羣
生同登壽域今故燒香歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　各思九色圓象咽液命魔宻呪
　　　歩虚旋遶
太極分髙厚輕清上屬天人能修至道
身乃作眞仙行溢三千數時丁四萬年
丹臺開寳笈金口爲流傳
大梵三天主虚皇五老尊尚難窺徼妙
豈復入名言寳座臨金殿霞冠照玉軒
萬眞朝帝所飛舄躡雲根
濛濛如細霧冉冉曳銖衣妙逐祥煙上
輕隨綵鳯飛幾陪瑶室宴忽指洞天歸
佇立扶桑岸髙奔日帝暉
　　　三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣)某等謹重誠上啓
太上无極大道元始天尊太上大道君太上
老君十方无極大道道德衆聖天尊至真太
帝天帝天師君上相上宰四司五帝三十六
部尊經玄中大法師三界官屬一切尊靈(臣)
等獲履法門叅修祕妙琅函寳笈眞訣靈科
得以遵行敷弘神化伏㝷玄旨依按經圖行
敎立功救物爲本所以玉晨大聖元始天尊
垂萬行之津梁開八門之拯度重泉逝魄幽
夜窮魂霑惠露以清凉燭慈光而超濟動逾
億劫咸保安全齋主某憂切亡魂志希遷拔
恐其禀生之後及無始以來六欲十纏恣行
罪咎六情三業累劫過尤不悟正眞罔知禁
忌乗非履惡日積月深犯天地神明觸隂陽
曹府名書地簡魂閉幽牢不覩光明無由濟
拔是以束身歸命懴謝愆瑕敷列壇場遵依
科式紋繒法信油燭香花質懇致心仰期通
感伏惟至眞髙聖十極尊靈開罔極之恩降
大慈之澤勑下十方世界飛天神人依三籙
簡文告下九龍符命於太山酆都三十六獄
及五嶽地司開赦魂神解銷惡對出重冥之
域入福善之庭陶以太和沐以靈澤洗滌罪
惡灌錬形魂浴丹霍之宫經洞陽之府去離
憂惱觀聽法音克證道階利安見在舉家享
福眷屬康寧徧及幽明旁周動植同懽妙樂
咸契無爲聖力所覃普天全濟上明
天尊大慈之澤下副(臣)等懴謝之誠謹啓以
聞
　　　發念
一念爲道四大合德齋主七世父母免墮憂
　苦上昇天堂衣食自然
二念帝王國主道化興隆庠序濟濟皇敎恢
　弘威儀翼翼普天所瞻民稱太平四夷賓
　伏妖惡自滅聖賢自生
三念法師功德大建敎化明達俱獲飛仙
四念同志學人早得仙道更相開度
五念九親和睦好尚仁義貴道賤財行爲物
　範
六念損巳布施道士及飢寒者天下人民各
　得其所
七念蠕動跂行一切衆生咸蒙成就
八念赦貸前生今世罪對立功補過
九念家門隆盛宗廟有人世生賢才
十念尊受經師不敢中怠平等一心廣度剋
　獲上仙白日登天拜見太上永成眞人雲
　車羽駕和與道合眞
　　　復爐
香官使者左右龍虎君侍香諸靈官當令(臣)
朝元之所自然生金液丹碧芝英百靈衆眞
交㑹在此洞案爐前令(臣)體耀金輝斬伐胞
根七玄拔擢百關備仙解除死籍宴坐泥丸
東華紀字䇿景虚玄十方仙童玉女接侍香
煙傳(臣)向來所啓之言速達徑御
太上无極大道無形無名虚无自然金闕玉
陛下
　　　出戸


太上黄籙齋儀卷之三十七





太上黄籙齋儀卷之三十八王四
　　　　唐廣成先生杜光庭集
　遷拔中分行道
　　　入尸
　　　各禮師存念如法
　　　衛靈
　　丹靈朱火炎霞激風赤輪剛運
　　天光八衝迸威包羅交變萬方
　　流金豁落羣魔滅蹤辟奸破妖
　　明耀元功金符召制躡雲䇿龍
　　謡歌慶㑹散花太空神化冥運
　　四極安隆伏御帝前罔有不恭
　　　鳴法鼓二十四通
无上玄元太上道君召出(臣)身中三五功曹
左右官使者侍香金童傳言散花玉女五帝
直符直日香官各三十二人出出者嚴裝關
啓玄壇天帝神君當召此間土地里域眞官
正神臣今行道謹奏爲入意願得玉清道炁
靈寳妙光下降流入(臣)身中令(臣)所啓速逹
太上无極大道虚无自然金闕玉陛下
　　　各稱法位
具位(臣)某等謹同誠上啓
虚无自然元始天尊无極大道太上大道君
太上老君髙上玉皇十方巳得道大聖衆至
眞諸君丈人三十六天帝君玉虚上帝玉帝
大帝東華南極西靈北眞玄都玉京金闕七
寳玄臺紫微上宫靈寳至眞明皇道君三十
六部尊經玄中大法師三界官屬一切眞靈
(臣)等夙承玄運獲履法門窺眄靈章遵行科
典所宜棲身巖谷遁跡靈泉擺落塵誼精修
祕妙而至眞慈育以濟物爲先大道度人以
立功爲本宜申拯救普及幽明況有請祈理
難𥨊絶今奉詞旨敢不上聞
　　　讀詞
按如詞言志希開濟緬茲幽夜義在憫傷竊
惟大象分形禀生毓質乗和委順體地法天
虚白難全機縁易惑識塵流蕩幻境推遷犯
誤旣多罪條無量沉流永夜億劫難原唯託
熏修冀其昇濟是敢披心三洞歸命諸天黄
籙開懴拔之科玄都有遷神之品式慿虔潔
庶贖愆瑕各運丹心用祈禎祐以今中分行
道請法衆等運茲初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德歸流社稷尊靈宗祧
先聖昇遊眞境超證仙階宴處南宫流祥北
闕
帝圖延永
聖壽遐長被聲敎於八溟混車書於萬國今
故燒香歸依
師尊大聖衆至眞之德得道之後昇入无形
和與道合眞
以今中分行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流齋主某家九世
七玄億曽萬祖出幽隂之域昇清淨之鄉受
福朱陵錬神丹霍亡靈冥識蕩滌宿瑕罪簡
落名青宫列籍超離苦趣解釋幽牢得昇長
樂之庭克證無爲之果今故燒香歸依
師尊大聖衆至眞之德得道之後昇入无形
和與道合眞
以今中分行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德歸流齋主某家眷屬
親縁同資勝福禄延壽永罪滅災祛廣及羣
生遐周有識俱登壽域共沐玄慈今故燒香
歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　各思九色圖象嚥液命魔宻呪
　　　歩虚旋遶
旋歩雲綱上天風颯爾吹飄𥚑凌斗柄
秉笏揖參旗獅子㗸丹綬麒麟導翠輜
飛行周八極幾見發春枝
緑䰅巍丹幘青霞絡羽衣晨趋陽德舘
夜造月華扉搏弄周天火韜潜起陸機
玉房留不住却向九霄飛
水噀魔宫懾燈開夜府明九天風靜黙
四極炁澄清嘯詠朱陵府翺翔白玉京
至誠何以祝國祚永安寧
　　　三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣)某謹重伸上啓
太上无極大道元始天尊太上大道君太上
老君十方无極大道道德衆聖三十六部尊
經玄中大法師上相上宰四司五帝三界官
屬一切眞靈(臣)聞至聖垂慈開八門而拯苦
眞經演化布三洞以度人惠溥幽明澤周天
地得縁斯旨遂罄丹誠弘道立功用禆明訓
齋主某以亡靈陶形夐古禀氣初天從無始
以來洎于今日隨化機之運惑夢境之中六
識起塵十纏迷性易生罪咎旋積過尤或犯
觸眞靈或旁干禁忌上違天道下爽地冥或
故殺誤傷貪財害義虧慈讓之德失禮樂之
和侵暴生靈損傷物命罪結三官之府名遍
五帝之司身殁以來慮成報對或隂關拘滯
或異趣飄淪長夜冥冥無由濟拔是敢束心
禱福瀝懇祈天紋繒效請命之儀龍綵備遷
神之信然九幽神燈照燭長夜禮十方睿號
開濟重隂上告諸天下關諸地及五嶽羅酆
之境三塗六趣之鄉惠露息於焦勞慈風蠲
其熱惱使𡨚仇和釋債訟消平焚黒簿於酆
山刻丹篇於南極千愆萬過咸賜蕩除錬神
流火之庭瑩魄少隂之闕上生仙品乗化天
衢然願三景著明二儀交泰五兵戢息百榖
滋豐天祚遐長聖壽延永龍神幽賛風雨均
調蠢𩔖有生咸蒙全育某家存亡受福眷屬
沾榮泉府冥津並登眞果上明
天尊大慈之澤下副(臣)等歸命之誠謹啓以
聞
　　　發願
　願大道淡泊虚无安閑空寂澄清自居廣
　開法門敎導頑夫皆蒙惠澤精苦自修預
　以同學普得昇虚與天相保長存無憂
二願諸天結炁澄清髙虚廣覆保眞固靈氣
　候調節四運和平國安民豐普天閑寜廣
　濟一切惠達有生保天長存億劫不傾
三願土地覆載無窮安平不陷海淪不崩保
　鎭家國兆民興從養生安死惠周十方禾
　稼滋植營運日豐咸得厚載萬𩔖皆從
四願日月二景髙明無有薄蝕虧盈安清光
　照諸天洞消暗冥保固劫運世祚和平普
　加潤澤惠灑衆生
五願星辰與日月齊光轉燭照耀朗映十方
　各安其位經緯直行保鎭家國無有災傷
　四海寧一普天興昌
六願四時隨節推遷景氣和調無有災患疫
　毒消滅普天安平五榖豐熟國富民歡
七願浮雲結炁聚煙飛空髙澄䕃覆玄玄隱
　則無爲散則彌天神仙同居結友衆眞惠
　流一切興國愛民普濟羣生人同劫年
八願風雨流灑無窮普加施泄受其發揚萬
　物滋生國儲民豐
九願五嶽各安其方巍巍包藏長爲仙宫安
　鎭國祚保天無終護度一切莫不仰宗
十願江海蕩蕩無極含容恢廓無細不植淵
　奥柔惠潤加蠕息天人獲慶年同劫石
十一願帝王國主日昌四鎭安睦兵革不揚
　天人歌唱吉應來翔敷敎濟濟威化揚揚
　兆庶稱慶長樂未央
十二願蝖飛蠢動巳生未生咸蒙安全普得
　生成皆見元氣受陽之形草木果林經冬
　不零一切濟度靡不鮮榮和與道合眞
　　　復爐
香官使者左右龍虎君侍香諸靈官當令(臣)
行道之所自然生金液丹碧芝英百靈衆眞
交㑹在此香案爐前令(臣)學道得道求仙得
仙十方仙童玉女接侍香煙傳(臣)向來所啓
之言速達徑御
太上无極大道虚无自然金闕玉陛下
　　　出戸
太上黄籙齋儀卷之三十八















太上黄籙齊儀卷之三十九王五
　　　　唐廣成先生杜光庭集
　遷拔落景行道
　　　入戸各禮師存念如法
　　　衛靈
　　五星髙曜瑞氣飛浮元始集神
　　天地交周玉符寳節嘯命微幽
　　擲火揚威奸凶無留萬魔振伏
　　紛葩却消摧怪伐惡道炁周流
　　神光照夜隂翳俱收萬神降格
　　扇景乗飈群生咸遂惠遍神州
　　　鳴法鼓二十四通
无上三天玄元始三炁太上道君召出(臣)身
中三五功曹左右官使者侍香金童傳言散
花玉女五帝直符直日香官各三十二人出
出者嚴裝關啓玄壇天帝神君當召此間土
地里域眞官正神以今落景燒香行道入意
願得玉清道炁靈寳妙光下降流入(臣)等身
中令(臣)所啓速達徑御
太上无極大道虚无自然金闕玉陛下
　　　各稱法位
具位(臣)某謹同誠上啓
虚无自然元始天尊无極大道太上大道君
太上老君无上玄老十方巳得道大聖衆至
眞諸君丈人三十六天帝君玉虚上帝玉帝
大帝東華南極西靈北眞玄都玉京金闕七
寳玄臺紫微上宫靈寳至眞明皇道君三十
六部尊經玄中大法師三界官屬一切眞靈
(臣)等獲以福階遭逢道運金書演敎玉簡開
圖佩服靈文遵承妙訓竊惟虚皇立極太上
懸科惠及幽明恩沾生死北酆夜府神光垂
照燭之慈南霍仙庭眞格示超昇之品粤自
億劫以及茲辰靈澤灑其塵勞法舟濟其淪
溺拯生度死佐國利人妙楗玄樞人天蒙祐
(臣)等思弘祕𧷤遷護存亡凡有所祈理宜關
奏況奉詞㫖敢不上聞
　　　讀詞
按如詞言事形廣濟齋主某誠深修奉志切
追崇拯幽夜之庭痛窮泉之苦虔誠齋薦冀
獲感通(臣)等按靈寳尊經明眞上品啓琅函
玉匱拯幽夜沉淪依飛天神人說罪福緑對
拔度科典開設壇場繒燭香花質心效信列
詞騰欵關告諸天所期福被隂冥惠覃家國
以今落景行道請法衆等運茲初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德歸流宗廟先靈超神
三境帝王國主比德二儀鳯曆延洪龍圖遐
永天元朗晏地紀安寧風雨順時生靈康泰
今故燒香歸依
師尊大聖衆至眞之德得道之後昇入无形
和與道合眞
以今落景行道謮法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流齋主某九世七
玄億曽萬祖先亡後逝一切魂靈六趣幽沉
三塗苦爽並願釋愆地簡削罪隂曹鍊魄洞
陽生神丹霍冰泉夜府永無報對之勞地獄
冥關盡化清凉之境𡨚仇和釋債訟消平利
祐見存克蒙貞吉今故燒香歸依
師尊大聖衆至眞之德得道之後昇入无形
和與道合眞
以今落景行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德歸流率土有生普天
含識俱承廕祐各遂安寧洎乎六道輪迴九
隂拘執神輝普照離苦生天聖力遐沾聞經
悟道齋主某家六姻五族内外親縁恒福所
資災纏弭息齋功所及罪咎蠲消壽禄増延
禎祥臻萃含靈蠢動一切衆生共荷鴻休咸
登道域今故燒香歸依
師尊大聖衆至眞之德得道之後昇入无形
和與道合眞
　　　禮方
　　　懴悔
　　　三啓頌
樂法以爲妻愛經如珠玉持戒制六情
念道遣所欲澹泊正氣停蕭然神靜黙
天魔並敬護世世受大福
鬱鬰家國盛濟濟經道興天人同其願
縹緲入大乗因心立福田靡靡法輪昇
七祖生天堂我身白日騰
大道洞玄虚有念無不契錬質入仙眞
遂成金剛體超度三界難地獄五苦解
悉歸太上經靜念稽首禮
　　　三禮
　(臣)等至心稽首禮
太上元極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣)某等重伸上啓
太上无極大道元始王尊太上大道君太上
老君十方无極大道道德衆聖天尊至眞大
帝天帝天師君上相上宰四司五帝三十六
部尊經玄中大法師三界應感一切眞靈(臣)
等獲以凡微叅奉大法三乗演化至道開光
龍篆鳯書天章玉訣咸蒙禀受克遂遵行未
能匿景幽林棲神世表以希髙舉謝絶塵寰
而與俗沉浮混同常品愆非旋積修奉不專
徒以弘賛敎儀敷揚妙訓度人濟物佐國立
功冀罄丹誠仰助玄化普令一切咸入法門
開度存亡拯護幽顯今齋主某謄詞列欵齎
信效心依按典儀奉修齋直露懇三光之下
投誠萬聖之前然九幽神燈照三塗罪苦破
彼昏暗開諸光明行道轉經虔誠懴悔仰慮
亡靈神識無數劫來捨身受身循環報質或
生天上咸誕人間或處中華或居異域或貴
或賤或富或貧或不悟善因或不逢正法或
執信邪妄輕毀正眞咸妬𡜍賢明誹謗良善
或邪行曲逕冒利貪財絶人種親離人恩愛
傷殘物命滛祀殺生危人自安害他利巳十
惡三業興造罪根肆意任情繁奢無度或釣
川弋宿焚林竭山刑法非宜殺傷乖理或爲
臣下忠穢慢三光呵忿雷雨不敬天地不畏
神明積行所爲罪條無量或前𡨚未解宿債
未原往報未祛深殃未懴身殁之後流曵三
官痛毒備嬰魂神幽閉在窮泉之下地獄之
中一沉永夜生道斷絶動經億劫開度無由
或受幽囚或充考掠負山運石摙汲溟波走
電驅雷辛勤無息冥冥受報望返何期自非
大道開恩天尊愍護負斯痛惱懴拔無階以
今一念至誠洗心歸向無邊之苦並乞赦除
伏冀歷劫種親億曽魂爽垂茲勝福咸得生
天墳冡安全註訟寧息九泉罷考幽夜光明
六道四生含靈抱識俱登福岸齊契正眞上
願道化興行二儀貞靜三光朗曜帝業遐昌
文軌大同烽煙罷戢干戈疫毒水火旱蝗無
撓黎元無侵境域俗臻富壽化洽和平齋主
某家眷屬六親常承玄祐千災殄息萬善資
熏所啓所祈克蒙御達所首所謝皆獲感通
上明
天尊慈施之澤下副(臣)等懴謝之誠謹啓以
聞
　　　發願
一願大道流行普天懷德二願一切有生咸
皆悟道三願九夜悲魂一時解說四願孤魂
無依咸得受生五願天下太平五榖豐熟六
願臣忠子孝君仁父慈十願四海通同𡨚親
和釋八願潜胞處卵咸得生成九願積疾新
痾旋即痊愈十願孤露衆生豐衣足食
　　　復爐
香官使者左右龍虎君侍香諸靈官當令(臣)
行道之所自然生金液丹碧芝英百靈衆眞
交㑹在此洞案爐前令(臣)學道得道求仙得
仙十方仙童玉女接侍香煙傳(臣)向來所啓
之言速達徑御
太上无極大道金闕玉陛下
　　　出戸


太上黄籙齋儀卷之三十九
太上黄籙齋儀卷之四十王六
　　　　唐廣成先生杜光庭集
　解考三時行道
　　　投詞禁壇宿啓一如靈寳法
　　　衆官列位於玄師前立定
　　　唱道
　　　華夏讃引至地户
　　　入戸
　　　旋行上五方香(從東/爲始)
　　　上御案香
　　　上香宻呪
　　　上本位香
　　　各禮師存念如法
　　　衛靈
　　晨精朗曜紫煙御空星壇煥映
　　變化雲宫日魂月魄離坎翼中
　　金眞嘯命神虎辟酆吉日行事
　　八威鼓從玉華羅敷徘徊飛虹
　　天光下盻道炁豐隆含靈普濟
　　流慶無窮
　　　鳴法鼓二十四通
无上玄元太上道君召出(臣)身中三五功曹
左右官使者侍香金童傳言玉女五帝直符
直日香官各三十二人出出者嚴装關啓此
間上地里域眞官正神急上關啓(臣)今奉爲
入意願得靈寳自然生神妙炁下降流入(臣)
等身中今(臣)所啓之言速達徑御
太上无極大道虚无自然金闕玉陛下
　　　各稱法位
具位(臣)某謹同誠上啓
虚无自然元始天尊无極大道太上大道君
太上老君昊天玉皇上帝十方巳得道大聖
衆至眞諸君丈人三十六天帝君玉虚上帝
玉帝大帝東華南極西靈北眞玄都玉京金
闕七寳玄臺紫微上宮靈寳至眞明皇道君
三十六部尊經玄中大法師三界官屬一切
眞靈(臣)等伏聞大化旣分萬靈禀質隂陽昇
降以定其死生賞罰幽明以彰其罪福古今
無爽巨細必均至道宣慈救之科靈寳有懴
祈之典式憑齋薦以拯幽昏(臣)獲備職司得
披玄奥凡有陳露敢不上聞
　　　讀詞
按如詞言志深修奉仰慮億曽萬祖内外親
縁爰及亡靈前生累劫有難原之罪莫大之
愆無量無邊結固不解或在十方世界五嶽
九幽及水府地司隂宫夜境窮魂苦魄執閉
重泉水火風刀晝夜考掠形神毀悴痛毒難
勝注引子孫殃流後胤冥冥長夜解脫無由
輙按經科願希遷拔精修齋直懴解乞恩恪
注丹誠上祈玄鑒以今某分行道請法衆等
運茲初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德歸流某家三十六世
九祖七玄爰及亡靈一切幽爽願神光下照
息幽暗於九冥道力普沾罷考對於諸獄𡨚
仇銷釋罪咎蠲除浴魂神於流火池中託生
化於南昌宫内天衣掛體惠露澄心永絶惡
縁長登福界今故燒香歸依
師尊大聖衆至眞之德得道之後昇入无爲
和與道合眞
以今某分行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流國家九廟尊儀
宗祧先聖凝神絳闕垂貺鴻圖
皇帝德契三無仁敷九有寰瀛昭泰風雨均
調十年逺邁於宗周弘化克光於大漢干戈
不作夷夏乂康今故燒香歸依
師尊大聖衆至眞之德得道之後昇入无爲
和與道合眞
以今某分行道請法衆等運茲三捻上香
願此香煙騰空徑上供養
无上至眞師寳(臣)等歸身歸命首體投地仰
依
太上三尊願以是功德奉福某家永享福祥
咸臻貞吉災消未兆罪滅無涯九族六親共
成玄祐洎乎飛沉動植含識有情地獄幽塗
四生六趣道風遐扇聖澤普沾同悟無爲盡
昇諸品今故燒香歸依
師尊大聖衆至眞之德得道之後昇入无爲
和與道合眞
　　　禮方
　　　東方
(臣)等至心歸命
東方无極大道太上老君太上丈人元始天
尊東鄉神仙諸靈官三禮各虔誠懴謝
　　　懴悔(已後/倣此)
(臣)等今故燒香奉爲某乙修建靈寳解考妙
齋轉經行道懴悔億曽萬祖及三十六世巳
來(爰及亡靈/若亡若存)無邊之罪或行違正道諂佞無
端嫉妬賢能濁亂神道酷虐無度殺戮任心
負誓違盟魘蠱謀議殃罪結固積若丘山賁
重考深未蒙原解魂神執繫在木官東嶽刑
擣獄中銅柱鐵床金鎚之考晝夜痛毒食息
無寧注訟生人求乞赦拔冥冥長夜解釋無
由以今行道結齋祈恩懴滌伏冀大慈開宥
道力垂光告下東府之中擣官門下解存亡
殃考遷拔魂神受福天堂生神上境幽明咸
泰仰荷玄恩得道之後昇入无爲和與道合
眞
　　　南方
(臣)等至心歸命
南方元極大道太上老君太上丈人元始天
尊南鄉神仙諸靈官三禮各虔誠懴謝
(臣)等今故燒香奉爲某乙修建靈寳解考妙
齋轉經行道懴悔億曽萬祖及三十六世九
祖七玄(下及亡靈/若存若亡)無邊之罪或任心楚毒殺
害無辜結誓違盟魘害於物邪滛放蕩凌暴
貞良違背善階興造罪業冒犯天地日月一
切神明考重殃深未蒙原赦魂神執繫在火
官南嶽刑擣獄中爐炭焚燒刑殘之苦晝夜
考掠痛毒難勝殃注子孫流逮無巳冥冥長
夜解拔無由以今懴謝洗心修齋行道伏冀
三尊鑒祐大聖垂慈告下南宫火官刑擣門
下赦其積罪開放幽魂出霍山地獄之中生
洞陽朱宫之内子孫蒙福永荷靈恩得道之
後昇入无爲和與道合眞
　　　西方
(臣)等至心歸命
西方无極大道太上老君太上丈人元始天
尊西鄉神仙諸靈官三禮各虔誠懴謝
(臣)等今故燒香奉爲某乙修建靈寳解考妙
齋轉經行道懴悔億曽萬祖及三十六世巳
來(爰及亡靈/若亡若存)無邊之罪或行乖慈育不惠不
仁不忠不孝毀傷良善犯冒神明違越五常
恣行諸惡魘禱呪詛造作無端考重殃深未
蒙原赦魂神執繫在金官華山刑擣獄中劒
樹刀山風雷之苦晝夜考掠痛毒備嬰注訟
子孫殃流見在冥冥長夜解拔無由以今懴
謝乞恩修齋行道伏乞大慈哀育萬聖迴光
告下西府之中擣官門下解拔幽苦原赦魂
神託廕神庭往生淨域見存安泰永荷玄恩
得道之後昇入无爲和與道合眞
　　　北方
(臣)等至心歸命
北方无極大道太上老君太上丈人元始天
尊北方神仙諸靈官三禮各虔誠懴謝
(臣)等今故燒香奉爲某乙修建靈寳解考妙
齋轉經行道懴悔億曽萬祖三十六代巳來
(下及亡靈/若存若亡)無邊之罪或上違天道下犯地司
穢瀆三光輕凌四大怨恚風雨牽引鬼神魘
蠱於人殘害於物魂神執對在水官鎭山刑
擣獄中寒冰夜庭𣲙河之苦肌肉凍裂痛毒
難勝引逮生人求乞救拔冥冥長夜解釋無
由以今行道修齋虔誠懴謝伏冀天尊大聖
降罔極之恩告下北府之中考官門下赦其
罪咎遷拔苦魂出長夜寒庭離三塗五苦上
生淨域利祐見存族屬安寧存亡開泰蒙如
所願仰荷玄恩得道之後昇入无爲和與道
合眞
　　　東北方
(臣)等至心歸命
東北方无極大道太上老君太上丈人元始
天尊東北鄉神仙諸靈官二禮各虔誠懴謝
(臣)等今故燒香奉爲某乙修建靈寳解考妙
齋轉經行道懴悔億曽萬祖及三十六代巳
來(下及亡靈/若存若亡)無邊之罪或爲子不孝爲臣不
忠爲父不慈爲君不道妬賢嫉善背正崇邪
口是心非自欺形影五逆徧造衆惡備行枉
害無辜傷殺非理從生入死怨徹上天呪詛
神明魘禱巫蠱殃深罪重繫在土官下元刑
擣獄中考掠萬般形魂毀瘁冥冥長夜解拔
無由因今懴罪乞恩立齋行道伏冀十天降
宥二聖開恩告下土府之中考官門下解釋
罪對原赦魂神離執閉之鄉出重檻之苦浴
神丹霍騰景朱陵注訟永除子孫寧泰存亡
同福仰荷玄恩得道之後昇入无爲和與道
合眞
　　　東南方
(臣)等至心歸命
東南方无極大道太上老君太上丈人元始
天尊東南鄉神仙諸靈官二禮各虔誠懴謝
(臣)等今故燒香奉爲某乙修建靈寳解考妙
齋轉經行道懴悔億曽萬祖及三十六代巳
來(下及亡靈/若存若亡)無邊之罪或潜爲强暴肆意凌
人輕侮孤窮憎嫌老病彰人之惡掩人善功
瀆亂親踈抑伏孤弱圖謀非道訕謗聖賢破
人成功嫉人勝巳傷殺非理縱横任心引天
地日月星辰以爲質證罪深責重魂繫地府
考官獄中水火風刀晝夜考掠更相注逮解
拔無由以今懴謝宿愆修齋行道伏冀十方
上聖五帝髙尊告下東南方刑擣獄中考官
門下拔贖幽魄盥沐形魂積罪蠲消宿殃除
蕩生神福路利祐見存禍滅九隂災沉四境
幽明同福永荷玄恩得道之後昇入无爲和
與道合眞
　　　西南方
(臣)等至心歸命
西南方无極大道太上老君太上丈人元始
天尊西南鄉神仙諸靈官三禮各虔誠懴謝
(臣)等今故燒香奉爲某乙修建靈寳解考妙
齋轉經行道懴悔億曽萬祖及三十六代巳
來(下及亡靈/若存若亡)無邊之罪或綺言無實矯詐非
眞欺誑賢愚凌侮眞聖附强抑弱貪瀆無猒
或爭利競財互相殘害或圖榮嗜色侵虐貞
賢結誓立盟牽神引鬼因成殃對積在幽冥
魂繫地府之中考官門下緘閉重陷不覩光
明考掠備嬰終天無解以今修齋行道謝罪
乞恩伏冀上聖上眞大慈大宥神光下照隂
闇開明告下西南方刑擣獄中考官門下幽
魂開度淨域上生福善遐沾存亡俱泰蒙如
所啓仰荷玄恩得道之後昇入无爲和與道
合眞
　　　西北方
(臣)等至心歸命
西北方无極大道太上老君太上丈人元始
天尊西北鄉神仙諸靈官三禮各虔誠懴謝
(臣)等今故燒香奉爲某乙修建靈寳解考妙
齋轉經行道懴悔億曽萬祖及三十六代巳
來(下及亡靈/若存若亡)無邊之罪深殃重考累劫未原
六趣三塗受諸報對魂神執繫在地官刑擣
獄中痛毒難堪延殃後嗣更相流注億劫無
窮以今懴罪立齋乞蒙哀宥伏冀衆尊上聖
普降慈光解赦窮魂出離幽苦告下西北方
刑擣獄中考官門下深愆洗蕩積釁銷平𡨚
對和寧存亡開度蒙如所啓仰荷玄恩得道
之後昇入无爲和與道合眞
　　　上方
(臣)等至心歸命
上方无極大道太上老君太上丈人元始天
尊上方神仙諸靈官三禮各虔誠懴謝
(臣)等今故燒香奉爲某乙修建靈寳解考妙
齋轉經行道懴悔億曽萬祖及三十六代巳
來(下及亡靈/若存若亡)無邊之罪或上犯眞道穢慢三
光裸露神明呵忿雷雨欺罔眞聖不懼幽明
九府結形三官舉考魂神執繫在三塗九幽
刑擣獄中流曳寒庭幽閉長夜冥冥億劫不
覩光明流注子孫引逮存殁更相拘礙洗滌
無由以今行道立齋披心懴謝伏冀三尊大
聖諸天衆眞三光列宿四司五帝同垂巨澤
普降洪恩告下上方地獄之中考官門下赦
除積罪拔度苦魂昇入福堂聞經悟道存亡
俱泰注訟永消一切有情同登福岸蒙如所
啓仰荷玄恩得道之後昇入无為和與道合
眞
　　　下方
(臣)等至心歸命
下方无極大道太上老君太上丈人元始天
尊下鄉神仙諸靈官三禮各虔誠懴謝
(臣)等今故燒香奉爲某乙修建靈寳解考妙
齋轉經行道懴悔億曽萬祖及三十六代巳
來(下及亡靈/若存若亡)無邊之罪或妄爲師道刻截土
地丘陵岡原王脙毀傷墳廟禁遏神祇塞絶
水源斷山湮谷破城隍社稷犯侯伯土官不
懼神明恣行罪咎魂神執繫在下方世界九
幽地獄之中汲長夜之河以灌四瀆負山運
石謫役萬端痛苦備嬰終天無解上延前世
下及子孫報對未原殃重考責以今立齋行
道懴拔罪根伏冀上聖衆尊開慈救之澤告
下九地五嶽四瀆山川泰山岱宗鄷都地府
下方世界刑擣獄中考官門下赦除積生累
劫無量罪因遷拔窮魂岀離幽苦逍遥眞境
安處福庭㣧嗣繁昌存亡同福蒙如所啓仰
荷洪恩得道之後昇入无爲和與道合眞
　　　十方
(臣)等至心歸命十方巳得道犬聖衆至眞諸
君丈人十鄉神仙諸靈官三禮各虔誠懴謝
(臣)衆等歸身歸神歸命今故燒香行道奉爲
某乙修建太上靈寳解考妙齋懴悔三十六
代以來億曽萬祖(下及亡靈/若存若亡)無邊之罪或上
犯諸天大聖大道衆尊三光五行虚空聖衆
風雲雷雨一切神明或下犯五嶽諸山三十
六地丘陵水府地下職司或干冒聖賢違悖
仁義犯古今靈跡乖四大五常動結罪因率
成殃對十惡備造五逆徧爲生無善功死有
惡對沉淪五苦流曵三塗謫役窮魂未蒙原
赦以今修齋行道懴拔罪根伏冀太上三尊
開大慈之澤降九龍符命告下諸方世界考
官地獄之中出長夜之魂沐浴朱陵之庭冠
帶洞陽之府生神福岸流貺子孫吉祐來臻
存亡安泰蒙如所啓仰荷玄恩得道之後昇
入无爲和與道合眞
　　　各思九色圓象咽液命魔宻呪
　　　歩虚旋遶
太極分髙厚輕清上屬天人能修至道
身乃作眞仙行溢三十數時丁四萬年
丹臺開寳笈金口爲流傳
大梵三天主虚皇五老尊尚難窺徼妙
豈復入名言寳座臨金殿霞冠照玉軒
萬眞朝帝所飛舄躡雲根
華夏吟哦逺人聲自抑揚冲虚歸道德
曲折合宫商殿閣沉檀散樓臺月露凉
王六十二
至誠何以祝多稼求豊穰
　　　三禮
　(臣)等至心稽首禮
太上无極大道
　(臣)等至心稽首禮

三十六部尊經
　(臣)等至心稽首禮
玄中大法師
　　　重稱法位
具位(臣)某謹重誠上啓
太上无極大道元始天尊太上道君太上老
君(臣)等獲以凡微承奉科戒遵行聖旨職在
救人濟拔存亡普令安泰凡有陳告敢不上
聞今有某官齋信奉詞披誠露懇請修齋直
謝罪乞恩(臣)依典按儀考尋玄式竊聞先人
爲善則福及子孫爲惡則殃流後世罪福報
對如影隨形非備懺祈無由洗滌某家九玄
七祖後逝先亡無數劫來恐犯諸罪目或犯
三元所禁百八十條或犯玉匱罪源一十四
品六情所搆三業所爲十惡衆非積在隂府
或目耽五色不識正眞耳滯五聲不聞至理
口貪五味食噉傷生身處五纏染欲傷性或
上違天道犯日月星辰下犯地㝠及山川丘
廟中悖人事虧仁義之和爲子爲臣不忠不
孝爲君爲父不道不慈口是心非妬賢嫉善
侵害人物凌侮孤貧離親合踈崇邪背正剥
刻財利侵奪功名竭澤焚林釣潜弋宿飛鷹
走狗烹殺無邊或九族相殘六親相暴言無
義讓行必侵欺或爲職爲官食財爲志誷上
虐下以取威名楚撻無辜誅殺非罪或誓盟
况詛牽引神祇或土木興功毁傷墳廟任心
肆意罪結禍深魂繫三塗幽閉長夜千痛萬
考億劫難原杳杳天堂法橋路斷冥冥地獄
出離無由遂使釁注生人災纏後嗣所爲躓
滯動過凶衰因今瀝懇披心歸依懴謝冥祈
三寳稽首諸天伏冀大聖垂慈普賜哀宥勑
四司五帝三界威神告下地府九幽考官僚
屬原赦億曽萬祖一切魂靈釋罪除愆和𡨚
解咎開重牢幽獄放赦苦魂劒樹摧鋒刀山
偃刃寒鄉㝠夜盡覩光明瑩質南丹昇神碧
落逍遥八景叅乗十天擣官等遷秩太眞飛
行金闕某家災殃殄息善貺來臻登壽福之
階享安貞之報洎乎四生六趣有識有情同
賴勲修並昇道岸三光玄曜六氣均和
帝祚遐長天下咸泰上明
天尊大慈之澤下副(臣)等懴謝之誠謹啓以
聞
　　　發願
一願乾坤明素二願氣象清玄三願聖人萬
壽四願化洽八埏五願天垂甘露六願地發
祥煙七願四時應節八願萬物生全九願家
多孝悌十願國富才賢十一願醮官獲福十
二願學道成仙
　　　復爐
香官使者左右龍虎君侍香諸靈官當令(臣)
行香之所自然生金液丹碧芝英百靈衆眞
交㑹在此香火爐前令(臣)學道得道求仙得
仙齋主受福存殁沾恩令(臣)所啓之言速達
徑御
太上无極大道虚无自然金闕玉陛下
　　　言功口章
具位(臣)某等稽首上啓
太上无極大道元始天尊太上大道君太上
老君三十六部尊經玄中大法師靈寳官屬
一切眞靈(臣)等獲奉正眞叅修祕妙思弘齋
福以濟生靈(臣)以某月某日爲某官以某事
奉修靈寳解考大齋懴謝存亡解銷𡨚考燒
香然燈照耀諸天誦誺靈音行道禮懴解億
曽萬祖囚謫罪魂乞免離十苦八難轉入信
根(若干日/若干夜)行道轉經今功圓事竟謹遷立齋
所請兵馬騎乗及靈寳官屬監齋衛眞諸吏
監臨衛護有功勤者謁言眞宫進品上仙加
爵帝秩令(臣)等功圓行滿騰景九天日月同
暉三寳齊耀惟蒙
上聖鑒映丹心(臣)等或進止犯科不合儀式
未悟之罪一乞原除五體眞官隨功遷賞受
秩事訖與(臣)等同昇謹啓以聞伏須告報(臣)
等誠惶誠恐稽首再禮以
聞
　　　(臣)姓某屬某郡縣某觀
太清玄元无上三天无極大道太上老君太
上丈人天帝君九老仙都君九炁丈人百千
萬重道炁千二百官君太清玉陛下
　　　某年太歳某月某朔某日某於某處
　　　拜上
　　　　法事畢散送三師等如靈寳儀若
　　　　一中行道不須宿啓如一日兩夜
　　　　或日數稍多即依靈寳科文啓齋
　　　　署職宣禁說戒言功後還戒復職
　　　　事事如法不得率爾而行





太上黄籙齋儀卷之四十一王七
　唐廣成先生杜光庭集
　懴悔
　夫行道建齋庠序爲本稍加紛擾即失軌
　儀瞻睹旣爽其禮容關奏因虧於俯仰非
　唯獲譴天府亦恐貽誚同人若露壇之中
　風雨將至盛暑之月凝寒之時或早暮失
　時或别有驚擾若頓停法事即惶遽失常
　若備盡科文即遲迴非便可壇前都講便
　存神歩虚或驚急異常務從簡要即三啓
　大謝可也以時消息無至膠柱也
　　二十方都懺
　　　衆官北向都講唱曰
(臣)等至心歸命十方无極太上靈寳天尊十
極天君三光五嶽三河四海三十六部尊經
一切神仙諸靈官禮足各虔誠懴悔(或隨方/唱之各)
　　　(一/拜)
(臣)等伏聞道以無爲德而不宰籠萬法作域
中之大跨九流開衆妙之門善惡之理旣分
罪福之科攸著所以南宫丹籙上生爲賞善
之資北府黑書注死乃繩非之本用章懲勸
以拯昏蒙先明立敎之端方契無爲之旨今
謹有黄籙太齋主某官某乙誠惟忠孝恩重
君親思酬煦育之仁乃啓焚修之㑹謹齎香
花法信龍璧紋繒歸命十方无極太上靈寳
天尊日月星宫至奠大神靈山洞府五嶽眞
君水府尊靈三寳官屬十方三界一切眞靈
特乞開慶賜之恩降大慈之澤赦齋主某家
億曽萬祖幽爽神儀長夜寒庭俱令解脫洎
乎三姻五族眷屬親縁禍滅九隂福生三景
災凶靜息禄壽遐長
皇帝聖越羲農壽均天地儲宮藩屏長賛休
期皇后嬪妃永匡聖業庶僚百辟傾翼輔之
心萬國四方混車書之化干戈不作風雨順
常日月貞華星辰合度酆都罷對蠢動安全
克符清靜之宗俱契希夷之道得道之後昇
入无形和與道合眞
　　二十方分懴
　　　衆官左行西立東向都講唱曰
(臣)等至心皈命東方无極太上靈寳天尊九
炁天君東郷神仙諸靈官禮足各𧆛誠懺悔
　　　東方
(臣)等伏聞少陽建位初開碧落之宫木德司
方爰闢青元之府行春令而群芳資始出震
域而帝業永昌宜慿▲育之仁盡罄歸依之
懇今謹有黄籙大齋主某荷生成之德感覆
載之私謝過祈恩建齋行道謹齎青紋之繒
一疋金龍一枚歸命
東方无極太上靈寳天尊九炁天君東鄉神
仙諸靈官竊以至道流慈群芳寜泰陽和布
化品物昭融先祈國祚延弘聖躬和暢扶桑
蓬島之外車軌混同東明肅愼之鄉禎祥入
貢次及齋主某家九玄滯識落罪録於岱宗
五族姻親列仙名於東斗災衰屏息禄算延
長過咎自消善慶臻集幽明庶類並沐玄恩
得道之後昇入无形和與道合眞
　　　南方
(臣)等伏聞丹天肇啓彤雲結流火之庭赤帝
建都絳氣肅明霞之殿播陽靈而光九有宣
火德而照重㝠旣資長養之仁宜竭精誠之
禱今謹有黄籙大齋主某乙仰惟家國爰洎
君親謝過祈恩建齋行道謹齎絳紋之繒一
疋金龍一枚歸命
南方无極太上靈寳天尊三炁天君南鄉神
仙諸靈官竊以陽德照臨無幽不被至眞應
物有感必通先祈上福聖躬允昌大業赤烏
效瑞丹鳯來儀邊城無烽燧之虞絶域有梯
航之貢次及齋主某家九玄七祖錬質朱陵
五族六親列名丹簡災衰不作過咎自消禄
算増延福慶臻集含靈蠢動俱沐玄恩得道
之後昇入无形和與道合眞
　　　西方
(臣)等伏聞金方大帝御璿闕以開圖素德天
君處琳宫而演敎右極控浮羅之嶽西華分
太妙之都仰惟肅殺之威一切生成之望今
謹有黄籙大齋主某乙誠深家國義重君親
謝過祈恩建齋行道謹齎素紋之繒一疋金
龍一枚歸命
西方无極太上靈寳天尊七炁天君西鄉神
仙諸靈官竊以瓊簡垂科義先極濟金眞流
貺仁切裁成先祈福祐
聖朝保安鼎祚瑶緘玉曆増帝業以無疆白
鳯素麟彰瑞圖於遐永次及齋主某家九玄
幽爽神昇鬱宻之宫見在宗親名列西那之
境災消未兆福降維新動植蒙恩存亡俱泰
得道之後昇入无形和與道合眞
　　　北方
(臣)等伏聞五炁氤氲凝結爲廣寒之域重隂
浩邈陶甄爲沉黙之鄉宣一德而濟萬方弘
上善而敷衆妙式憑玄化仰備齋誠今謹有
黄籙大齋主某乙義重君親志深家國建齋
行道謝過祈恩謹齎玄紋之繒一疋金龍一
枚歸命
北方无極太上靈寳天尊五炁天君北鄉神
仙諸靈官竊以玄德無私周流萬國至功遐
被亭毒六虚所祈上奉
聖圖永延天壽比滄溟而不竭齊北極以常
寧次及齋主某家九祖七玄永離幽府出酆
都之境登廣漠之宫見在宗親紀名玄籙災
殃殄滅過咎潜消禄壽維新福祥臻集得道
之後昇入无形和與道合眞
　　　東北方
(臣)等伏聞艮山聳翠流坎水之餘波天宇浮
青肇震木之嘉氣揚至化於蒼元之境扇靈
風於紫極之庭仰睿德以發生佇神功而開
度今謹有黄籙大齋主某乙上惟家國爰洎
君親謝過祈恩建齋行道謹齎黄紋之繒一
疋金龍一枚歸命
東北方无極太上靈寳天尊梵炁天君東北
鄉神仙諸靈官竊以和煦將分飛沉咸泰眞
精獨運靈化無方先祈延福宗祧齊二儀而
安社稷傳休聖主均兩曜而燭萬方次及齋
主某家九世七玄蛻質於空歌之域六親五
族題名於暘谷之宫算壽内延災殃外息幽
明同慶蠢動沾榮得道之後昇入无形和與
道合眞
　　　東南方
(臣)等伏聞丹華闕下凝梵炁以爲宮絳府庭
中楊巽風而煦物百谷職朝宗之所三山標
靈化之竒浸德澤以無涯配玄功而不宰今
謹有黄籙大齋主某乙誠深家國義重君親
謝過祈恩建齋行道謹齎黄紋之繒一疋金
龍一枚歸命
東南方无極太上靈寳天尊梵炁天君東南
鄉神仙諸靈官竊以大道弘慈恩波普洽凝
至眞而下濟臻靈貺以無遺特乞上福鴻圖
比遐長於溟海潜資聖壽等崇峻於蓬山次
及齋主某家九祖神儀釋幽扄於地戸見存
眷屬列仙籍於天文過咎自消災衰永息禍
沉未兆福降維新動植生靈普臻道廕得道
之後昇入无形和與道合眞
　　　西南方
(臣)等伏聞二象分靈紐沉機於坤野重隂定
位凝至靜於地維對日域以稱雄控月門而
立極群材資之以生植萬法體之以靜安今
謹有黄籙大齋主某乙爲國爲家建齋行道
謹齎黄紋之繒一疋金龍一枚歸命
西南方无極太上靈寳天尊梵炁天君西南
鄉神仙諸靈官竊以至聖髙眞雖迎隨而莫
得儲休降祉在祈感而必通特乞資福聖圖
保寧大業九圍澄靜六合乂康次乞齋主某
家九世七玄息地司之簡對幽靈滯識沙雲
路以逍遥見在宗親記名仙府災衰不作禄
算増延一切生靈同均福祐得道之後昇入
无形和與道合眞
　　　西北方
(臣)等伏聞玉帝凝旒御天門而布化金靈宅
位奄乾陸以䟽基衆星垂拱極之文萬象體
元亨之運實司罪福以統生靈今謹有黄籙
大齋主某乙恩重君親誠深家國䢖齋行道
謝過祈恩謹齎黄紋之繒一疋金龍一枚歸
命
西北方无極太上靈寳天尊梵炁天君西北
郷神仙諸靈官竊以天道昭明運行不息靈
仙幽賛敷祐無遺特乞上福
聖朝克凝庶績延洪帝業永致雍熈次乞齋
主某家九世七玄六親滯識棲神崑閬飛歩
煙霞見在宗親災衰不作禄延壽永禍滅福
生蠢動含靈咸保元吉得道之後昇入无形
和與道合眞
　　　上方
(臣)等伏聞一炁冲融運太虚而成象二儀昭
煥闢寥廓以無涯分五億之天列三千之境
風雷寒暑均四序以何言肅殺生成隨六虚
而不宰今謹有黄籙大齋主某荷廣覆之慈
感裁成之德建齋行道謝過祈恩謹齎碧紋
之繒一疋金龍一枚歸命
上方无極太上靈寳天尊三十六天帝君玉
京玄都紫㣲上宫諸眞人神仙玉女无極世
界上鄉神仙諸靈官竊以玄化周行無幽不
燭天眞廣濟有感必通特乞資慶國朝克昌
天祚昭宣帝道寧泰群方次乞齋主某家九
祖七玄擢魂天闕見存姻屬列字仙階壽禄
増崇凶災殄息三途九夜同沐玄恩得道之
後昇入无形和與道合眞
　　　下方
(臣)等伏聞隂靈肇位厚地裁形廓八表以無
垠分九圍而不極群方資以運載品物因以
生成今謹有黄籙大齋主某乙誠切君親義
深家國建齋行道謝過祈恩謹齎黄紋之繒
一疋金龍一枚歸命
下方无極太上靈寳天尊髙皇九土四司五
帝十二仙君九宫眞人神仙玉女无極世界
下鄉神仙諸靈官竊以上聖垂文普幽明而
幸慶至眞演敎極覆載以沾恩特乞降瑞帝
宫延祥天闕配坤輿而永固齊厚地以無虧
次乞齋主某家祖世神儀超離隂府見存姻
屬安處福鄉禄壽延長災凶殄息含靈蠢動
俱沐玄功得道之後昇入无形和與道合眞
　　　日宫
(臣)等伏聞曜靈舒彩陽景騰暉晨昇暘谷之
墟夕隱虞泉之岸九芒低散循黄道以摛光
五色潜分上碧虚而薦瑞旣荷鑒臨之德實
思昭報之儀今謹有黄籙大齋主某爲國爲
家齎持法信建齋行道謝過祈恩至心皈命
日宫至真大聖日中皇君明皇眞人丹霞玉
女皇華洞明太光童子日宫神仙諸靈官特
乞昭祐聖躬光敷寳祚上齊兩曜下燭萬方
次乞齋主某家存殁沾恩災殃靜息永奉無
私之照長遵有道之風身得光明與太陽同
景得道之後昇入无形和與道合眞
　　　月宫
(臣)等伏聞至隂懸象玉兔凝華遵九道以流
暉盈虧有凖分十枝而散彩照燭無私仰蒙
鑒祐之恩實思昭報之禮今謹有黄籙大齋
主某爲國爲家齎持法信建齋行道謝過祈
恩至心皈命
月宫至眞大聖月中皇君素皇眞人散暉玉
女月宫神仙諸靈官特乞降福宗祧延祥祚
曆乾坤等固日月齊明齋主某家禄壽増新
存亡咸泰災衰不作過咎自消身得光明與
太隂同景得道之後昇入无形和與道合眞
　　　星宫
(臣)等伏聞二景分暉衆星列曜三台五緯綴
圓碧以流光七正三宫布太清而垂象主張
海嶽統制生靈仰蒙鑒映之恩輙思昭報之
禮今謹有黄籙大齋主某乙齎持法信爲國
爲家謝過祈恩建齋行道至心皈命諸天星
宿璇璣北辰五星北斗九皇三台二十八宿
周天三百六十五度星中大神星中眞人星
中神仙諸靈官特乞潜扶大業幽賛
聖朝辰極齊尊景星效瑞齋主某家九玄開
度舉族安寧禄壽延長凶災殄息有禎祥之
慶無臨照之虞身得光明與星宫同景得道
之後昇入无形和與道合眞
　　　東嶽
(臣)等伏聞五山定位泰嶽居尊積翠凝嵐聳
雲亭於天外層峯疊嶂控日觀於海涯下統
隂靈潜司罪福今謹有黄籙大齋主某乙爲
國爲家謝過祈恩至心皈命
東嶽泰山青帝眞君飛仙眞人名山洞府得
道神仙諸靈官伏冀匡祐聖躬扶持帝業乾
坤共泰海嶽齊安齋主某家存殁蒙恩禄算
増永千災不作百福維新得道之後昇入无
形和與道合眞
　　　南嶽
(臣)等伏聞火行建極赤帝分都洞啓朱陵藏
煙霞於海外峯標紫蓋捧日月於雲間旣爲
眞聖之司兼統死生之籙今謹有黄籙大齋
主某乙爲國爲家謝過祈恩至心皈命
南嶽衡山赤帝眞君飛仙眞人名山洞府得
道神仙諸靈官伏冀降福南天延休北闕瑶
圖益固聖日増明齋主某家九祖幽靈上丹
丘而蛻影見存眷屬列紫府之題名禄算惟
崇災衰永息得道之後昇入无形和與道合
眞
　　　西嶽
(臣)等伏聞蓮峯聳翠華嶽稱雄臨八水以孤
標旁分帝闕壓九河而逈拔下鎭神州宻統
眞靈明司罪福今謹有黄籙大齋主某乙爲
國爲家謝過祈恩至心皈命
西嶽華山白帝眞君飛仙眞人名山洞府得
道神仙諸靈官特乞孚祐鴻圖匡扶聖日祚
延萬業壽等三峯齋主某家存殁安寧禄算
増永災消未兆福降無涯得道之後昇入无
形和與道合眞
　　　北嶽
(臣)等伏聞崇嶽横空截坎郊而蔽日群山積
秀據北陸以扶天雄吞朔漠之鄉髙鎭幽燕
之野含藏雷雨制御死生今謹有黄籙大齋
主某乙爲國爲家建齋行道至心皈命
北嶽恒山黒帝眞君飛仙眞人名山洞府得
道神仙諸靈官伏冀延福帝宫保寧休運龍
圖嶽固鳯紀夭齊齋主某家九祖超昇出幽
都之暗域六親昭泰奉聖日之暉華罪滅災
消壽延禄永得道之後昇入无形和與道合
眞
　　　中嶽
(臣)等伏聞四野之尊群山之長嵩髙維嶽峻
極于天髙低而三十六峯翠横鞏洛綿亘而
幾千萬里青捧穹旻主宰生靈司明罪福今
謹有黄籙大齋主某乙爲國爲家祈恩謝過
至心皈命
中嶽嵩山黄帝眞君飛仙眞人名山洞府得
道神仙諸靈官伏冀上福宗桃克安寰海丕
圖嶽固聖壽天齊齋主某家七世靈儀棲神
玉洞六親姻屬列字瓊文災厄蠲消壽禄増
永得道之後昇入无形和與道合眞
　　　水府
(臣)等伏聞上善爲功御坎宫而積德至柔成
性流巽海以澄波資靈於混漠之先縱聖於
乾坤之外浮天浴日難窮浩蕩之源泛地蒸
雲莫究渺茫之際下闢龍神之府兼分罪福
之曹統制無私幽明咸賴今謹有黄籙大齋
主某乙爲家爲國謝過祈恩至心皈命
扶桑大帝暘谷神王三河四海九江水帝十
二河源水府神仙諸靈官伏冀福祐九重流
祥萬國龜書龍篆薦符瑞於堯年海晏河清
比靈長於聖運齋主某家九玄神識除水府
之罪書五族六親紀蓬宫之仙籙災殃自息
禄算増崇蠢動飛沉共沾玄澤得道之後昇
入无形和與道合眞
　　　經寳
(臣)等伏聞大道分光初演不言之敎天尊布
化漸垂有作之文由是結氣成章凝雲作篆
字方一丈耀八角之靈芒跡散諸天諧五㑹
之音律千二百戒行萬二千威儀三十六部
尊經三千六百科律修之則長生不死羽化
神仙奉之則匡國致君安人濟物緫包萬法
普度群生今謹有黄籙大齋主某乙爲家爲
國謝過祈恩至心皈命
至眞无上三十六部尊經自然經戒十方正
法諸天祕藏眞文寳符侍經仙公仙卿仙伯
大夫典儀護法一切靈司伏冀降福九天垂
休萬國聖躬和暢寳祚遐長齋主某家九代
神儀上名丹簡六親族屬列品紫文災厄清
消福壽增廣三塗九夜同沐神功得道之後
昇入无形和與道合眞


太上黄籙齋儀卷之四十一











太上黄籙齋儀卷之四十二王八
　　　　唐廣成先生杜光庭集
　士庶消災二十方懴悔
　　　先禮方
　　　次懴悔
　　　東方
(臣)等伏聞玄化區分超於震域冠五行之首
爲四序之先興帝道而庶物發生播仁德而
群方咸遂今謹有黄籙大齋主某恩酬造化
願謝過愆率勵精誠按依科式謹齎青紋之
繒一㱼金龍一枚皈命
東方无極太上靈寳天尊九炁天君東鄉神
仙諸靈官竊以恍惚之敎妙用難量寂寥之
方變通叵測朗初陽而臨八極流灝氣而被
九垓下察精虔之心上沾亭毒之惠伏願齋
主某家九玄七世名上紫文見在宗親功題
青籙長逢聖運永樂堯天有識含生俱蒙玄
祐得道之後昇入无形和與道合眞
　　　南方
(臣)等伏聞離德重明眞精煥耀佐二儀以運
化騰三炁而生成闢氛翳於髙空蕩昏冥於
遐域齋主某思酬玄造虔罄丹誠敷列壇場
按依科式謹齎絳紋之繒一段金龍一枚皈
命
南方无極太上靈寳天尊三炁天君南鄉神
仙諸靈官竊以大化無私玄恩普洽凝至眞
於象外流要妙於寰中俯鑒禱祈曲流慈恕
伏願齋主某家九玄滯識列字丹文見在親
姻題名紫籙得道之後昇入无形和與道合
眞
　　　西方
(臣)等伏聞兊澤潜流金天乗運恱兹萬物叶
覆載之心應彼四時導生成之化群材受職
於剛斷庶𩔖取則於義方齋主某荷天地之
恩願申崇報思過愆之積志切懴除敷列壇
場按依科式謹齎素紋之繒一段金龍一枚
皈命
西方无極太上靈寳天尊七炁天君西鄉神
仙諸靈官竊以玄化多方有求必應至公惟
一無感不通凡所䖍祈實希昭祐伏願齋主
某家九玄神識遷上朱陵見在宗親記名玄
圃得道之後昇入无形和與道合眞
　　　北方
(臣)等伏聞啓至隂而兆運習盛德於坎宫萬
物得以歸林群方資而靜息齋主某思酬玄
化載竭丹誠敷列壇場按依科式謹齎玄紋
之繒一段金龍一枚皈命
北方无極太上靈寳天尊五炁天君北鄉神
仙諸靈官恩沾品物緫御神明德被萬生普
加幽顯凡所祈向克獲感通伏願赦齋主某
家往世靈儀逍遥道境見在眷屬福禄攸宜
一切有情普沾眞祐得道之後昇入无形和
與道合眞
　　　東北方
(臣)等㐲聞造化循環始終艮域生成品類混
合神明動靜隨時變通應感齋主某思酬照
育願謝愆尤敷列壇場仰遵科式謹齎黄紋
之繒一段金龍一枚皈命
東北方无極太上靈寳天尊梵炁天君東北
鄉神仙諸靈官竊以至精獨立爲化物之祖
宗眞一周行演度人之法則凡所皈向必獲
照臨伏願齋主某家先逺魂神上登清境見
存姻屬長處福庭蠢動含生克蒙安泰得道
之後昇入无形和與道合眞
　　　東南方
(臣)等伏聞大化無私周流八域布巽齊之令
對乾健之方制度所以及人風敎因而被物
齋主某思酬玄化載竭丹誠敷列壇場按依
科式謹齎黄紋之繒一段金龍一枚皈命
東南方无極太上靈寳天尊梵炁天君東南
鄉神仙諸靈官竊以谷神之體赴響應而不
窮▲籥之心隨運動而無竭伏願齋主某家
七玄滯爽昇入朱宫九族宗禋永沾鴻福得
道之後昇入无形和與道合眞
　　　西南方
(臣)等伏聞黄中啓運博厚分形動植所以資
生品𩔖因而區别長川浩邈難窺四極之涯
大野蒼茫莫盡八荒之際今謹有黄籙大齋
主某思酬覆育願謝愆尤爰備熏修按依科
式謹齎黄絞之繒一段金龍一枚皈命
西南方无極太上靈寳天尊梵炁天君西南
鄉神仙諸靈官竊以髙眞上聖妙用無方羽
駕雲軿出無入有惠加動息恩溥沉潜伏願
齋主先世神儀超昇淨域見存姻眷福祐暗
滋几百生靈克蒙玄祐得道之後昇入无形
和與道合眞
　　　西北方
(臣)等伏聞乾象尊崇始生群化保剛健之體
合太和之方四德周流人神正其性命六龍
飛伏隂陽得以變通今謹有黄籙大齋主某
荷覆載之恩感陶甄之賜伏慮前生今丗旋
積過愆勵志焚修冀蒙洗滌謹齎黄紋之繒
一段金龍一枚皈命
西北方无極太上靈寳天尊梵炁天君西北
鄉神仙諸靈官竊以至眞寂寞靡不照臨玄
道杳㝠皆垂鑒祐伏願齋主某家宗㮒滯爽
鍊質上宫眷屬親縁咸蒙貞吉得道之後昇
入无形和與道合眞
　　　上方
(臣)等伏聞太虚寥邈玄象穹崇下列二十八
天上包三十五分星辰得以環照日月麗而
流暉旣鼓之以雷霆又灑之以雲雨冠大羅
而廣覆極空洞以髙臨今謹有黄籙大齋主
某荷含育之恩思崇報之禮謹齎碧紋之繒
一段金龍一枚皈命
上方无極太上靈寳天尊三十六天帝君玄
都玉京紫微金闕三清三界梵炁天君上鄉
神仙諸靈官竊以琳宫瓊闕祕妙難窮上聖
髙眞變通無迹精誠一啓渥澤遐敷伏願齋
主某家九世魂儀昇離幽府六親族屬安處
福鄉庶𩔖有生普垂隂祐得道之後昇入无
形和與道合眞
　　　下方
(臣)等伏聞沉凝搆象下極重隂四溟何足擬
其深九澤焉能並其奥今謹有黄籙大齋主
某思酬覆載爰備熏修敷列黄壇按依玄式
謹齎黄纹之繒一段金龍一枚皈命
下方无極太上靈寳天尊九壘土皇四司五
帝下鄉神仙諸靈官竊以一炁昇淪髙卑定
位二儀剖判神化施行陶冶之用有方感應
之私無迹伏願齋主某家九玄神識位上朱
宫居世姻親名題丹籙得道之後昇入无形
和與道合眞
　　　日宫
(臣)等伏聞太陽韞德照燭無私入虞谷以潜
暉出咸池而吐曜飛騰八虚之外煥爛六合
之中或蒼蒼於秋容乍遲遲於春色齋主某
荷無私之照思崇報之誠至心皈命
日宫皇君明皇眞人丹霞玉女日宫神仙諸
靈官伏以眞靈髙潔人道卑微仰蒙鑒燭之
恩豈無塵瀆之過乞垂赦免從此自新身得
光明與太陽同景得道之後昇入无形和與
道合眞
　　　月宫
(臣)等伏聞太隂垂象盈缺有常旋迴太虚照
臨宇宙環暉乍分於二八之夜璧彩將滿於
三五之時慿此晦明定其律度今謹有黄籙
大齋主某荷無私之鑒思崇報之誠至心皈
命
月宫皇君素皇眞人散暉玉女月宫神仙諸
靈官伏以眞靈髙潔人道卑微仰蒙照燭之
恩豈無塵瀆之過乞垂赦免許以自新身得
光明與太隂同景得道之後昇入无形和與
道合眞
　　　星宫
(臣)等伏聞隂陽分照爰次星躔一十二宫仰
制度於中斗二十八宿定樞機於北辰至乃
玉兎騰暉金烏戢曜共熒煌於穹蓋各燦爛
於圓羅動植因以區分生靈得而禀受今謹
有黄籙大齋主某荷照臨之賜申崇報之誠
凡所興居寜無塵犯至心皈命
諸天星宿璇璣北辰周天三百六十五度星
君星中眞人神仙諸靈官乞蒙赦免從此自
新身得光明與星宫同景得道之後昇入无
形和與道合眞
　　　東嶽
(臣)等伏聞青春爲四時之首木德表五行之
先嵯峨對角亢之方穹崇等齊魯之分今謹
有黄籙大齋主某至心皈命
東嶽泰山青帝眞君神仙諸靈官切慮塵穢
上犯眞靈乞從首謝賜蒙福祐得道之後昇
入无形和與道合眞
　　　南嶽
(臣)等伏聞火德盛於南方衡嶽標其雄鎭上
當井鬼旁注湘沅絶壑積嵐靄萬重連峯横
瑞雲千里今謹有黄籙大齋主某至心皈命
南嶽衡山赤帝眞君神仙諸靈官切慮塵穢
上犯眞靈乞從首謝賜蒙福祐得道之後昇
入无形和與道合眞
　　　西嶽
(臣)等伏聞西方秋景盛德惟金太華穹崇削
成萬仭叢蓮倚空在翠嵐之頂仙掌捧日於
白雲之中今謹有黄籙大齋主某至心皈命
西嶽華山白帝眞君神仙諸靈官切慮塵穢
上犯眞靈乞從首謝賜蒙福祐得道之後昇
入無形和與道合眞
　　　北嶽
(臣)等伏聞位膺水德乃鎭北方臨虚危之邦
橫幽薊之野千崖競聳吐雲雨於空濛萬壑
爭馳藏煙景而葱蒨今謹有黄籙大齋主某
至心皈命
北嶽恒山黒帝眞君神仙諸靈官切慮塵穢
上犯眞靈許從首謝賜蒙福祐得道之後昇
入无形和與道合眞
　　　中嶽
(臣)等伏聞五行之尊寔惟土德上當辰極下
鎭雄都向背而雲壑千層峭拔而煙岑萬丈
今謹有黄籙大齋主某至心皈命
中嶽嵩山黄帝眞君神仙諸靈官切慮所犯
上觸眞靈乞從首謝賜蒙福祐得道之後昇
入无形和與道合眞
　　　水府
(臣)等伏聞大川騰注天漢飛流馳不測之波
瀾益無涯之浩漫鯤鯨得以游泳龜龍因以
伏藏鼓潮濤而順隂陽起煙雲而佐天地下
潤之功逾廣上善之德攸歸今謹有黄籙大
齋主某至心皈命
水府扶桑大帝暘谷神王三河四海九江水
帝十二河源水府神仙諸靈官切慮塵穢上
祀眞靈乞從赦免賜垂福祐得道之後昇入
无形和與道合眞
　　　經寳
(臣)等伏聞道運宣行大聖垂迹金書玉字鳳
篆龍章寳籙靈圖神方祕訣修之則易凡心
而登聖道行之則棄塵穢而躡雲衢科法嚴
明非賢不授今謹有黄籙齋主某至心皈命
无上至尊三十六部尊經眞文寳符諸天祕
藏十方正法侍衛經典一切靈司恐前代今
生犯違正道無邊之罪咸乞蕩除萬聖垂祥
千眞介福存亡俱泰禄壽増延九夜三塗同
沾玄貺得道之後昇入无形和與道合眞

太上黄籙齋儀卷之四十二







太上黄籙齋儀卷之四十三王九
　　　　唐廣成先生杜光庭集
　士庶消災五方懴儀(或昇壇盛寒盛暑及/風雨之變恐失禮容)
　(或致忽▲宜用/此懴以從簡要)
　　　先禮方
(臣)等至心皈命十方无極太上靈寳天尊巳
得道大聖衆至眞諸君丈人十鄉神仙諸靈
官三禮各虔誠懴悔
　　　次懴悔
(臣)等伏聞十極天尊垂拱於无何之上五老
上帝開圖於太漠之中弘道德以化群方布
恩慈而臨品物凡所祈啓必獲感通今謹有
黄籙大齋主某官某乙恩重君親義深家國
將崇福祉爰設壇場依按科儀齎持法信皈
命
十方无極太上靈寳天尊巳得道大聖衆至
眞諸君丈人十鄉神仙諸靈官特乞垂不宰
之仁播無私之澤降禎祥於宗廟延祚暦於
聖躬萬國咸寜五兵自偃次乞齋主某家九
玄七祖超度朱宫五族六親列名丹簡千災
不作百福維新一切生靈同臻達廕得道之
後昇入无形和與道合眞
　　　三光
(臣)等至心皈命日月星宫至眞大聖三光神
仙諸靈官三禮各虔誠懴
(臣)等伏聞懸象著明照臨下土三光垂曜品
物流形日帝月君旁統死生之録星宫斗極
兼司罪福之文今謹有黄籙大齋主某官某
至心皈命
日月星宫至眞大聖三光神仙諸靈官特乞
垂大有之恩布無私之德延休帝業降福聖
朝增壽曆於無疆致昇平於萬宇次乞齋主
某家九玄開度百福咸臻禄算維新災衰永
息三塗九夜識連珠合璧之輝蠢動含靈蒙
照燭生成之賜得道之後昇入无形和與道
合眞
　　　五嶽
(臣)等至心皈命五嶽眞君名山洞府得道神
仙諸靈官三禮各䖍誠懴謝
(臣)等伏聞二儀旣闢五嶽分雄下鎭坤輿上
扶乾蓋名山靈洞統制鬼神隂府仙曹主張
罪福今謹有黄籙大齋主某官某至心皈命
五嶽眞君名山洞府得道神仙諸靈官特乞
鑒映丹誠降流洪福先資國祚宻祐帝圖延
鳯紀於億千齊鶴年於嵩華次及齋主某家
九玄七楊滯識幽牢太山除簡對之丈仙洞
得逍遥之路見存姻屬内外宗親禄壽増▲
凶災殄息落罪書於五嶽列仙籍於九天蠢
動飛沉並蒙開泰得道之後昇入无形和與
道合眞
　　　水府
(臣)等至心皈命扶桑大帝暘谷神王三河四
海九江水帝十二河源水府神仙諸靈官三
禮各虔誠懴謝
臣等伏聞八海扶天泛十洲於物外九江控
日分六合於寰中乾坤資運載之功動植荷
涵濡之德潜包洞府以統生靈旣司罪福之
源宜罄皈依之懇今謹有黄籙大齋主某官
其至心皈命
扶桑大帝暘谷神王三河四海九江水帝十
二河源水府神仙諸靈官特乞開上善之仁
播靈長之澤納禎祥於帝闕重輯河圖増壽
紀於聖躬永安海嶽驚波不作品𩔖咸寧次
乞齋主某家九祖七玄生天證道出泉曲寒
庭之境造方壷圓嶠之宫見在宗親同沾景
貺降流福祚洗滌災愆衆善日新群生俱泰
得道之後昇入无形和與道合眞
　　　經寳
(臣)等至心皈命太上三尊十方衆聖至眞无
上三十六部尊經眞文寳符三禮各虔誠懴
謝
(臣)等伏聞天地之前混茫之首玉京金闕巳
弘大道之風龍篆鳯文乆闡重玄之敎初傳
天上漸降人間有長生不死之圖有利物安
人之訓帝王宗之以布化至士修之以昇天
爲萬法之根源實九流之宗本所宜禀奉以
降休祥今謹有黄籙大齋主某官某至心皈
命
三十六部尊經眞文寳符特乞開大宥之恩
鍚無疆之福永匡聖運幽賛鴻圖九重齊海
嶽之安萬國混車書之化次乞齋主某家三
師九祖列丹簡之善名見在親姻除黑書之
罪目潜通祕訣宻證仙階禄壽維新災凶永
息飛沉動植俱沐玄恩得道之後昇入无形
和與道合眞


太上黄籙齋儀卷之四十三












太上黄籙齋儀卷之四十四王十
　　　　唐廣成先生杜光庭集
　安宅行道方懴
　　　先衆官列位於玄師前立定
　　　唱道
　　　入戸
　　　旋行上五方香(東方/爲始)
　　　上御案香
　　　上本位香
　　　各禮師存念如法
　　　衛靈
　　晨精朗曜紫煙御空星壇煥映
　　變化雲宫日魂月魄離坎翼中
　　金眞嘯命龍虎辟酆吉日行事
　　八威鼔從玉華羅敷徘徊飛虹
　　天光下盻道炁豐隆含靈普濟
　　慶流無窮
　　　鳴法鼓二十四通
无上三天玄元始三炁太上老君召出(臣)身
中三五功曹左右官使者侍香金童傳言玉
女五帝直符直日香官各三十二人出出者
嚴裝關啓玄壇天帝神君當召此間土地里
域眞官正神入意願得玉清道炁靈寳妙光
下降流入(臣)等身中令(臣)所啓速達徑御
太上无極大道虚旡自然
金闕玉陛下
　　　各稱法位
具位(臣)某等謹同誠上啓
虚无自然元始天尊无極大道太上大道君
太上老君昊天玉皇上帝十方巳得道大聖
衆至眞諸君丈人三十二天帝君玉虚上帝
玉帝大帝東華南極西靈北眞玄都玉京金
闕七寳玄臺紫微上宫靈寳至眞明皇道君
三十六部尊經玄中大法師三界官屬洞府
眞仙太始五帝靈寳威神天上地下一切眞
靈(臣)等伏聞大道融眞元皇御運五文開敎
三洞宣行天尊垂廣濟之科太上播無疆之
澤陶鈞庶品拯度群生(臣)億劫良因被沐玄
化龍書鳯紀玉箚瓊篇得以禀修用祈昇度
而告盟之始約匡救爲先凡有所陳不容𥨊
絶況奉詞㫖敢不上聞
　　　讀詞
按如詞言情誠丹切理宜開度以副玄慈竊
惟五太之前三靈分化洎于下古未雜澆漓
冬宂下巢懷道抱德各安所適玄會無爲自
數兆隂陽象垂楝宇吉凶善惡倚伏相乗順
之則代享禎祥違之則人罹災沴聖人弘訓
愍濟爲心懺罪祈恩俾崇齋直(臣)等謹相携
率依按典儀式建壇場以祈福祐以今某分
行道請法衆等運茲初捻上香
願此香煙騰空徑上供養
无上至眞道寳(臣)等歸身歸命首體投地仰
依
太上三尊願以是功德歸流社稷尊靈宗祧
上聖清都瑩質紫極延祥福被宸居慶傳帝
葉比嵩衡而作固與日月以齊明太子諸王
承匡聖業賢臣良輔克賛謀猷萬國梯航群
生昭泰今故燒香歸依
師尊大聖衆至眞之德得道之後昇入无形
和與道合眞
以令某分行道請法衆等運茲二捻上香
願此香煙騰空徑上供養
无上至眞經寳(臣)等歸身歸命首體投地仰
依
太上三尊願以是功德歸流某家九祖七玄
先靈幽爽栖神絳苑鍊魄丹臺襲氣母以登
眞御雲嶠而託化福資來裔澤及存亡克荷
玄休常承元吉今故燒香歸依
師尊大聖衆至眞之德得道之後昇入无形
和與道合眞
以今某分行道請法衆等運茲三捻上香
願此香煙騰空徑上供飬
无上至眞師寳(臣)等歸身歸命首體投地仰
依
太上三尊願以是功德歸流齋主某家眷屬
宗親同茲禎貺福延壽永禍滅災銷洎乎居
宅龍神隂陽將吏遷功貿賞加爵増勲納吉
祐於中宫蕩災凶於外域今故燒香蹄依
師尊大聖衆至眞之德得道之後昇入无形
和與道合眞
　　　禮方
(臣)等至心皈命東方无極太上靈寳天尊青
帝九炁天君東鄉神仙諸靈官三禮各虔誠
懴謝(巳後逐/方倣此)
　　　懴悔
　　　東方
(臣)等奉爲齋主某仰謝東方至眞无極青帝
九炁天君青龍東斗角亢氐房心尾箕七星
君甲乙寅卯木德震神少陽之氣九夷老君
勾芒太曍春王正神帝車帝輅帝舍歳星木
官仰慮居宅之所犯觸神明負越禁忌延致
災殃今故燒香皈命
靈寳天尊修齋行道謝過祈恩伏願解除所
犯賜以福祥銷中央土氣一切災凶罪咎蠲
平災衰靜息存亡俱泰福壽維新舉家貞吉
動植沾榮蒙如所請仰荷玄恩得道之後昇
入无形和與道合眞
　　　南方
(臣)等奉爲齋主某仰謝南方至眞无極赤帝
三炁天君朱鳥南斗井鬼柳星張翼軫七星
君丙丁已午火德離神太陽之氣八蠻老君
祝融火帝熒惑夏神帝車帝輅帝舍螣蛇九
紫隂陽衆神仰慮居宅之所犯觸神明負違
禁忌延致災殃今故燒香皈命
靈寳天尊修齋行道謝過祈恩伏願解除所
犯賜以安寧銷西方金氣一切災凶罪咎蠲
平災衰靜息存亡俱泰福壽維新舉家貞吉
眷屬沾榮蒙如所請仰荷玄恩得道之後昇
入无形和與道合眞
　　　西方
(臣)等奉爲齋主某仰謝西方至眞无極白帝
七炁天君白獸西斗奎婁胃昴畢觜參七星
君庚辛申酉金德兊神少隂之氣六戎老君
蓐收少曍太白秋神帝車帝輅帝舍咸池刑
殺隂陽衆神仰慮居宅之所犯觸神明負違
禁忌延致災殃今故燒香皈命
靈寳天尊修齋行道謝過祈恩伏願解除所
犯賜以安寧銷東方木氣一切災凶罪咎蠲
平災衰靜息存亡俱泰眷屬又安舉衆貞吉
福壽維新蒙如所請仰荷玄恩得道之後昇
入无形和與道合眞
　　　北方
(臣)等奉爲齋主某仰謝北方至眞无極黒帝
五炁天君玄武北斗斗牛女虚危室壁七星
君壬癸亥子水德坎神太隂之氣玄枵辰星
五狄老君玄冥顓頊冬神水官太一刑殺隂
陽正神仰慮居宅之所犯觸明靈負違禁忌
延致災殃今故燒香皈命
靈寳天尊修齋行道謝過祈恩伏願解除南
方火氣一切災凶罪咎蠲平災衰寧息存亡
俱泰眷屬乂安舉家貞吉福壽維新蒙如所
請仰荷玄恩得道之後昇入无形和與道合
眞
　　　東北方
(臣)等奉爲齋主某仰謝東北方至眞无極梵
炁天君下謝艮宫土府太隂之神魁罡刑破
四殺神君仰慮居宅之所犯觸明靈負違禁
忌延致災殃今故燒香皈命
靈寳天尊修齋行道謝過祈恩乞罪隨懺滅
福與願來觸犯之愆咸使除蕩存亡俱泰福
壽増延舉家貞吉蠢動沾榮蒙如所啓仰荷
玄恩得道之後昇入无形和與道合眞
　　　東南方
臣等奉爲齋主某仰謝東南方至眞无極梵
炁天君下謝風宫地戸招揺巽神三刑四殺
六辛神君仰慮居宅之所犯觸明靈違犯禁
忌延致災殃今故燒香皈命
靈寳天尊修齋行道謝過祈恩乞罪隨懴滅
福與願來衆惡蠲銷千災蕩散存士俱泰禄
壽維新眷屬安寧子孫昌盛蒙如所啓仰荷
玄恩得道之後昇入无形和與道合眞
　　　西南方
(臣)等奉爲齋主某仰謝西南方至眞无極梵
炁天君下謝人門月域攝提坤神四維四極
乙癸神君仰慮居宅之所犯觸明靈負越禁
忌延致災殃今故燒香皈命
靈寳天尊修齋行道謝過祈恩乞蠲觸犯之
罪隨懴銷平災咎不侵凶衰靜息禎祥荐至
禄壽増延眷屬咸安存亡同福蒙如所啓仰
荷玄恩得道之後昇入无形和與道合眞
　　　西北方
(臣)等奉爲齋主某仰謝西北方至眞无極梵
炁天君下謝青龍司命天門之神六宫乾位
壬甲神君仰慮居宅之所犯觸明靈違越禁
忌延致災凶今故燒香皈命
靈寳天尊修齋行道謝過祈恩乞罪隨懺滅
福與願來凶災靜息禄壽増延家安人泰存
殁同榮子孫貞孝祥瑞來臻蒙如所啓仰荷
玄恩得道之後昇入无形和與道合眞
　　　上方
(臣)等奉爲齋主某仰謝上方至眞无上梵炁
天君諸天至極上聖髙尊日月星宿八風五
行風雨雷電隂陽正神上謝乾儀天道日遊
月行八龍九虎太一十精飛旗八殺北斗七
星天上天下一切神明仰慮居宅之所犯觸
眞靈負違禁忌穢慢三光上不敬天道下不
畏鬼神愆咎增積延致災殃今故燒香皈命
靈寳天尊修齋行道謝過祈恩乞懺千災蕩
散萬罪銷平舉家蒙福存殁安寧禄延壽永
禍滅福生蒙如所啓仰荷玄恩得道之後昇
入无形和與道合眞
　　　下方
(臣)等奉爲齋主某仰謝下方无極世界神仙
正眞髙皇土府九宫眞人四司五帝十二仙
君靈洞川澤五嶽尊神下謝隂陽所運入卦
九宫五行二宅后土至眞地下侯伯四正諸
神八部禁忌守宅將軍五土官屬五土子孫
及將軍太歳豹尾黄旛奏書博士刑德衆神
七十二位内外神靈仰慮居宅之所犯觸神
明違越禁忌延致災殃今故燒香皈命
靈寳天尊修齋行道謝過祈恩乞一懺罪滅
萬善咸臻犯觸之咎並乞銷平舉家康泰居
止安寧禄壽増延存亡同福蒙如所啓仰荷
玄恩得道之後昇入无形和與道合眞
　　　歩虚旋遶
　　　三禮
　(臣)等至心稽首禮
太上无極大道
　(臣)等至心稽首禮
三十六部尊經
　(臣)等至心稽首禮
玄中大法師
　　　重稱法位
具位(臣)某等謹重伸上啓
太上无極大道元始天尊太上大道君太上
王十九
老君十方巳得道大聖衆至眞太帝天帝三
十六部尊經玄中大法師土府太皇地下五
帝三天大法師正一眞人三五官屬應感眞
靈伏聞玄化宣行道風遐布惠周三界恩溥
群生盟威懸佐國之科靈寳著懺祈之品凡

有祈向克獲感通弟子某以跡處塵寰未參
幽妙而卜築之所居止非宜竊慮犯忤眞靈
違越禁忌乖八宅五行之候虧隂陽刑德之
方旣切憂疑願申懴謝是用肅嚴壇墠精按
典儀虔備香花恭修齋直歸心十極懴罪諸
天依正一法文天師具格謁請三五官屬天
君吏兵禳却凶邪解銷災咎(臣)謹爲某上請
无上髙倉君都曹正炁君素車白馬君考召
君運炁解患守宅君天上咎逆君廣司君北
城詔命化喻謀議君天心剌史從事平天君
无上太和君收神上明君上元士君蓋天大
將軍无上天君赤天倉氣君四胡君制地君
天昌君五鎭大將軍主爲某家解除三丘五
墓地下衆精月食土氣百病惡逆盜賊耗害
刑殺凶殃之氣五瘟百病刑禱精邪四方破
射五部兵獵戸廟呪詛衆考諸妖之屬及五
行復注之氣留停藏匿之神積世流殃行年
災厄十二刑害中外疆𦍙一切凶神咸從銷
解其有運材摙石動土興工犯天地正神乖
隂陽眞氣侵傷土府違忤神明幽顯旣殊常
情罔測因今悔謝並乞蕩除即使正炁宣行
龍神鎭守災殃殄絶福善來臻居止安寜動
靜和泰親縁族屬同沐利貞七祖生天三途
清晏九幽罷對長夜開光𡨚債和平謀議潜
息伏尸故氣滯魄幽魂俱荷福縁各蒙開度
捨邪歸正契遒通眞帝祚遐長生靈昭暢普
天全濟蠢動沾榮上明
天尊廣濟之澤下副(臣)等懴謝之誠謹啓以
聞
　　　發願
一願乾坤明素二願氣象清玄三願聖人萬
壽四願化洽八埏五願天垂甘露六願地發
祥煙七願四時應候八願萬物生全九願家
多孝悌十願國富才賢十一願齋功廣被十
二願善瑞日臻
　　　復爐
香官使者左右龍虎君侍香諸靈官當令(臣)
行香之所自然生金液丹碧芝英百靈衆眞
交㑹在此香火爐前令(臣)學道得道求仙得
仙齋主受福幽顯沾恩十方仙童玉女接侍
蘭煙令(臣)所啓之言速達徑御
太上无極大道金闕玉陛下
　　　出戸

太上黄籙齋儀卷之四十四





太上黄籙齋儀卷之四十五王十一
　　　　唐廣成光生杜光庭集
　安宅方懴
　　　都懴
(臣)等今故燒香歸身歸神歸命奉爲某乙修
齋行道仰謝
十方无極太上靈寳天尊巳得道大聖衆至
眞諸君丈人日月星宿三界諸天五嶽水府
三寳威神天上天下十極尊靈下及中黄九
土戊已黄神土府五帝六甲五行九宫八卦
隂陽正神太歳刑德一切神明仰慮居宅修
造之所犯觸靈司或侵傷地理穢塞泉源明
違禁忌幽忤龍神積成罪目解謝無由以今
修齋行道懴悔祈恩伏冀
天尊流貺靈寳開光百神介福五帝垂休解
除所犯賜以自新災衰蕩滌罪咎銷平眷屬
俱泰禄壽延長龍神安鎭動▲霑榮得道之
後昇入无形和與道合眞
　　　東方
(臣)等今故燒香歸身歸神歸命奉爲某乙修
齋行道仰謝
東方无極太上靈寳天尊巳得道大聖衆至
眞諸君丈人青帝九炁天君青龍東斗角亢
氐房心尾箕七星君甲乙寅卯木德震神少
陽之炁九夷老君勾芒太皥春王正神帝車
帝輅帝舍歳星木官仰慮居宅修造之所違
忤神明負越禁忌延致非常今故燒香行道
修齋立功伏願解除所犯賜以安貞銷中央
土炁一切災凶罪咎蠲平災衰靜息存亡俱
泰福壽維新龍神鎭守眷屬霑榮得道之後
昇入无形和與道合眞
　　　南方
(臣)等今故燒香歸身歸神歸命奉爲某乙仰
謝
南方无極太上靈寳天尊巳得道大聖衆至
眞諸君丈人赤帝三炁天君朱雀南斗井鬼
柳星張翼軫七星君丙丁巳午火德離神太
陽之炁八蠻老君祝融炎帝熒惑夏神帝車
帝輅帝舍螣蛇九紫隂陽正神仰慮居宅修
造之所犯觸神明負違禁忌延致災衰今故
燒香行道修齋立功伏願解除所犯賜以福
祥銷西方金炁一切災凶罪目蠲平千災靜
息存亡俱泰福善咸臻龍神安鎮眷屬平和
得道之後昇入无形和與道合眞
　　　西方
(臣)等今故燒香歸身歸神歸命奉爲某乙修
齋行道仰謝
西方无極太上靈寳天尊已得道大聖衆至
眞諸君丈人白帝七炁天君白獸西斗奎婁
胃昴畢觜參七星君庚辛申酉金德兊神少
隂之炁六戎老君蓐收少昊太白秋神帝車
帝輅帝舍咸池刑殺隂陽衆神仰慮居宅修
造之所犯觸神明負違禁忌侵忤威靈今故
燒香行道修齋立功伏願解除所犯賜以福
祥銷東方木炁一切災凶罪咎蠲乎災衰靜
息動植俱泰福善咸臻龍神安鎮眷屬康寧
得道之後昇入无形和與道合眞
　　　北方
(臣)等今故燒香歸身歸神歸命奉爲某乙修
齋行道仰謝
北方无極太上靈寳天尊巳得道大聖衆至
眞諸君丈人黒帝五炁天君玄武北斗斗牛
女虚危室璧七星君壬癸亥子水德坎神帝
車帝輅帝舍太隂之炁玄囂辰星太星太一
刑殺五狄老君玄冥顓頊冬神水官北方無
極隂陽正神仰慮居宅修造之所犯觸神明
負越禁忌擾動龍神今故燒香行道修齋立
功至心皈命謝過祈恩伏願銷南方火炁一
切災凶罪咎除蕩災厄銷平舉族開泰福善
咸臻龍神鎭守眷屬安寧得道之後昇入无
形和與道合眞
　　　東北方
(臣)等今故燒香歸身歸神歸命奉爲某乙修
齋行道仰謝
東北方无極太上靈寳天尊已得道大聖衆
至眞諸君丈人梵炁天君艮宫土府太隂之
神魁罡四殺八白神君仰慮居宅修造之所
犯觸神明負越禁忌擾動龍神今故燒香行
道謝過祈恩伏覬罪咎銷解福善咸臻存▲
俱泰眷屬康寧龍神安鎭壽禄増延得道之
後昇入无形和與道合眞
　　　東南方
(臣)等今故燒香歸身歸神歸命奉爲某乙修
齋行道仰謝
東南方无極太上靈寳天尊巳得道大聖衆
至眞諸君丈人梵炁天君風宫地戸招摇巽
神三刑四殺六辛神君仰慮居宅修造之所
犯觸神明負違禁忌擾動龍神今故燒香行
道謝過希恩伏冀罪咎銷解福善咸臻存亡
開泰眷屬安寧龍神鎭守壽禄増延得道之
後昇入无形和與道合眞
　　　西南方
(臣)等今故燒香歸身歸神歸命奉爲某乙修
齋行道仰謝
西南方无極太上靈寳天尊巳得道大聖衆
至眞諸君丈人梵炁天君人門月域攝提坤
神四維四極乙癸神君仰慮居宅修造之所
犯觸神明負違禁忌擾動龍神今故燒香行
道謝過希恩伏覬罪咎銷解福善咸臻存亡
開泰眷屬安寧龍神鎭守壽禄増延得道之
後昇入无形和與道合眞
　　　西北方
(臣)等今故燒香歸身歸神歸命奉爲某乙修
齋行道仰謝
西北方无極太上靈寳天尊巳得道大聖衆
至眞諸君丈人梵炁天君青龍司命天門之
神六宫乾位壬甲神君仰慮居宅修造之所
犯觸神明負違禁忌擾動龍神今故燒香行
道謝過希恩伏覬災凶殄息罪咎銷平存亡
開泰眷屬安寧龍神鎭守壽禄増延得道之
後昇入无形和與道合眞
　　　上方
(臣)等今故燒香歸身歸神歸命奉爲某乙修
齋行道仰謝
上方无極太上靈寳天尊巳得道大聖衆至
眞諸君文人无極无上梵炁天君三清三境
上聖髙尊日月星宿八風五行風雨雷電隂
陽正神下謝乾儀天道日遊月行八龍九虎
太一十精飛旗八殺北斗七星天上天下一
切眞靈仰慮居宅修造之所犯觸神明負違
禁忌擾動龍神虧背天道穢慢三光過咎増
積延致災凶今故燒香行道謝過希恩伏冀
天光下燭萬罪銷平存亡同福眷屬霑榮龍
神鎭守壽禄増延災衰解散動植咸寧得道
之後昇入无形和與道合眞
　　　下方
(臣)等今故燒香歸身歸神歸命奉爲某乙修
齋行道懴謝
下方无極太上靈寳天尊巳得道大聖衆至
眞諸君丈人无極世界神仙正眞髙皇土府
九宫眞人四司五帝十二仙君靈洞川澤嶽
瀆尊神下謝隂陽所運八卦九宫五行二宅
后土至眞地下侯伯四正諸神八部禁忌守
宅將軍五土官屬五土子孫將軍太歳豹尾
黄旛奏書博士刑德衆神七十二位内外神
靈下及洞冥九壘風澤神鄉隂景五帝五土
太皇中黄戊已一切神明竊慮居宅修造之
所犯觸神明侵傷地脉掘鑿泉源違越禁忌
擾動龍神或五行刑剋四殺侵凌怪夢紛亂
居止不寧今故燒香行道謝罪希恩伏冀罪
瑕除蕩𡨚債和平存亡開泰眷屬咸安龍神
復位壽禄增延三塗蒙福動植霑榮得道之
後昇入无形和與道合眞
　　　三光(如修靈寳止懴十方如/修黄籙加三光等懴)
(臣)等今故燒香歸身歸神歸命奉爲某乙修
齋行道仰謝
日月星宫至眞大聖三光神仙諸靈官仰慮
居宅修造之所犯觸神明負違禁忌穢慢三
光不順星辰日月行運之期結成過咎延致
災衰今故燒香行道謝過希恩伏冀靈光下
燭萬罪消平存亡開泰眷屬安寧龍神復位
福祚増延幽關昭朗動植舒榮得道之後昇
入无形和與道合眞
　　　五嶽
(臣)等今故燒香歸身歸神歸命奉爲某乙修
齋行道仰謝
五嶽眞君名山洞府得道神仙諸靈官仰慮
居宅修造之所犯觸神明負違天禁地忌在
五帝五嶽之司結成過咎未獲原除今故燒
香行道謝過希恩伏冀一懴罪滅萬善咸臻
犯觸之罪並賜銷平存亡開泰眷屬安寧災
衰除蕩壽禄増延龍神鎭守動植霑榮得道
之後昇入无形和與道合眞
　　　水府
(臣)等今故燒香歸身歸神歸命奉爲某乙修
齋行道仰謝
扶桑大帝暘谷神王三河四海九江水帝十
二河源水府神仙諸靈官仰慮居宅修造之
所犯觸神明侵傷水脉閉塞泉源違上善之
性虧下潤之功輕忤眞聖穢觸江河結成罪
咎在水府之中歷代纏綿永蒙解釋今故燒
香行道謝罪希恩伏冀尊靈鑒祐蕩滌罪瑕
觸犯之目並賜銷平存亡開泰眷屬安寧災
衰超度壽禄増延龍神復位動植霑榮得道
之後昇入无形和與道合眞
　　　經寳
(臣)等今故燒香歸身歸神歸命奉爲某乙修
齋行道仰謝
至眞无上三十六部尊經眞文寳符三洞正
法十方祕藏侍衛經典一切靈司仰慮居宅
修造之所犯觸眞靈黷穢靈蹤侵傷福地或
三寳遺跡經敎所行有衛法靈司侍眞官屬
在所居之地非常俗所知因有犯違結成罪
咎在
三寳之府未獲原除今故燒香行道謝過希
恩伏冀萬聖開光髙尊鑒宥觸犯之罪咸賜
蕩除福善來臻壽禄増益存亡開泰眷屬安
寧動植蒙恩龍神復位旁資六趣遐及三塗
聖澤所覃幽明全濟得道之後昇入无形和
與道合眞


太上黃籙齋儀卷之四十五







太上黄籙齋儀卷之四十六王十二
　　　　唐廣成先生社光庭集
　荷恩感瑞五叚懴方(陞壇之時或盛寒盛/暑及風雨之變恐失)
　(禮容宜用此/懴以從簡易)
　　　先都唱十方緫懴
(臣)等至心皈命十方无極太上靈寳天尊巳
得道大聖衆至眞諸君丈人十鄉神仙諸靈
官三禮各虔誠懴謝
　　　懴悔
(臣)等伏聞變化無方至道表隨機之應精誠
有感靈眞垂赴念之功妙矣重玄潜迴景貺
宜申昭謝以答垂休今
皇帝以大道延慈眞仙鑒祐虔申齋潔仰報
玄恩奉修元上黄籙道場三日三夜謹齋香
花法信油燭紋繒皈命
十方无極太上靈寳天尊十極天君十鄉神
仙諸靈官伏冀
萬聖傾光
三尊降鑒介休祥於宗廟致延壽於
皇圖地廣禹封祚隆周卜
皇帝道光軒燧德邁羲融與曜魄以齊尊共
蓬壷而等壽后妃嬪御光賛宸居太子諸王
輔寧大紫華夷昭泰億兆懽康景緯循常風
雨調順干戈不作稼穡蕃登洎乎水陸飛沉
三塗六趣俱臻壽域咸樂雍熈得道之後昇
入无形和與道合眞
　　　三光
(臣)等至心皈命日月星宫至真大聖三光神
仙諸靈官三禮各䖍誠懴謝
(臣)等伏聞二象分華三光垂曜日宫月域司
暝晦而有常五緯六府統照臨而不紊是彰
罪福以御人天今
皇帝以大道垂休神功感應思崇齋福上答
眞靈至心皈命
日月星宫至眞大聖三光神仙諸靈官伏覬
大宥宣恩無私表貺納禎祥於帝闕隆祚曆
於皇基超邁姬周延洪炎漢
皇帝廓昇平之景化闢堯禹之宏圖壽等五
山德侔三古六宮百揆常弘恊賛之功八極
九圍俱洽安貞之福得道之後昇入无形和
與道合眞
　　　五嶽
(臣)等至心皈命五嶽眞君名山洞府得道神
仙諸靈官三禮各虔誠懴謝
(臣)等伏聞九土斯分五山作鎭捧乾樞而上
列髙拱星辰𡑅坤軸以低臨旁羅川瀆爰司
善惡以統死生今
皇帝以大道垂休神功應感思弘齋福上答
眞靈至心皈命
五嶽眞君名山洞府得道神仙諸靈官伏冀
玄鑒遐通洪休廣被宗祧先聖承景貺以登
眞社稷尊靈洽殊祥於永祚
皇帝明均兩曜壽等崇山超玄古以無爲統
萬方而咸化后妃嬪主太子諸王題丹籙之
仙名享清都之壽紀普天有識率土含生徧
及幽明同臻福果得道之後昇入无形和與
道合眞
　　　水府
(臣)等至心皈命扶桑大帝暘谷神王三河四
海九江水帝十二河源水府神仙諸靈官三
禮各虔誠懴謝
(臣)等伏聞三能旣著流巽海以無涯七善攸
彰習坎宮而斯廣包吞萬𣲖涵蕩九天以統
生靈以司罪福今
皇帝凝神三境屬想九清大道垂休神功感
應思弘齋福以答眞靈至心皈命
扶桑大帝暘谷神王三河四海九江水帝十
二何源水府神仙諸靈官伏冀廣闢殊禎洪
流景祐宗祧社稷與八海以常寧
聖壽皇圖比十山而共固六宫妃后百辟庶
寮克茂忠貞長承福祚青宫朱邸内屏外藩
俱弘道德之風永洽昇平之化得道之後昇
入无形和與道合眞
　　　經寳
(臣)等至心皈命
无上三十六部尊經眞文寳符三禮各虔誠
懴謝
(臣)等伏聞億劫之前至眞弘化冲澹示無言
之本希夷成不宰之功洎乎二象肇胎殊途
是啓八㑹之文旣立六體之用爭馳玉笈琅
函寳祕九清之上龜書龍篆宣行萬宇之中
統制人天司明幽顯今
皇帝惟天縱聖握紀披元荷大道之垂休感
神功之昭著思崇齋福上答玄恩至心皈命
至眞无上三十六部尊經眞文寳符伏冀
皇帝
壽齊衡華
明並曦舒超連陸之神功冠堯湯之睿德后
妃嬪主太子諸王恊輔昌期延洪寳運公卿
臣佐夷夏生靈同登
仁壽之庭共樂
昇平之化三塗九夜動植飛況俱沐
玄功咸昇
道域得道之後昇入无形和與道合眞



太上黄籙齋儀卷之四十六


太上黄籙齋儀卷之四十七王十三
　　　　唐廣成先生杜光庭集
　人臣爲國五叚懴悔
　　　十方
(臣)等至心皈命十方无極太上靈寳天尊巳
得道大聖衆至眞諸君丈人十鄉神仙諸靈
官三禮各虔誠懴悔
(臣)等伏聞十極諸天三千道域環拱太虚之
内包羅三界之庭運妙化於上玄灑靈恩於
下土洪惟景福孚祐邦家今謹有奉修黃籙
大齋某官上爲
皇帝按依玄格敷列皇壇請福希恩修齋行
道謹齎香花龍綵質信效心皈命
十方元極太上靈寳天尊巳得道大聖衆至
眞諸君丈人十鄉神仙諸靈官今故立齋燒
香然燈朗耀諸天願以是功德歸流社稷尊
靈宗祧先聖九光鶴蓋登三境以逍遥八羽
龍軒遊十天而放曠洪流巨福宻祐
聖圖
皇帝體道凝旒儀乾布化御飛龍而撫物嶽
固宏基執大象以承天山齊聖壽后犯嬪主
柔賛帝謨太子諸王孝扶宸極公卿文武中
外職寮暢和平道德之風成禮樂雍熈之理
時調玉燭歳稔瓊儲百揆有倫五兵常戢龍
神警衛疫毒銷沉四靈效瑞以來儀七正循
常而合度洎諸幽顯普及飛潜咸承撫御之
仁並契華胥之俗得道之後昇入无形和與
道合眞
　　　三光
(臣)等至心皈命日月星宫至眞大聖三光神
仙諸靈官三禮各虔誠懴謝
(臣)等伏聞天地分靈隂陽搆象顯日月星辰
之位定昏明隱見之殊七政三宫允執死生
之要文昌斗極仍司罪福之權宜罄修崇以
資邦國今謹有奉修黄籙大齋某官上爲
皇帝齎持法信敷列壇場請福希恩修齋行
道皈命
日月星宫至眞大聖三光神仙諸靈官今故
立齋燒香然燈朗耀諸天願以是功德歸流
社稷尊靈宗祧先聖霓幢羽斾超昇南極之
宫證道冲眞遊宴上清之境潜貽巨貺孚祐
皇基
皇帝曜魄齊尊玄樞薦壽御帝車而布政握
璿軸以調時皇后嬪妃耀貞䂓於女使諸王
太子濬靈𣲖於星津宰輔忠貞藩垣輯睦永
熈百度以泰萬方賔聲敎以駿奔奉琛𤦺而
麕至三光有序五緯無愆歲叶豐登俗臻康
樂飛沉動植含識有情普及幽明同昇壽域
得道之後昇入无形和與道合眞
　　　五嶽
(臣)等至心皈命五嶽眞君飛仙眞人名山洞
府得道神仙諸靈官三禮各虔誠懴悔
(臣)等伏聞混沌旣闢群嶽裁形捧碧落以上
征𡑅黄輿而下鎭大則長離廣野舍海外之
煙霞次則衡華云亭緫寰中之秀異神仙所
宅邦國是依式陳焚祝之儀以廣休明之福
今謹有奉修黄籙大齋某官上爲
皇帝齎持法信敷列壇場請福希恩修齋行
道皈命
五嶽眞君飛仙眞人名山洞府得道神仙諸
靈官今故立齋燒香然燈玄耀諸天願以是
功德歸流社稷尊靈宗祧先聖超七域階修
之果證三天飛舉之功瑩神流火之庭御景
明霞之殿永隆鴻福欽賛龍圖
皇帝五嶽齊寧三山比壽明堯天之日月闢
禹跡之封疆儉德邁於焚裘仁煦逾於解網
后妃嬪御匡翼紫宸太子諸王敷弘景化公
卿輔弼宣至道以無爲億兆華夷樂太平而
遂性天光澄正地紀竟閑九稼惟豐五兵常
戢幽扄夜府異品殊倫咸承妙道之慈盡契
長生之域得道之後昇入无形和與道合真
　　　水府
(臣)等至心皈命扶桑大帝暘谷神王三河四
海九江水帝十二河源水府神仙諸靈官三
禮各虔誠懴謝
(臣)等伏聞體道資靈寔惟水德禀元陽而化
育普及群形首一炁以生成旁周品物至有
九溟八海壯浮天沃日之威片葉纎莖荷潤
澤霑榮之賜玄功妙力以福邦家今謹有奉
修黄籙大齋某官上爲
皇帝按依玄式敷啓皇壇請福希恩修齋行
道皈命
扶桑大帝暘谷神王三河四海九江水帝十
二河源水府神仙諸靈官今故立齋燒香然
燈朗耀諸天願以是功德歸流社稷尊靈宗
祧先聖神遊汗漫道契希夷受祕訣於玄洲
得神珠於赤水
皇帝滄波注福碧海均年群方歡浩蕩之恩
萬國順朝宗之派后妃嬪主敷睿渥於瓊宫
太子諸王濬潢源於銀漢公卿輔弼文武職
寮申沃心潤色之䂓廣端穆澄清之化九河
薦䇿温洛彰圖天地効祥黎元蒙福旁該庶
品遐及幽津共臻道德之風常荷安貞之貺
得道之後昇入无形和與道合眞
　　　經寳
(臣)等至心皈命
至眞无上三十六部尊經眞文寳符三禮各
虔誠懴謝
(臣)等伏聞無爲道本虚寂眞宗妙頥無言希
微詎測爰啓博弘之敎以宣祕奥之功於是
八㑹靈書九芒雲篆龍迴鳯舞初凝太漠之
中玉劄瓊篇遂刻層臺之内三十六部之廣
億千萬品之多理暢重玄義包衆妙人天宗
奉邦國遵行光
帝道而賛
皇圖散九流而康萬宇宜虔尊奉以罄齋誠
今謹有奉修黄籙大齋某官上爲
皇帝按依科式崇設壇場請福希恩修齋行
道皈命
至眞无上三十六部尊經眞文寳符諸天祕
藏十方正法侍衛經典一切靈司今故立齋
燒香然燈朗耀諸天願以是功德歸流社稷
尊靈宗祧先聖參眞紫極蛻景洪都垂祐本
枝流祥萬葉
皇帝通眞契道地久天長統萬國而混車書
洽大同而寧海嶽后妃嬪主享福紫庭太子
諸王承休皇極忠貞勲烈常勤翊賛之謀億
兆生靈克保隆平之運天元順軌覩景星瑞
日之暉地紀安貞符九稼八蠶之異幽明共
泰動植咸安海外寰中同臻道化得道之後
昇入无形和與道合眞



太上黃籙齋儀卷之四十七















太上黄籙齋儀卷之四十八王十四
　　　　唐廣成先生杜光庭集
　解考懴方
　　　都懴
(臣)等今故燒香歸身歸神歸命奉爲某乙奉
依解考明科修齋行道懴謝三十六世以來
億曽萬祖爰及亡靈眷屬親縁歷世所行無
邊之罪上犯諸天大聖大道衆尊三光五行
虚空主宰風雲雷雨天道神明下犯五嶽諸
山三十六地丘陵水府地下職司中犯八卦
九宫隂陽官屬古今靈聖前代賢明違背五
常犯干四大名書罪簡禍結幽關夭奪年齡
不終天算身殁之後留滯地司拘對窮魂幽
閉重檻諸苦徧歷衆考備經往返三塗流曳
五道楚毒謫役毀悴難任釁咎纏綿終天無
解今依靈仙品格懴罪希恩燒香然燈修齋
行道皈命
十方无極太上靈寳天尊巳得道大聖衆至
眞諸君丈人十鄉神仙諸靈官伏冀
太上三尊諸天大聖開大慈之澤降罔極之
恩勑飛天神人齎九龍符命告下十方世界
考官地獄之中赦積世以來無邊之罪開九
幽地獄出長夜之魂沐浴朱陵之庭冠帶洞
陽之府生神福界流貺子孫吉祐常臻存亡
▲泰上資國祚旁及群生俱契玄▲永登眞
品得道之後昇入元形和與道合眞
　　　東方
(臣)等今故燒香歸身歸神歸命奉爲某乙奉
修解考大齋轉經行道皈命
車方无極太上靈寳天尊九炁天君東鄉神
仙諸靈官懴悔某乙三十六世以來億曽萬
祖爰及亡靈眷屬親縁積世所行無邊之罪
或行乖慈育不惠不仁或違背師君不忠不
孝毁傷良善干冒神明違越五常恣行諸惡
魘禱呪詛殺害無辜考重殃深未蒙原解魂
神執繫在木官東嶽刑擣獄中受劒樹刀山
風雷之苦晝夜考掠痛毒難任注訟子孫殃
流後裔冥冥長夜解拔無由以今懴謝乞恩
修齋行道伏冀
大慈哀宥
萬聖迴光告下東府之中考官門下解釋𡨚
對原赦魂神託化福庭往昇淨域見存安泰
永荷玄恩得道之後昇入无形和與道合眞
　　　南方
(臣)等今故燒香歸身歸神歸命奉爲某乙奉
修无上解考妙齋轉經行道皈命
南方无極太上靈寳天尊三炁天君南鄉神
仙諸靈官懴悔某三十六世以來億曽萬祖
爰及亡靈眷屬親縁生世所行無邊之罪或
任心楚毒殺害無辜結誓告盟魘害於物邪
滛不正凌暴貞良動越禮儀恣行罪惡犯天
地日月一切神明考重殃深未蒙原解魂神
執繫在火官南嶽刑擣嶽中爐炭焚燒形殘
之苦晝夜考掠痛毒難任殃注子孫流逮無
巳冥冥長夜解拔無由以今懴謝乞恩修齋
行道伏覬
三尊鑒宥衆聖垂光告下南方火官刑擣門
下赦除積罪原赦幽魂出霍山地獄之中昇
洞陽朱宫之内見存蒙祐永荷玄恩得道之
後昇入无形和與道合眞
　　　西方
(臣)等今故燒香歸身歸神歸命奉爲某乙奉
修无上解考妙齋轉經行道皈命
西方无極太上靈寳天尊七炁天君西鄉神
仙諸靈官懴悔某三十六世以來億曽萬祖
爰及亡靈眷屬親縁生世所行無邊之罪或
不行義讓諂佞無端嫉妬賢能濁亂神道酷
虐無度殺戮任心負誓違盟魘蠱謀議殃罪
結固積若丘山責重考深未蒙原解魂神執
繫在金官華山地獄之中受銅柱鐵床金鎚
如考晝夜毒痛食息無寧注訟生人纏綿未
解冥冥長夜解脫無由以今行道結齋祈恩
懴拔伏覬
天尊慈祐
大道迴光賜告西府之中考官門下解除殃
注遷拔魂神受福天堂生神仙界幽明咸泰
永荷玄恩得道之後昇入无形和與道合眞
　　　北方
(臣)等今故燒香歸身歸神歸命奉爲某乙奉
修无上解考妙齋轉經行道皈命
北方无極太上靈寳天尊五炁天君北方神
仙諸靈官懴悔某乙三十六代以來億曽萬
祖爰及亡靈眷屬親縁生世所行無邊之罪
或上違天道下犯地司穢觸三光輕凌四大
怨恚風雨牽引鬼神肆毒於人殘害於物魂
神執對在水官恒山地獄之中受寒冰夜庭
冰河之苦肌肉凍裂萬痛切身延注子孫流
殃未巳冥冥長夜解拔無由以今行道立齋
祈恩謝過伏冀
諸天鑒護
萬聖垂恩勑告北府之中考官門下赦除罪
咎遷拔苦魂出長夜寒庭離三塗五苦昇神
凈域福祐見存族眷安寧存亡倶泰蒙如所
願仰荷玄恩得道之後昇入无形和與道合
眞
　　　東北方
(臣)等今故燒香歸身歸神歸命奉爲某乙奉
修无上解考妙齋轉經行道皈命
東北方无極太上靈寳天尊梵炁天君東北
方神仙諸靈官懴悔某三十六世以來億曽
萬祖爰及亡靈眷屬親縁生世所行無邊之
罪或爲子不孝爲臣不忠爲父不慈爲君不
道妬賢嫉善背正崇邪口是心非自欺形影
五逆徧造衆惡備行枉害無辜傷殺非理從
生入死怨徹天靈呪詛神明魘害巫蠱殃深
責重幽繫在地府刑擣獄中考掠萬般形魂
毀瘁冥冥長夜解拔無由以今懴罪乞恩修
齋行道伏覬
十天降宥
萬聖開恩勑告東北方刑擣獄中考官門下
解除罪對原赦窮魂離幽閉之鄉出重檻之
苦浴神丹霍騰景朱陵注訟永除子孫寧泰
蒙如所啓仰荷玄恩得道之後昇入无形和
與道合眞
　　　東南方
(臣)等今故燒香歸身歸神歸命奉爲某乙奉
修无上解考妙齋轉經行道皈命
東南方无極太上靈寳天尊梵炁天君東南
鄉神仙諸靈官懴悔某家億曽萬祖爰及亡
靈眷屬親縁及三十六世以來生世所行無
邊之罪或恣爲强暴凌虐於人輕侮孤窮憎
嫌老病彰人之惡掩人善功闘亂親踈抑伏
貧弱圖謀非道訕謗賢良破人成功嫉人勝
已傷殺非理縱毒任心引天地日月星辰以
爲質證罪深責重魂繫地府考官獄中水火
風刀晝夜考掠更相注逮解拔無由以今懴
謝乞恩修齋行道伏冀
十方大聖五帝髙尊勑告東南方刑擣獄中
考官門下拔贖幽爽盥沐形魂萬罪蠲銷宿
殃除蕩𡨚仇解釋債訟和平福利見存神生
善域幽明同祐永荷玄恩得道之後昇入无
形和與道合眞
　　　西南方
(臣)等今故燒香歸身歸神歸命奉爲某乙奉
修无上解考妙齋轉經行道皈命
西南方无極太上靈寳天尊梵炁天君西南
郷神仙諸靈官懴悔某家億曽萬祖三十六
世以來爰及亡靈眷屬親縁生世所行無邊
之罪或綺言無實矯妄非眞欺誑賢愚凌侮
眞聖附强抑弱貪毒無猒或爭利競財侵名
奪位互相殘陷害毒忠良危人自安殺生利
已削奪財利不念孤窮結誓立盟牽神引鬼
因成殃對積在幽冥魂繫地府之中考官之
獄監閉幽檻不覩光明考掠備嬰終天無解
以今修齋行道謝罪乞恩伏冀
上聖上眞大慈大宥神光下照隂暗開明告
勑西南方刑擣獄中考官門下幽魂開度託
化福庭惠澤咸霑存亡俱泰蒙如所啓仰荷
玄恩得道之後昇入无形和與道合眞
　　　西比方
(臣)等今故燒香歸身歸神歸命奉爲某乙奉
修无上解考妙齋轉經行道皈命
西北方无極太上靈寳天尊梵炁天君西北
鄉神仙諸靈官懴悔某乙家億曽萬祖三十
六世以來爰及亡靈眷屬親縁生世所行無
邊之罪殃深考重累劫未原六趣三塗受諸
報對魂神執繫在地官刑擣獄中痛毒難堪
延逮後嗣更相流注億劫無窮以今懴罪乞
恩修齋行道伏覬
衆尊上聖普降慈光解赦窮魂出離幽苦勑
告西北方刑擣獄中考官門下𡨚仇和釋債
訟銷平積釁深愆盡皆除蕩存亡開度家國
霑恩得道之後昇入无形和與道合眞
　　　上方
(臣)等今故燒香歸身歸神歸命奉爲某乙奉
修无上解考妙齋轉經行道皈命
上方无極太上靈寳天尊三十六天帝君玉
京玄都紫微金闕三清三界梵炁天君无極
世界上鄉神仙諸靈官懴悔某乙家億曽萬
祖三十六世以來爰及亡靈眷屬親縁歷世
所行無邊之罪或上違天道穢慢三光裸露
神明呵忿雷雨欺罔幽顯不畏眞靈九府結
刑三官舉考魂神執繫在九幽長夜刑擣獄
中流曳寒庭幽閉牢檻冥冥億劫不覩光明
流注子孫引逮存殁更相執對洗滌無由以
今懴謝乞恩修齋行道伏覬
三尊萬聖
太上衆眞諸天帝君四司五帝三光列宿三
界眞靈普降洪慈鑒臨丹懇勑告考官門下
地獄之中拔度魂神赦除罪犯和𡨚釋對離
苦生天昇入福堂聞經悟道永超生死同入
無爲債訟清銷存亡開泰蒙如所啓仰荷玄
恩得道之後昇入无形和與道合眞
　　　下方
臣等今故燒香歸身歸神歸命奉爲某乙奉
修元上解考妙齋轉經行道皈命
下方无極太上靈寳天尊九壘土皇四司五
帝十二仙君九宫眞人神仙玊女无極世界
下鄉神仙諸靈官懴悔某家億曽萬祖三十
六世以來爰及亡靈眷屬親縁積世所行無
邊之罪或妄爲師道刻截土地丘陵岡原川
脉毀傷墳廟禁遏神祇塞絶水源斷山堙谷
破城隍社稷犯侯伯土官不懼神明恣爲罪
惡魂神執繫在下方世界九幽地獄之中汲
長夜之河以灌四瀆負山摙石謫役萬端痛
苦被嬰終天無解上延前世下及子孫報對
未原殃深責重以今修齋行道懴拔罪根伏
覬
上聖衆尊開恩赦宥告勑下方酆都九幽池
府刑擣獄中考官門下赦除往劫無量罪因
遷拔窮魂出離幽苦逍遥眞境安處福鄉㣧
嗣康寧存亡俱泰蒙如所啓仰荷玄恩得道
之後昇入无形和與道合眞
　　　三光
(臣)等今故燒香歸身歸神歸命奉爲某乙奉
修无上解考妙齋轉經行道皈命
日月星宫至眞大聖三光神仙諸靈官懴悔
某家億曽萬祖三十六世以來爰及亡靈眷
屬親縁無邊之罪或爲君無道爲臣不忠爲
父不慈爲子不孝犯天文地紀及日月星辰
積惡深瑕隂罪陽過名書惡簿身殁鬼官在
長夜考官之獄執繫重檻解謝無由以今懴
罪乞恩修齋行道伏冀
諸天大聖
三光衆尊告勑地府獄中考官門下赦除積
罪和釋𡨚仇債訟銷平存亡安泰得道之後
昇入无形和與道合眞
　　　五嶽
(臣)等今故燒香歸身歸神歸命奉爲某乙奉
修无上解考妙齋轉經行道皈命
五嶽眞君名山洞府得道神仙諸靈官懴悔
某家億曽萬祖及三十六世以來爰及亡靈
眷屬親縁無邊之罪或恣行釁咎干忤神明
犯名山大川靈墟福地丘原主宰幽職靈司
積罪纏綿未蒙蠲赦魂神執對在名山五嶽
地獄之中痛毒備嬰終天無解以今修齋行
道懴罪希恩伏冀
萬聖延慈
諸天鑒祐勑吿五嶽獄中考官門下解除𡨚
債蕩滌罪瑕萬惡俱消九幽開朗蒙如所啓
仰荷玄恩得道之後昇入无形和與道合眞
　　　水府
(臣)等今故燒香歸身歸神歸命奉爲某乙奉
修无上解考妙齋轉經行道皈命
扶桑大帝暘谷神王三河四海九江水帝十
二河源水府神仙諸靈官懴悔某家億曽萬
祖三十六世以來爰及亡靈眷屬親縁無邊
之罪或輕慢眞靈不敬神明汚穢泉源侵傷
川澤動成罪目結在冥曹執繫魂神在水府
地獄考官門下備受諸苦痛毒難任摙汲溟
波以灌四瀆冰河寒夜凍裂身形不覩光明
無由開度以今修齋行道懴罪希恩伏冀
萬聖鑒臨
三尊赦宥水府獄中考官門下解𡨚釋結赦
罪除愆出幽暗之鄉陟清虚之域魂神受錬
證品生天罪咎永銷子孫貞泰蒙如所啓仰
荷玄恩得道之後昇入无形和與道合眞
　　　經寳
(臣)等今故燒香歸身歸神歸命奉爲某乙奉
修无上解考妙齋轉經行道皈命
至眞无上三十六部尊經眞文寳符諸天祕
藏十方正法侍衛經典一切靈司懴悔某家
億曽萬祖三十六世以來爰及亡靈眷屬親
縁無邊之罪或前劫後劫億世萬生三業所
爲六情所造隂罪陽過考重責深或輕慢無
圖穢賤文字非毀聖典泄露靈文殃咎纏綿
未曽祈懴魂神執繫在九幽地獄之中考掠
備嬰幽閉牢檻冥冥長夜解拔無由以今謝
過希恩修齋行道伏覬
靈司奏御慈澤旁流告勑地獄幽牢考官門
下解銷殃對和釋𡨚仇超度泉關昇登福路
利安後胤克獲康寧九夜三塗同承景祐蒙
如所啓仰荷玄恩得道之後昇入无形和與
道合眞
太上黄籙齋儀卷之四十八















太上黃籙齋儀卷之四十九鳴一
　　　　唐廣成先生杜光庭剛
　言功拜表
　　　修齋日數旣畢或用其日子時或
　　　明日清旦衆官相率列位於玄師
　　　前立班訖
　　唱道
　　入戸
　　各禮師存念如法
　　衞靈
　五星列照煥明五方水星却災
　木德致昌熒𤉨消禍太白辟兵
　鎭星四據家國利亨刋名玉簡
　録字帝房乗颷扇景飛騰太空
　出入㝠無遊宴十方五雲覆蓋
　招神攝風役使萬靈上衞仙翁
　　　鳴法鼓二十四通
無上三天玄元始三炁太上道君召出(臣)身
中三五功曹左右官使者侍香金童傳言玉
女五帝直符直日香官各三十二人出出者
嚴装關啓玄壇天帝神君當召此間土地里
域眞官正神急上關啓(臣)今奉爲入意以今
正爾燒香願得玉清道炁靈寳妙光下降流
入(臣)等身中即使玄壇清淨内外成眞天無
氛穢地絶妖塵琳琅振響十方肅清萬魔不
干眞誠上徹令(臣)所啓速達徑御
太上無極大道至眞玉皇上帝御前
　　　各稱法位
上清玄都大洞三景弟子奉行黄籙大齋言
功拜表設醮投龍還宫法事(臣)某等今故燒
香願以是功德上爲
宗廟先靈
今朝皇帝文武官屬卿輔庶寮及弟子(某)九
世七玄見存眷屬(臣)等三師九祖天下之人
一切衆生幽途暗爽歸身歸神歸命
十方無極太上靈寳天尊乞原赦前代今生
生死重罪免離三惡之道十苦八難九厄之
中身得道眞飛行虚空白日昇天侍衞道君
逍遥無上金闕七寳自然宫殿永與道合所
啓玄感上御
至眞無極道前
　　　禮十方
　　　懴悔
　　　三啓頌
樂法以爲妻愛經如珠玉持戒制六情
念道遣所欲淡泊正氣停蕭然神靜黙
天魔並敬護世世受大福
鬱鬱家國盛濟濟經道興天人同其願
縹緲天大乗因心立福田靡靡法輪昇
七祖生天堂我身白日騰
大道洞玄虚有念無不契鍊質入仙眞
遂成金剛體超度三界難地獄五苦解
悉歸太上經靜念稽首禮
　　　三禮
　　　至心稽首禮
太上無極大道
　　　至心稽首禮
三十六部尊經
　　　至心稽首禮
玄中大法師
　　　旋行収眞文從東南西北中方各
　　　於本方案上炷香熏眞文衆官齊
　　　聲宣眞文畢令弟子執眞文於香
　　　上熏之法師叩齒十二通呪曰
元始上天三光髙明迴景照耀四方朗清運
度所衝激陽流星五分錯越三綂失寧五斗
總辰七宿明靈眞君大魁厥諱玉精夫人皇
妃字曰育嬰總御玄關迴轉諸天今有某災
玄告不祥請以眞文赤書上呈散髮謝愆披
露丹誠乞垂玄鑒迴復天經氣不横越災不
横生焚燒靈文散煙玉庭上景監度普告萬
靈氣清三關災滅九冥隂陽調和國土太平
請以金龍風火驛傳(此呪出赤書王訣若三/元八即常修黄籙及遷)
(拔等即書歳星輔肝等文當用此呪如或禳/制鬼疫即書東山神呪文别有呪或禳百六)
(洪災即書下制東河文如學士修身即書東/方九炁等若有星宿失度及九曜爲灾即依)
(此呪矣玉訣云凡有祈禳不先叩齒而呪者/爲外魔所千關啓無感矣又云若災星在東)
(露文九日金龍鎮之西七南三北五中十二/日皆隨大道氣數也災星東方謂在角尤七)
(宿也他可知焉畢以此真文隨表焚之散煙/青煙之中也呪畢衆官再拜一一倣此矣)
　　　重穪法位
上清玄都弟子(臣某)等謹重上啓
太上無極大道元始天尊太上大道君太上
老君無上玄老十方靈寳天尊巳得道大聖
衆至眞諸君丈人三十六部尊經玄中大法
師天師君上相上宰四司五帝東嶽上卿司
命眞君西極總眞王君太平下敎二十四眞
人五嶽靈宫名山洞府三界應感一切尊靈
臣等宿以道縁躬逢正化天尊演法三洞宣
行寳訣靈圖濟家康國獲參眞妙許以禀修
而先在立功普及幽顯冝弘聖敎廣度天人
凡有投誠不容寢絶今奉詞㫖敢不上聞
　　　讀詞
(臣)等依按詞誠輒相𢹂率考靈仙典格披黄
籙簡文奉爲某於某州縣宫觀設玄科之式
法象二儀某所齎燈燭香花金龍繒綵本命
之信證質丹誠以某日子時啓齋爲首燒香
行道懴謝玄眞然燈續明照耀三界下通九
地上及諸天濟存拔亡普爲家國若干日夜
行道轉經以某日亥時功成事立蓮燈息焰
玉磬収音仙馭返於上玄法流分於下界金
龍騰景上奏齋功聖澤宣慈開度幽爽酬功
行賞徧及靈司(臣)等身中所佩内外眞官三
洞兵吏及星宿九宫五帝五嶽四瀆三河四
海共馬騎乗侍香金童散花玉女五帝直符
傳言奏事飛龍騎吏等並有功勞今當别拜
黄繒朱表言功舉遷(臣)等學法未備俯仰之
格進止犯科不合儀式恐爲四司所糺五帝
所執千愆萬過乞蒙赦貸哀原未悟不見罪
罰臣等建齋之始奉請智慧上品十戒法事
旣竟謁還天宫(臣)所修齋功成事竟重明功
德拜黄繒朱表一通在(臣)玉案之上請省表
文(表文以黄無素五尺朱界朱書毎行二十/四字生字不在下死字不在上第一行盡)
(書法位至頓首字上言獨占一行太上無極/大道君第三行表後以間去臣姓三行聖號)
(去臣姓三行年月去聖號三行一如/章法不得塗攺注乙誕責尤重愼之)
　　　讀表(取表於香上熏之即讀法位起/再拜訖復長跪和聲正氣讀至)
　　　　(弟子名皆今再拜至臣誠惶誠恐/處起再拜又至年月日某處拜上)
　　　　(又再拜都畢展於玉案上正對御/前以龍頭書刀鎭聖號之左朱筆)
　　　　(鎭右訖/却長跪)
　　　三捻香叩齒三通遣表勑曰
謹遣臣等身中五體眞官官一小吏十二書
佐重勑功曹使者飛龍騎吏嚴装顯服冠帶
垂纓磨硯㸃筆簪劒理録爲(臣)及時操黄素
朱表上詣
天曹隨表進對若有謬誤文字脫漏言詞倒
錯不相次比者傳言書佐習事小吏操龍頭
書刀長毛利筆隨誤正定無今上官典者有
所遣却閉氣昇章徑上
三天無極大道太上御前愼勿稽停左君歷
關右吏次啓諸官君歷第以次分别當令(臣)
所請者下所召者到所理者愈所誅者滅所
宣者通所遷者達所願者應所求者得若有
下官故氣邀截(臣)表文不使上達者収付所
在近獄依律定罪以明天憲臣等伏待玄恩
報應
　　　法師於案後臨目向天門曲躬存令
　　　身中吏兵及三元將軍功曹騎乗羅
　　　列前後身乗羽車龍馭在紫氣中冉
　　　冉而昇上詣三天門下先謁三天法
　　　師入玄都宫門之左呈表訖巳捧函
　　　徑入三天門齎章呈章等從事一十
　　　二人伺候上省覽畢即岀三天門御
　　　羽車與騎乗而迴所經歷天宫道路
　　　次第一如三五天拜章訣此不具載
　　　次内官叩齒十二通呪曰
(臣)奏表事訖向所出身中功曽使者三五眞
官並還臣身中從衆妙門而入在左還左在
右還右直使功曹主領撿押還復本位無令
錯互須召又到一如故事(叩齒三通/▲液三通)
　　　存三五上章官吏各復身中再拜卷
　　　表於詞文之前內函中封印訖并眞
　　　文通於香案上洞案捧之監齋押之
　　　幢節前引弟子隨之至天門之上焚
　　　之法師於本位向天門存眞官捧眞
　　　文表等隨青煙朱焰上昇天門
　　　焚詞頌
衆生多障難大道甚矜憐救度留科戒
咸令懴罪縁愆辜編地府釁結巳聞天
發露祈眞祐精誠仰聖賢䖍恭禮三寳
願當奏延年焚詞歸上界奏名玉帝前
　　　三捻上香執山簡文叩齒九通讀之
　　　(香熏三/過乃讀)
今謹有某州縣郷里大道弟子某官姓名年
若干歳命屬某帝名係(某)嶽謹爲國爲家存
亡眷屬(及某事隨/意言之)於(某)州縣宫觀住宅修建
黄籙大齋若干日夜行道事訖投簡靈山願
神願仙長生度世飛行上清五嶽眞人至神
至靈乞削罪籍上名九天請詣靈山金龍驛
傳
　　國號(某)年某太歳(某)月(某)朔(某日)三洞
　　法師(臣某)於(某)靈山洞府告文讀訖衆
　　官再拜
　　　次令弟子執簡於香煙上法師叩齒
　　　九通呪曰
玄上開明元始監眞上帝五老赤書丹文天
地本始總領三光攝氣召㑹催促舉仙髙上
符命晋告十方日月星宿五嶽靈山天上地
下冥靈大神監生主籙南上三門關領玉簡
勒名丹篇制落罪目上補帝臣(某乙)歸慿至
道建齋立功拔贖九祖一切苦魂行道事竟
謹詣靈山請投玉簡乞削罪名皆蒙解脫無
有究親去離三惡魂昇九天生死開度億劫
常存今日上告萬眞咸聞請以龍簡關盟眞
官乞如所告金龍驛傳(衆官再拜時衆官隨/聲言之金龍驛傳四)
(字簡并呪皆三度言之簡用榔木作之長一/尺二寸廣二寸四分厚二分朱界作五行四)
(行簡文一行年月朱書謹細不得楷攺塗注/每簡用一龍負之長三寸六分天子上金公)
(侯次金士庶銀鍍金可也呪畢山水二簡青/紙封之絲纒龍印以九老仙都之印土簡黄)
(紙青線古法用壁▲在投龍儀中題簡封處/法謹上詣某處▲府山云某山洞府水云某)
(處泉水水府土云某處靈壇/土府三洞法師臣某告文封)
　　　讀水簡文
今謹有(某)州縣郷里某官(某乙)年號歳奉爲
家國普及存亡請福祈恩増延禄壽於(某)處
奉修無上黄籙大齋若干日夜行道事訖投
簡水府願神願仙三元同存九府水帝十二
河源江海淮濟冥靈大神乞削罪録上名九
天請詣水府金龍驛傳
　　　國號(某)年太歳某某月朔某日某三
　　　洞法師(臣某)於某處靈泉水府告文
　　　次令弟子執簡於香煙上法師叩齒
　　　十二通呪曰
元始玉老上帝髙尊十方至眞太華靈仙赤
文告命無幽不聞上御九天請下玉文日月
三星北斗七元中告五嶽四方靈山丁告河
海十二泉源九江水帝冥靈大神今日上告
萬願開陳弟子建齋行道普爲存亡請贖七
祖宿對罪根謹投玉簡乞得上聞記名水府
過去昇天生死開度萬靈咸聞請以龍簡告
盟水帝賜如所陳金龍驛傅(衆官再禮呪訖/封題如前法)
　　　讀土簡文
今謹有某州縣郷里某官某(乙)奉爲家國普
及存亡請福祈恩増延禄壽於某處奉修無
上黄籙大齋若干日夜行道事訖投簡靈壇
中黄九地戊巳黄神土府五帝乞削罪名請
詣中宫勒簡太玄金鈕白信金龍驛傳
　　國號某年太歳某月某日某三洞法師
　　(臣)某於某處靈壇土府告文
　　　次今弟子執簡於香煙上法師叩齒
　　　十二通呪曰
天地開張萬氣分靈三元同符十方朗清五
老上帝主死領生丹書赤文元始上精普告
天下九地皇靈今日上告萬仙定生弟子建
齋行道普爲存亡我願我仙請投玉名土府
太皇勒除罪名奏簡上宫刋簿華清身得飛
騰天地同靈九祖種親腐骸更榮魂昇南宫
受化仙庭今日告命萬神咸聽請以金鈕白
簡表明至誠請如所告金龍驛傳(衆官/再拜)
　　　次吟投龍頌
祈眞登紫府告命詣靈壇玉女謡梵響
金童奏香煙書名通九地列字上三天
永享無期壽剋成髙上仙(衆官/再拜)
　　　黄素朱表様(右用細熟黄絹六尺取/其半幅朱界朱書毎行)
　　　(二十四字第一行名術宻書取至頓/首字恰盡上言兩字獨占第二行太)
　　　(上無極大道在第三行自此毎行二/十四字生字不在下死字鬼字及人)
　　　(名不得在上/一如章格)
具位奉行黄籙大齋法事某嶽先生某帝眞
人(臣)某稽首頓首
上言
太上無極大道至眞自然金闕下(臣)等自以
下愚謬參天法功無塵露釁積丘山俯仰慙
惶形黄罔㝠(臣)頓首頓首(臣)等實謂凡微幸
藉
道福叨逢
妙化欣荷無任旣忝玄司職主救度雖禀性
庸瞽誓罄丹誠追尋
慈風服膺
妙訓見義思勇日夜在心所值因縁敢不啓
奏今有某州縣鄉里大道弟子某官(某乙)年
若干歳本命某某月某日生稽首列詞具言
伏聞
無上正法黄籙大齋解除生死先身今身身
口意罪上資
帝祚下及羣生保國寜人禳災却害増延禄
壽解戹銷災拔度九玄七祖一切幽爽濟度
存殁惠滭普加謹齎十方金龍鎭信本命紋
繒香花油燭供養之具證質丹誠奉辭以
聞因(臣)等行道懴悔首謝宿世衆愆斷絶殃
咎濟度存亡言辭丹倒理在可中謹率同法
道士(某)等若干人謹依下元黄籙簡文靈仙
科品於某州縣某觀玄壇之上設玄科之式
法天象地以某所齎金龍繒綵施鎭十方祈
天請地救拔存亡共相罄勵洗心靜念塗炭
稽顙歸命
至眞以祈所願若干日若干夜若干時禮懴
若干時轉經以某月某日平旦爲始立齋行
道訖某日夜亥時合若干時祈請功成事畢
謹即言功解壇投龍於山水丹書擲扎以奏
言於靈壇伏地拜黄素朱表一通上聞
九天伏惟
太上無極大道元始天尊太上大道君太上
老君太上丈人無上玄老十方自然靈寳天
等巳得道大聖衆至眞諸君丈人太帝天帝
天師君玄中大法師曲映所奏垂愍丹心如
蒙上御乞勑典者宣告
十方五老上帝五嶽眞仙三官九府十界眞
靈拔度(某)家九玄七祖有緣無緣𡨚親平等
一切幽爽並令開度得出長夜九幽之中升
入南宫冠帶枯骨反骸生華輪轉漏盡化生
福門所在土地榮衛尸形須神反舊與景冥
合弟子(其)家前世今生一切罪咎並乞除蕩
和釋𡨚對度戹除災延生保命存亡開泰眷
屬安寧上願七曜圓明二儀永固隂陽調和
九榖歳捻國富人歡天下太平六合清淨
帝祚延長疫毒消殄善瑞日表克保元吉永
銜道恩謹遣修齋所請天仙兵馬眞人兵馬
神人兵馬地仙兵馬日月兵馬星宿兵馬九
宫五帝兵馬三河四海兵馬五嶽四瀆兵馬
各九億萬騎監齋直事侍香金童散花玉女
五帝直符傳言奏事飛龍騎吏(臣)等身中所
佩内外眞仙靈寳官屬守宫將軍此間土地
里域眞官三界神祇諸係監臨衞䕶宣通召
命榮衞齋事有功勤者一切装嚴隨(臣)等今
表上詣
玄都例受功賞謁言眞官進品上仙加爵帝
秩隨品署職髙下等級皆令崇遷一如
太眞之儀(臣)等學法未備俯仰違格進止犯
科不合儀式恐四司所糺五帝所執千愆萬
罪乞蒙赦宥哀原未悟不見罪罰(臣)等身中
五體眞官受功事訖各還宫府使(臣)等學道
得道求仙得仙永爲眞人同三光朗曜與五
氣長存恩惟
太上衆尊分别哀憐謹因眞官飛仙直使正
一功曹左右官使者隂陽神决吏科車赤符
吏剛風騎置驛馬上章吏飛龍騎吏天仙騎
吏飛仙騎吏各二十四人出操(臣)謹爲某官
(某乙)建
黃籙大齋露請事訖解壇遷職復諸天位重
明功德拜黃素朱表一通上詣
太上上上曹伏須告報(臣某)等誠惶誠恐死
罪死罪稽首再禮
以聞
　　(臣)姓(某)屬某州某縣某宫觀
太上無形無名虚無自然至眞大道無上元
尊金闕七寳玉陛下
　　國號年號太歳某某月某朔某日某天
　　門開時於某宫觀玄壇中拜上
　(凢寫表不得挑抺塗攺儳字添注損汚等/唯須精心且人間奏表尚須謹楷精細▲)
　(奏於天/廷者乎)
　　　發願
　　　復爐
香官使者左右龍虎君侍香諸靈官當令(臣)
行道之所自然生金液丹碧芝英百靈衆眞
交㑹在此香火御前令修齋弟子存亡受福
家國霑恩十方仙童玉女侍衞香煙傳奏(臣)
向來所啓速達
至眞無極大道三清上聖玉皇上帝(御前)
　　　出戸
太上黃籙齋儀卷之四十九














太上黃籙齋儀卷之五十嗚二
　　　　唐廣成先生杜光庭剛
　散壇設醮
　　　入戸
　　　各禮師存念如法
　　　衞靈
　　孟章建節靈光執戈監兵束妖
　　執明消魔黃中總治勾陳螣蛇
　　奠鎭五方掃穢除邪金童披香
　　玉女散花氣凝日彩神運月華
　　靈寳混合萬象森羅蘂珠虚白
　　妙道巍峩衆眞監度是謂仙家
　　　鳴法鼓二十四通
無上三天玄元始三炁太上老君召出(臣)等
身中三五功曹左右官使者左右捧香驛龍
騎吏侍香金童傳言玉女五帝直符直日香
官各三十六人出當召某處土地里域眞官
正神速出關啓(臣)今正爾設醮燒香奉爲某
官(某乙)爲國爲家奉修無上黃籙大齋若干
日夜以今設醮行道願得太上十方正眞生
氣降流(臣)等身中所啓𨒪達徑御
至眞無極大道三清上聖玉皇上帝(御前)
　　　各稱法位
具位(臣某)等稽首再禮
謹奉請玉京玄都紫微上宫十方大聖衆至
眞諸君丈人飛仙上眞玉童玊女伏願應感
分輝降臨醮席(稽首再/禮後同)
謹奉請天地靈仙諸天上聖日君月后眞人
神仙玉童玉女應感分輝降臨醮座
謹奉請北極勾陳天皇大帝君北斗七星君
南斗六星君三台五星君二十八宿君周天
三百六十五度星中大神星中眞人星宿兵
馬騎乗等降臨醮座
謹奉請東方青帝九氣君南方赤帝三氣君
西方白帝七氣君北方黒帝五氣君中央黃
帝一氣君五帝眞人玉童玉女兵馬騎乗等
降臨醮座
謹奉請上元天官中元地官下元水官三元
君三宫九府百二十曹五嶽眞人五嶽大神
三十六洞天二十四化三河四海九江水帝
十二河源十二仙君九宫眞人九天司命五
嶽丈人九天使者儲副正職佐命大神天仙
地仙飛仙神仙兵馬騎乗等降臨醮座
謹奉請三洞四輔侍經眞官仙公仙伯仙卿
大夫九天御史玄中大法師嗣師係師上古
三師經師籍師度師三洞威神降臨醮座
謹奉請靈寳官屬領仙監齋直符眞官侍香
將吏玉童玉女六甲諸官六甲諸將六旬玉
女社稷將吏一切靈司降臨醮座
謹奉請(臣)等身中三五功曹左右官使者侍
香金童傳言玉女五帝直符直日香官無上
三天執法開化隂陽功曹銷災散禍解厄君
吏等降臨醮座
謹奉諸身中所佩二十四治建節監功大將
軍四部監功謁者上仙上靈直使正一功曹
治病功曹促氣功曹三部功曹等降臨醮座
謹奉請隂陽神决吏科車赤符吏剛風騎置吏
驛馬上章吏飛龍騎吏天眞飛仙騎吏上部
使者都官使者郎吏虎賁察奸鉤騎都官僕
射天丁力士天騶甲卒等降臨醮座
謹奉請収氣食氣吏収神食神吏収鬼食鬼
吏収邪食邪吏収精食精吏収毒食毒吏誅
巫破廟吏等降臨醮座
謹奉請弟子(某乙)元辰本命大小行年本命
星官驛馬將吏等降臨醮座
謹奉請四司五帝應感眞靈三界職司衞壇
將吏虚空監察直日直符當界主司等降臨
醮座
謹奉請此間土地里域眞官降臨西席
　　　次上香上湯上茶上酒
　　　次長跪啓白
(臣)等謹上啓
十方大聖天地靈仙日月帝君四司五帝三
台北斗嶽瀆眞官靈寳衆眞三官主者三界
内外應感眞靈伏願普降洪慈分輝照鑒(臣)
宿承餘慶得誕今生叨佩靈文稟修玄敎功
輕塵露過重丘山誠宜東身以自修檢而法
許開度佐國立功凡有歸心理難抑絶今有
大道弟子某官(某乙)爲家爲國齎信投詞請
建黃籙大齋若干日夜以某月某日亥時功
圓事畢拔度幽夜關奏上眞解厄銷災祈恩
謝過功德成就障難不生皆頼法籙吏兵内
外官屬至眞衆聖應感尊靈乗此洪休副其
丹懇啓奏來往勞歷眞官或薦獻失儀違犯
科典動靜俯仰干冐神眞將酬翊衞之恩請
降將來之福輒因散席度備醮筵乞降威靈
俯賜歆納(臣)及弟子等不任仰望之至誠惶
誠恐稽首再禮
　　　次上香上湯上茶上酒
(臣)等重啓
衆聖衆眞一切官屬(臣)聞
三清上聖
五老尊神天地眞靈玄司主宰生成天地孕
育萬靈體洽無爲功先覆載神用不測德顯
幽明潜祐邦家幽賛羣品無災不解無厄不
禳凡有啓祈必蒙鑒祐弟子(某)歸心十極稽
首衆眞乞爲記録齋功證盟修奉使弟子九
玄七世昇入朱陵衣食自然逍遥碧落(臣)及
弟子凶災蕩散罪累消除眞氣内滋靈官外
護年命延逺福祐増新出入遊行神明保護
北官落死南斗上生所在地司常加警祐上
願
帝王萬壽社稷興昌天下太平兵戈戢息九
幽長夜咸得生天率上含靈同躋壽域(臣)䓁
學法未備恐犯玄科慮所奏未通所祈未達
伏願青詞朱表速御九天眞文靈章遍濟幽
壤使玄風漙暢惠澤下臨幽顯霑榮存亡開
泰啓謝巳畢應感斯須塵世凡微不敢久滯
上境天眞俱昇宫闕嶽瀆靈官各歸本署五
體眞官復還宫府昇車之恩乞垂昭祐(臣)等
不勝懇願之至誠惶誠恐稽首再禮
　　　焚香散果
　　　平生呪曰
上眞上仙巳還宫闕侍從官吏及當境職司
十二時神二十四吏前後左右一切正神並
來就坐歆響誠禮各安所部賛揚道化助正
却邪爲(某乙)禳却災衰屛斥凶惡三㑹之日
别當言功苟有犯違正一大法科有明文在
座衆神各還所治後有祈奏當重告聞(弟子/再拜)
　　　送神頌
眇眇空無象悠悠感有情敬則承天貺
泄則被魔精吉凶隨運起否泰應縁生
道不貴珠玉神惟在至誠丹碧盡勤苦
懇欵竭中情自然通大聖皆得降明靈
捻香陳所願稽首冀嘉禎天尊常寂靜
迴心禮杳冥
　　　次還戒頌(旋行至向/都講位)
天尊大慈悲說戒度衆生威德被幽顯
果報感神靈諸天來稽首羣魔自束形
過去超八難見在保千齡齋福行當息
相共送䖍誠流梵逸雲唱飛香雜煙聲
瓊鳳乗丹輦金龍駕緑輧生死皆快樂
家國悉安寧
　　　次還戒(三禮/畢)
　　　衆官納職(髙功都講監齋侍經侍香/侍燈各依位相次於三寳)
　　　(前禮一拜長跪授簡於髙功訖起/三禮退就兩位立訖髙功起三拜)
　　　(行就/本位)
　　　發願
一願乾坤明素二願氣象清玄
三願聖君萬夀四願化洽八埏
五願天垂甘露六願地發祥煙
七願四時應𠉀八願萬物生全
九願家多孝悌十願國富才賢
十一願齋功廣被十二願善瑞日臻
　　　復爐
香官使者左右龍虎君侍香諸靈官當令拜
表言功之所自然生金液丹碧芝英百靈衆
眞交㑹在此香火爐前令存亡受福家國霑
恩十方仙童玉女侍衞香煙傳奏(臣)向來所
啓徑達
至眞無極大道昊天玉皇上帝(御前)
　　　三塗五苦頌八首(旋行三周/如歩虚法)
三才及萬物倚伏各有靈終始大劫數
福盡天地傾往返於五道苦哉更死生
展轉三途中去來與禍幷
大賢愼兹戒忍世念割情愚夫不信法
罪痛常自嬰吾念世無巳今故重告明
若欲度斯禍歸命太上經
罪福不由他諒自發爾身大賢故閉口
欲滅諸惡根滅念歸兼忘倚伏待長泯
弘道以安世終當見正眞
淫嫉爲禍首滅身之至患貪養如斯禍
恐必致夭殘知惡而不革豈是道所安
懷毒日齋直令我發長歎
宿命有信然弱䘮謂之無皆欲眼前見
過目即言悠大賢明道敎𢡖慽憫頑夫
依依念子苦勤勤令我憂
人命巳銷盡亦猶膏中火四大暫相寓
五物權時假盛年當勤學趣求存吾我
福盡身神散冥冥地獄下上聖畏是故
㝷道度斯禍
學仙行爲急奉戒制情心虚夷正氣居
仙聖自相㝷若不信法言胡爲棲山林
大賢樂經戒受之爲身寳就學常苦晚
治身恨不早比當被幽𧷤倐忽年巳老
執卷吟爾極將更死痛惱吾故及弱齡
棄世以學道
　　　次解壇頌
太空包有象至道杳無形承和通妙氣
應感達中情倐忽周八極依俙降萬靈
微香陳素欵委質表丹誠逺泛翔鸞蓋
遐攀綺鳳旌煙官髙鬱鬱雲閣上亭亭
瓊駕出霄漢金龍入太清甘露洽人世
家國悉安寧
　　　出戸
　　　華夏賛引至三師前列位上香
　　　辭三師頌(如不設三師位/即於天門上送)
修齋巳訖仰荷玄恩稽首歸依奉辭經師
經法隨玄妙崇奉悉因師凢欲立善者
咸當禮願之氣專功易就心慢悔難追
若能勤繫念朝夕自仙飛
修齋巳訖仰荷玄恩稽首歸依奉辭籍師
道以齋爲重法以朝爲常不奉不信者
焉能遊帝郷有骨入仙品自然開紫房
玄女登雲臺但見金銀堂是故謝三師
稽首禮虚皇
修齋巳訖仰荷玄恩稽首歸依奉辭度師
岧岧玉京山玄都何巍巍眞人乗虚歩
朗朗長夜開大道由人弘心至神自歸
修齋行道畢稽首辭三師
雲輿不駐鶴駕難留後有修齋還當奉請
　　　回向
向來設醮功德上資
皇帝下及羣生同頼玄功成無上道
　　　次於玄師前謝過禮畢弟子捻香謝
　　　恩禮玄中法師六職訖都講巳下謝
　　　法師各各展禮如啓齋夜訖散如常
　　　儀


太上黃籙齋儀卷之五十











太上黃籙齋儀卷之五十一鳴三
　　　　唐廣成先生杜光庭剛
　拔苦濟度方懴
　　　東方
衆等至心歸命
東方無極太上靈寳尋聲救苦天尊東郷神
仙諸靈官(三禮)
　　　各䖍誠懴謝
(臣)等伏聞一炁鴻濛二儀開闢扇玄風而鼓
鑄肇紅日以照臨碧海泓澄青林蓊鬱今謹
有黃籙大齋主(某乙)崇仁起念拯物興懷哀
傷流滯之魂閉繫風雷之獄歳月徒久考對
未原敬修黄籙大齋謹齎青紋繒綵歸命
東方無極太上靈寳天尊九炁天君東郷神
仙諸靈官伏冀
靈威青帝救苦眞人拔萬壑之深殃致三清
之妙樂永離衆苦載誕諸天家國安寧存亡
福利得道之後昇入無形(和)與道合眞
　　　南方
衆等至心歸命
南方無極太上靈寳㝷聲救苦天尊南郷神
仙諸靈官(三禮)
　　　各䖍誠懴謝
(臣)等伏聞三炁應身五靈分化丹簡注上生
之籙炎洲居不死之郷載日窮涯夀星爛景
今有黃籙大齋主(某乙)歸心上聖渺覿丹丘
翹勤瞻金闕之尊惻隱救火坑之苦齎絳紋
之繒綵啓黃籙之靈壇瓊鳳金龍建齋行道
歸命
南方無極太上靈寳天尊三炁天君南郷神
仙諸靈官伏覬
丹天赤帝救苦眞人解累劫之殃原拔九幽
之沈滯火坑息熖獄卒停酸同㑹至眞逍遥
妙境得道之後昇入無形(和)與道合眞
　　　西方
衆等至心歸命
西方無極太上靈寳㝷聲救苦天尊西郷神
仙諸靈官(三禮)
　　　各䖍誠懴謝
(臣)等伏聞素靈眞境七炁應身瓊宫儼皓素
之尊金闕啓帝靈之聖麟洲遼夐青海深沈
今有黃籙大齋主(某乙)䖍懇靈壇歸崇妙㫖
想金鎚之罪衆憫劒樹之幽徒歷劫未原長
夜無捨齎素紋之繒綵竪黃籙之玄壇白獸
鎭方金龍表信歸命
西方無極太上靈寳天尊七炁天君西郷神
仙諸靈官伏冀
至聖垂慈玄元憫惻拔九泉之重罪離十苦
之深殃誕慶中華記名上境得道之後昇入
無形(和)與道合眞
　　　北方
衆等至心歸命
北方無極太上靈寳尋聲救苦天尊北郷神
仙諸靈官(三禮)
　　　各䖍誠懴謝
(吕)等伏聞太芒浩劫五炁應眞敷大化於玄
天配神功於黑帝幽都渺莾氷谷峥嶸今有
黄籙大齋主(某乙)䖍懇
眞仙歸心妙域獻金龍之信齎玄紋之繒歸
命
北方無極太上靈寳天尊五炁天君北郷神
仙諸靈官伏冀
聖慈垂祐玄德流仁拔幽府之沉𡨚救寒氷
之毒苦提携萬壑引致三清天上人間超登
妙果得道之後昇入無形(和)與道合眞
　　　東北方
衆等至心歸命
東北方無極太上靈寳天尊梵炁天君東北
郷神仙諸靈官(三禮)
　　　各䖍誠懴謝
(臣)等伏聞大象丕渾凝一炁而含韞重玄化
作分八索以恢張乾道流形艮山列位今有
黄籙大齋主(某乙)融心妙境注想靈都入靜
焚香鎭龍齋信歸命
東北方無極太上靈寳天尊梵炁天君東北
郷神仙諸靈官伏冀
艮宫仙衆救苦眞人慜劒樹之電揮念刀山
之霜冽九幽餓隷十苦寒魂弘濟度於沈埋
普仁慈於泰逺拔從惡趣植以善根和煦兩
明牢籠八極得道之後昇入無形(和)與道合
眞
　　　東南方
衆等至心歸命
東南方無極太上靈寳天尊𣑽炁天君東南
鄉神仙諸靈官(三禮)
　　　各䖍誠懴謝
(臣)等伏聞梵炁凝精巽方立極流百川於地
戸産羣品於天隅扇起玄風運行至化今有
黄籙大齋主某乙憂深濟物意乃探玄列信
朝眞陳詞啓聖仰尋聲救苦之力扣玄關衆
妙之門歸命
東南方無極太上靈寳天尊梵炁天君東南
郷神仙諸靈官伏冀
妙道潜通至靈克應拔一隅之諸苦拯四位
之羣迷火烈停威風刀息考咸登
道果各被
眞風永離九幽長豐五福得道之後昇入無
形和與道合眞
　　　西南方
衆等至心歸命
西南方無極太上靈寳天尊梵炁天君西南
郷神仙諸靈官(三禮)
　　　各䖍誠懴謝
(臣)等伏聞眞風散景梵炁含光列厚載於坤
維顯玄功於乾德生成羣有亭育萬靈旣分
罪報之司必有沉淪之趣今有黄籙大齋主
(某乙)㝠心上境注意隂功懴罪祈恩拔苦興
樂謹齎黄信敬鎭金龍歸命
西南方無極太上靈寳天尊梵炁天君西南
郷神仙諸靈官伏冀精懇名香徹九天之清
境深仁妙道照十地之黄宫拔自鑊湯灑之
甘露涵融大化恢弘濟度之私澹蕩玄風普
徧生成之力得道之後昇入無形(和)與道合
眞
　　　西北方
衆等至心歸命
西北方無極太上靈寳天尊梵炁天君西北
郷神仙諸靈官(三禮)
　　　各䖍誠懴謝
(臣)等伏聞混元本始廓玄象以傾天梵炁冲
融鼓清風而立極均分寒暑主宰隂陽旣司
善惡之權須作重輕之報寧無獄吏欽守金
科今有黄籙大齋主(某乙)拜手陳詞傾心軫
念歸心清妙之境垂慈救苦之門齎黄紋之
繒注丹䖍之懇歸命
西北方無極太上靈寳天尊梵炁天君西北
郷神仙諸靈官伏冀遷拔九幽蠲除十苦扇
眞風於乾極宣顥氣於北隅鬼録全空滯魂
偕化歡康聖祐沐浴靈恩得道之後昇入無
形和與道合眞
　　　上方
衆等至心歸命
上方無極太上靈寳天尊三十六天帝君玉
京玄都紫微金闕三清三界梵炁天君上郷
神仙諸靈官(三禮)
　　　各䖍誠懴謝
(臣)等伏聞虚無妙境閳大化之玄功碧落清
風扇自然之洪運眞功渺邈叡智難窮包括
穹隆司張象緯今有黄籙大齋主(某乙)夙欽
妙㫖䖍奉眞宗行道修齋祈恩首悔謹齎碧
紋之繒金龍一枚歸命
上方無極太上靈寳天尊三十六天帝君玉
京玄都紫微金闕三清三界梵炁天君上郷
神仙諸靈官伏冀
元始開度
至真敷弘憫十方八極之羣迷拔五嶽四溟
之庶獄咸辭幽壤共照髙明覆育
玄恩豐滋靈澤得道之後昇入無形(和)與道
合眞
　　　下方
衆等至心歸命
下方無極太上靈寳天尊九土髙皇四司五
帝十二仙君九宫眞人神仙玉女無極世界
下郷神仙諸靈官(三禮)
　　　各䖍誠懴謝
(臣)等伏聞方輿載物弘大信以無私厚地安
貞布洪基而永固咸資
道力以運
神功今有黄籙大齋主(某乙)志感生成心憑
造化仰乾坤之德荷覆載之恩謹齎黄紋之
繒金龍一枚歸命
下方無極太上靈寳天尊九土髙皇四司五
帝十二仙君九宫眞人神仙玉女無極世界
下郷神仙諸靈官伏覬九幽息考庶獄原殃
弘聖造於下泉沐
玄恩於上界得道之後昇入無形(和)與道合
眞
　　　日宫
衆等至心歸命
日宫至眞大聖日中皇君明皇眞人丹霞玉
女日宫神仙諸靈官(三禮)
　　　各䖍誠懴謝
(臣)等伏聞大明敷德曜靈暉煦照之光懸象
推功合璧瑞休祥之彩羲和掌職畏愛分殊
惟彼上宫實司罪福今有黄籙大齋主(某乙)
傾心救度列懇詞文憑至道之仁慈仰太陽
之照燭修齋行道搥磬焚香歸命
日宫至眞大聖日中皇君明皇眞人丹霞玉
女日宫神仙諸靈官伏冀
光延景貺
德惠仁明朗下土之幽泉垂上玄之明德咸
豐五福皆離十殃永沐
道恩常蒙聖祐得道之後昇入無形和與道
合眞
　　　月宫
衆等王心歸命
月宫至眞大聖月中皇君素皇眞人散暉玉
女月中神仙諸靈官(三禮)
　　　各䖍誠懴謝
(臣)等伏聞太隂垂象素彩流光體叶三無照
臨萬有凖盈虚而順度司罪福而不差今有
黄籙大齋主(某乙)利濟推誠憫嗟及物䖍祈
妙域拯救迷徒歸命
月宫至眞大聖月中皇君素皇眞人散暉玉
女月中神仙諸靈官伏覬
璧彩流暉金波借潤照無明之苦趣燭長夜
之寒庭洗滌罪殃滋霑福禄得道之後昇入
無形和與道合眞
　　　星宫
衆等至心歸命
北辰南極星宿璇璣三台七星二十八宿星
中大神星中眞人星宫神仙諸靈官(三禮)
　　　各䖍誠懴謝
(臣)等伏聞星宫分彩列玄象於九霄斗極凝
暉配洪規於七曜形模帀地軌度周天進退
靡差主張無爽惟兹下土實稟天曹今有黄
籙大齋主(某乙)凝心
道域䖍懇
星文救苦誠專通幽願切歸命
北辰南極星宿璇璣三台七星二十八宿星
中大神星中眞人星宫神仙諸靈官伏冀
景光垂照
福曜臨暉拔幽爽於隂都享壽年於南極黒
書削死丹簡上生凋落諸殃敷榮衆善得道
之後昇入無形和與道合眞
　　　東嶽
衆等至心歸命
東嶽泰山青帝眞君飛仙眞人名山洞府得
道神仙諸靈官(三禮)
　　　各䖍誠懴謝
(臣)等伏聞天孫列位表東嶽以干霄日觀標
名顯岱宗而鎭地羣峰朝謁列聖封崇惟彼
魯瞻實司齊俗表界河海統領死生今有黄
籙大齋主(某乙)利民興念濟物推誠修齋朝
眞祈恩諸福歸命
東嶽泰山青帝眞君飛仙眞人名山洞府得
道神仙諸靈官伏冀
大化垂仁
洪慈育德拔幽途之滯魄度業報之遊魂各
捨深殃俱霑臣福得道之後昇入無形(和)與
道合眞
　　　南嶽
衆等至心歸命
南嶽衡山赤帝眞君飛仙眞人名山洞府得
道神仙諸靈官(三禮)
　　　各䖍誠懴謝
(臣)等伏聞紫蓋靈臺朱陵寳洞分翼軫而作
鎭副𤄵霍以居尊鶴舞來儀鳥書遁跡今有
黄籙大齋主(某乙)推心救度𤁋懇翹勤請福
祈恩修齋行道歸命
南嶽衡山赤帝眞君飛仙眞人名山洞府得
道神仙諸靈官伏覬
神靈朗鍳
道德垂仁弘生植之大恩拔幽冥之重罪咸
昇碧落共沐玄風日月貞明家國豐泰得道
之後昇入無形和與道合眞
　　　西嶽
衆等至心歸命
西嶽華山白帝眞君飛仙眞人名山洞府得
道神仙諸靈官(三禮)
　　　各䖍誠懴謝
(臣)等伏聞泰華靈巖削成萬仞巨靈聖路擘
出三峰神仙駕鹿以䢟遊眞侣騎龍而命召
眞靈所宅罪福是司今有黄籙大齋主(某乙)
𤁋懇上玄歸心至聖弘濟度之理推振滯之
誠歸命
西嶽華山白帝眞君飛仙眞人名山洞府得
道神仙諸靈官伏冀
上善眞凮滌塵勞於寓世
至仁慈造解罪考於幽徒國泰民安災銷福
降得道之後昇入無形(和)與道合眞
　　　北嶽
衆等至心歸命
北嶽恒山黒帝眞君飛仙眞人名山洞府得
道神仙諸靈官(三禮)
　　　各䖍誠懴謝
(臣)等伏聞列鎭崇峰聳寒郊而拱極標形厚
德臨四野以横空昴畢儲精趙代䟽境實司
水旱統攝幽明今有黄籙大齋主(某乙)歸仰
眞風依慿
道力𤁋禱祈之懇推赦度之誠焼香散花修
齋請福歸命
北嶽恒山黒帝眞君飛仙眞人名山洞府得
道神仙諸靈官伏覬
玄慈昭感
洪慶敷融解罪考於幽都致福祥於庶品四
靈叶瑞萬國咸寧得道之後昇入無形和與
道合眞
　　　中嶽
衆等至心歸命
中嶽嵩山黄帝眞君飛仙眞人名山洞府得
道神仙諸靈官(三禮)
　　　各䖍誠懴謝
(臣)等伏聞三臺峻極作巨鎭以干霄二室連
空亘嵩髙而拂漢嬰提鞏洛襟帶伊瀍惟彼
眞靈實司罪福今有黄籙大齋主(某乙)冥祈
妙域䖏仰眞宗思弘救拔之誠欲致覃延之
福翹勤齋禱俯仰至誠歸命
中嶽嵩髙山黄帝眞君飛仙眞人名山洞府
得道神仙諸靈官伏冀
聖造優隆拯幽沈於九苦玄休廣被布康樂
於萬民品彚昭蘇倉箱羡溢得道之後昇入
無形(和)與道合眞
　　　水府
衆等至心歸命
水府扶桑大帝暘谷神王三河四海九江水
帝十二河源水府神仙諸靈官(三禮)
　　　各䖍誠懴謝
(臣)等伏聞崑崙白色均九曲以朝宗墦⬤清
源合三江而注海浮天韞德載地成功浩渺
無涯潤滋攸愽三官分理百谷歸王惟彼隂
靈實司罪福今有黄籙大齋主(某乙)推心救
度𤁋膽䖍祈願將齋戒之功普濟幽明之福
齎持鎭信秉列旌幢歸命
扶桑大帝晹谷神王三河四海九江水帝十
二河源水府神仙諸靈官伏冀
百川注福
四海湛恩弘潤下之眞風散善時之玄澤罪
除幽獄功記明眞九穀咸滋百靈共泰得道
之後昇入無形(和)與道合眞
　　　經寳
衆等至心歸命
至眞無上三十六部尊經諸天寳藏十方正
法侍衛經典一切靈司(三禮)
　　　各䖍誠懴謝
(臣)等伏聞元尊演敎上聖傳宗紫金書方丈
之文黄玉削通光之䇿重玄奥妙八㑹幽深
爲福德之良因乃歸依之妙本羣山旨趣衆
聖師資今有黄籙大齋主(某乙)至心歸命
至眞無上三十六部尊經諸天寳藏十方正
法侍衛經典一切靈司伏冀
三洞眞官賛玄休於聖運九天靈貺延福瑞
於賢良動植生成幽明昭感巖棲善友開祕
訣以登眞末俗常流悟玄關而樂誦三塗九
夜億祖七玄同沐聖功俱昇妙境得道之後
昇入無形(和)與道合眞



太上黄籙齋儀卷之五十一










太上黄籙齋儀卷之五十二鳴四
　　　　唐廣成先生杜光庭刪
　轉經(夫修黄籙靈寳諸齋每日三時行道/三時轉經晝夜六時爲弟子聞奏誦)
　　(念以祈福祉其行道後消息移時仍别/陞壇轉經賛道法事一如金籙簡文登)
　　(壇上座誦經威儀如或風雨不常及别/有法事即行道與轉經相續可矣陞壇)
　　(轉經法師冠元始之冠黄裙紫褐五/色雲霞之帔是各法服衆官如常服)
　　　衆官於師前序立
　　　知磬唱道
道場衆等人各運心歸命三寳滅一切念
　　　入戸
　　　上御案香
　　　上香宻呪
王華散景九炁凝煙香雲宻羅逕衝九天侍
香金童傳言玉女傳臣所奏上聞帝前令(臣)
所啓咸賜如言今日告齋諸天臨軒三界五
帝列言上清執籙把籍齊到帝前
　　　三歸依
　　　人各恭敬
至心歸依十方道寳當願衆生起心回向一
切敬禮
至心歸依十方經寳當願衆生心開悟解受
持轉誦
至心歸依十方師寳當願衆生普上法橋無
有障礙
道場衆等執簡端心平坐如法
　　　衆官各依位平坐
　　　讃詠如法
　　　宿命讃(侍經行水行/經侍香行香)
宿命有信然弱喪謂之無皆欲眼前見
過目即言悠大賢明道敎𢡖戚憫頑夫
依依念子苦勤勤令我憂
　　　靜念如法(法師依法暝日存/思出威儀自然經)
　若轉靈寳衆經法師當思身坐青黄白三
　色雲氣之中左青龍右白虎前朱雀後玄
　武日月五星照映左右侍經仙官羅列壇
　内已有圓光如日之象畢嚥液三過叩齒
　　　三通宻呪曰
寂寂至無宗虚峙劫仞阿豁落洞玄文
誰測此幽遐一入大乗路孰計年劫多
不生亦不滅欲生因蓮花超凌三界徒
慈心解世羅眞人無上德世世爲仙家
　若轉道德衆經法師當思太上老君玄中
　大法師尹眞人河上公眞人畢叩齒三十
　六通嚥液三十六過先心存左青龍右白
　虎前朱雀後玄武足下八卦龜三十六獅
　子伏在前頭中七星五藏生五氣羅紋覆
　身上三一侍經各千乗萬騎天地各有萬
　八千玉女玉童衛之宻呪曰
玄玄至道宗上德體洪元天眞雖逺妙
近縁泥丸君宫室皆七寳窓牖自有分
清靜常正眞駕景乗紫雲日月左右照
昇仙長年全七祖生上天世爲道德門
　若轉度人經法師當東向叩齒三十二通
　上聞三十二天心拜三十二過閉目靜思
　身坐青黄白三色雲氣之中内外蓊冥有
　青龍白虎朱雀玄武獅子白鶴羅列左右
　日月照明洞煥室内頃生圓象光映十方
　如此分明宻呪曰
無上玄元太上道君召出(臣)身中三五功曹
左右官使者侍香金童傳言玉女五帝直符
直日香官各三十二人關啓所言今日吉慶
長齋清堂修行至經無量度人(臣)及甲乙轉
經受生願所啓上徹逕御
無上三十二天元始上帝至尊几前(畢引氣/三十二)
(過東向/誦經)
　若轉上清洞神諸經各依本法存思呪也
　　　念諸天尊聖號
　　　啓經讃
稽首虚皇天尊前
　　　請轉寳經
　　　轉衆經
　　　送經頌
大量虚玄玄也
　　　解坐讃
爲諸來主作善因縁如蒙開悟仰荷玄恩
　　　衆官起立
　　　歎經功德(出三/洞科)
詳夫三洞寳經萬天勝範結飛玄之氣成雲
篆之章義冠無生文垂永劫故天地持之以
分判日月因之以運行鬼神敬之以變通人
倫奉之以開度是以詠之者則形陟絳霄聞
之者則神生碧落莫不人天仰頼生死依慿
爲羣品之津梁作衆眞之戸牖不可得而言
之者其惟大乗之韞乎粤有大道弟子(某乙)
爲國爲家濟拔存亡按靈寳簡文考神仙品
格齎纹繒鎭信油燭香花修黄籙大齋若干
日夜九時行道九時轉經爾其開凾演奥即
響徹三清執卷吟玄乃聲聞五億當願侍香
金童結香字於天中典經玉郎進經文於簡
上即使愆銷昔劫福降今辰存亡荷開泰之
恩動植悅生成之德洎乎悠悠庶品蠢蠢舍
生俱乗六度之舟並達
三清之岸
　　　三聞經
聞經巳後當願羣生萬罪並消善芽増長
聞經巳後當願衆生深入法門歸依信受
聞經巳後當願羣生永斷執迷常歸正道
　　　旋行禮誦七眞讃(或三首五首如歩/虚法出玉京山經)
　　　　(法師叩齒君在金/華宮如嬰兒之狀)
太上玄虚宗弘道尊其經俯仰巳得仙
歷劫無數齡巍巍太眞德寂寂因無生
霄景結空構乗虚自然征日月爲炳灼
安和樂未央
學仙絶華念念念相因積去來亂我神
神躁靡不歷滅念停虚閑蕭蕭入空寂
請經若饑渴持志如金石保子飛玄路
五靈度符籍
濟我六度行故能解三羅清齋禮太素
吐納養雲牙逍遥金闕内玉京爲余家
自然生七寳人人坐蓮花仰嚼玄都柰
俯酣空洞𤓰容顔曜十日奚計年劫多
法鼓㑹天仙鳴鍾徴大魔
靈風扇香華璨爛開繁衿太眞撫雲璈
衆仙彈靈琴雅歌三天景散慧玉華林
七祖升福堂由此歩玄音前世福未足
斯書邈難㝷信道情不盡圖飛乃反沈
太上無爲道弘乏在兆心
學道由丹信奉師如至親挹景偶清虚
孜孜隨日新衆人未得度終不度我身
大願有重報玄德必信然隂惡罪至深
對來若轉輪
學道甚亦苦晨夜建福田種德猶植樹
積簣而成山子能耽玄尚飄爾升青天
修是無爲道當與善結縁太上至隱書
名曰智慧篇拔苦由大才超俗以德眞
靈姿世所竒曄若淵中蓮
人行各有本皆由宿世功立德務及時
發願莫不從善惡俱待對倚伏理難窮
賢士奉法言道亦在兼忘解是大智慧
上爲太極公寳蓋連玉輿命駕御九龍
金華擎洞經捧香悉仙童嘯歌徹玄都
鳴玉叩瓊鍾
竦身凌太清超景逸紫霄保無持法綱
遊玄極逍遥萬劫猶昨夜千春如晨朝
巍峩䕃雲華手攀寳林條香烟自然生
玄階興扶揺靈幡順風散繁想應時消
滅智弘大混無爲爲清謡(巳上並與/金籙儀同)
　　　小學仙讃
學仙行爲急奉戒制情心▲夷正炁居
仙聖自相㝷若不信法言胡爲棲山林
　　　回向讃於玄師前散如常儀
太極左仙公曰眞頌八篇皆太上太極眞人
之辭衆仙常所躭誦不宣泄於下仙祕藏金
闕玉房之内冝傳至人修靈寳齋者也不可
示浮華之徒愼之愼之
太極眞人曰侍經仙童玉女聞此禮經讃詠
之音皆懽恱而祐兆身也是大經悉當用此
讃而禮拜矣若冥心誦經者亦心詠之乃上
仙之祕辭修眞之妙音也(岀靈寳玄都玉/京山经第三)
天尊曰經者吾遺敎導引愚迷能發衆生無
量道意意從悟起因悟成眞衆聖修行皆登
道果故元始以一炁生化三炁分爲三天一
曰始炁爲清微天號玉清境天寳君所化吾
以龍漢之初號無形天尊於此天中出洞眞
寳經十二部以敎天中九聖或號萬天玄師
无上法王經九萬九千九百九十九億萬歳
二曰元炁爲禹餘天號上清境靈寳君所化
吾以延康之初號
元名天尊於此天中出洞玄靈寳眞經一十
二部以敎天中九眞或號三界醫王太上眞
尊經八萬八千八百八十八億萬歳三曰玄
炁爲太赤天號太清境神寳君所化吾以赤
明之初號梵形天尊亦稱觀世眞人出洞神
寳經一十二部以敎天中九仙或號十方導
師至極天尊經七萬七千七百七十七億萬
歳開皇攺號吾號虚皇理元陽宫中敷揚三
洞下化人間號太上道君經六萬六千六百
六十六億萬歳逮至上皇吾總號元始理紫
微宫中廣布經戒救度羣生三洞寳經凡三
十六部亦曰三乗洞眞寳經謂之大乗洞玄
寳經謂之中乗洞神寳經謂之小乗結飛玄
之炁自然成章玉字金書龍文鳳篆大方一
丈八角垂芒敎化諸天流通世界始終歷劫
常轉法輪或實或權有廣有略因機取悟隨
世修行雖天地運終而三洞不滅開度羣品
道引人天三界十方俱受利益其受每劫之
初洞眞下化人懷道德共處無爲悉奉正眞
長生得道次則洞玄下化人物漸離散朴澆
淳失道叛德末則洞神下化人物轉更澆浮
不奉正眞年命短促自是之後人心破壞三
洞不行智慧曰興人鬼交雜運度促急不滿
百年念念無常死亡不絶吾重出宣行三洞
布化人間隨代機縁敷弘經敎或大或小順
物所冝故元始本文未盡下敎其三清上境
四梵天中眞聖修行其文具足山川洞府海
嶽山宫雖有所修亦不備足(謂隨方所修之/經三洞不得備)
(足/也)故命老子託化人間救度衆生演出科戒
或夷或夏或聖或凢周徧十方悉令開度三
洞妙法散在人間勸諸女男使勤修習凢夫
積罪業累沉迷與道無縁不能信奉唯從僞
法諸雜邪神徒竭身心終歸地獄其信行三
洞悉入福堂或白日昇舉尸解遁形隱跡洞
宫遊行世界長生變號永劫長存鍊氣易形
轉神入道人莫能識無量無邊吾過去後魔
敎轉興天下同遵人民夭折兵戈水火疾病
死傷國破家亡朝夕相繼竭其府庫以奉妖
邪僞亂日興澆訛時扇饑寒苦惱父子流移
天下愚愚永無悟矣吾念爾軰積劫沈淪說
是要言以示聾瞽然三洞妙法法有二種一
者眞法二者化法眞法者離諸虚妄永劫長
存化法者文字流通隨時變滅化法之中凢
有五種一者結飛玄之炁雲篆成章離合自
然變見不測在三清上境常住鎭經億劫長
存聖眞扶護二者靈書一丈八角煥明在三
界十方諸天五億隨劫昇降應感流傳三者
諸天宫殿樓閣臺房門戸之間書題誦詠制
伏人物出入修行四者花文葉字玉箚瓊編
方丈蓬萊間風玄圃乍隱乍顯隨劫存亡敎
習神仙伏諸魔鬼五者紙墨縑素竹木漆書
散在人間流傳誦詠劫初即下劫末還昇保
國安人開度羣品經者元始之言敎化衆生
使識根元本始宿命因縁罪福報對善惡吉
凶生化門戸方便所由今攺惡從善保安性
命長生無爲歸之於道永劫軌模保之者福
降修之神仙矣(出業報/因縁經)
太上道君謂三天法師曰夭尊敎戒三洞妙
文天書玉字雲篆龍章雖復無邊總括條䟽
雖十二事部𩔖分别隨根不同一者自然本
文二者神符三者寳訣四者靈圖五者譜籙
六者戒律七者威儀八者方法九者術數十
者傳記十一者讃頌十二者章表自然本文
天書八㑹鳳篆龍章是爲天地萬物之本開
化人神成立諸法主召九天神仙上帝校定
圖籙調正璇璣攝制酆都降魔伏鬼勑命水
帝召龍上雲天地劫期聖眞名諱所治城臺
衆眞境界廣宣分别種種降差服御元精化
形之法神符者雲篆之文神眞之信召攝衆
魔威制神鬼總元御運保命留年玉訣者天
眞上聖述釋天書八㑹之字以爲正音開示
大道靈圖者衆聖化迹應見無方圖寫變通
令總悟解譜籙者衆聖記述仙眞名諱宗本
胄胤神宫位緒戒律者條制勑約防非檢過
詮量罪福分别輕重威儀者具示齋戒進退
楷模俯仰節度▲式容止方法者衆聖著述
丹藥祕要神草靈芝柔金水玉修飬之道術
數者明辯思神存眞念道心齋坐忘遊空飛
歩餐吸六氣導引三光錬質化形仙度之法
傳記者是諸衆聖載述學業得道成眞通玄
入妙修因方所證果時節讃頌者衆眞大聖
巧飾法言稱揚正道令總信樂發起回向生
尊重心章表者師資傳授妙寳竒文登壇告
盟啓誓傳度悔謝請福關告之辭此十二事
總統衆法一切意趣無不備周化引三乘入
一乘道
　　　三洞眞經部帙品目
洞眞實經十二部(凢二十三萬/三百八十卷)
　太一部第一妙林部第二
　太清部第三徹視部第四
　上清部第五開化部第六
　元陽部第七妙眞部第八
　開山部第九十仙部第十
　玉林部第十一黄老部第十二
洞玄寳經十二部(凢八十萬/四千卷)
　靈和部第一靈寳部第二
　通神部第三無量部第四
　集仙部第五内祕部第六
　眞志部第七集善部第八
　鍊精部第九生尸部第十
　宫圖部第十一鍊魔部第十二
洞神寳經十二部(凢八十四/萬二千卷)
　太眞部第一至德部第二
　黄庭部第三鍊氣部第四
　道德部第五元神部第六
　大劫部第七内簡部第八
　神呪部第九三皇部第十
　按摩部第十一小劫部第十二
右三洞三十六部共一百八十七萬六千三
百八十卷
　　　歷代聖人神仙所受經
老君授上三皇玄中大經
老君授中三皇太素經
老君授下三皇金闕祕經
老君授中三皇開元經
老君授後三皇攝提本經
老君授伏羲元陽經三十四卷
老君授神農元精經三百六十卷
老君授祝融安神經
老君授黄帝道德經
天眞皇人授黄帝三一經龍蹻經
老君授顓頊微言經三十卷
老君授天老天元經
老君授帝嚳黄庭經五十卷
老君授帝堯玄德經
老君授帝舜政事離合經
老君授夏禹德戒經
老君授殷湯長生經四十卷
老君授文王赤精經
老君授武王虚無經
老君授昭王八天隱文經
老君授尹喜出塞經化胡經西昇經元陽經
　　　　　　道德經内解經九室經
老君授南滎趎衛生經
老君授宋王六甲經
老君授始皇鬼林經
老君授干吉太平經
老君授漢張天師玉訣九千篇符圖七千章
　　　　　　神呪四千首科律敎戒一千
　　　　　　二百卷
老君授㓂謙之新科一百二十卷
西王毋授漢武帝上清經四十六卷
王君授魏夫人上清經三十二卷
三眞人授葛仙翁靈寳經十六卷
太極眞人授抱朴子靈寳經十四卷
三眞人授仙人李順興上清經七卷
三茅君授仙人周子良上清經四卷
河上公授漢文帝道德經章句二卷
自三古巳降迄于巨唐寳軸靈文或隱或見
或出於史冊或著在别傳至宋朝簡寂先生
校讎之際述珠囊經目萬八千卷其後江表
干戈秦中兵革眞經祕冊流散者多後周武
帝立通玄觀収集衆經猶及萬卷洎隋火版
盪唐室龍興剪掃氛祅底寧寰宇至開元之
歳經訣方興玄宗著瓊綱經目凡七千三百
卷復有玉緯别目記傳䟽論相兼九千餘卷
㝷值二胡猾夏正敎凌遲兩京祕藏多遇焚
燒上元年中所収經籙六千餘卷至大曆年
申甫先生海内搜揚京師繕寫又及七千卷
長慶之後咸通之間兩街所寫𦆵五千三百
卷近屬巨㓂凌犯大駕南廵兩都煙煤六合
榛𣗥眞宫道宇所在凋零玉笈琅函十無三
二余屬兹艱會漂寓成都扈蹕還京淹留未
㡬再爲搜捃備渉艱難新舊經誥僅三千卷
未獲編次又屬省方所得之經㝷亦亡墜重
遊三蜀更欲搜揚累祖兵鋒未就前志時大
順二年辛亥八月三日庚辰成都玉局化閱
省科敎聊記云耳



太上黄籙齋儀卷之五十二










太上黄籙齋儀卷之五十三鳴五
　　　　唐廣成先生杜光庭剛
　讃導
經科皆云齋官之内以道德尊髙者爲法師
明練法度爲都講也又都講職詞云先鳴法
鼓次引朋衆風則▲儀敬憑讃說此即讃唱
導引皆都講之務也吳中江表荆楚之間皆
以都講執磬讃導行禮夫先鳴法鼓者鍾磬
之謂也欲令羣官整肅儀制森然須先擊磬
齊衆而後讃唱陞壇亦都講之職也但以近
年或都講年德稍髙不欲一一勞止即於衆
官之内差一人執磬唱禮蓋事出一時元非
古制詳其職簡頗謂曠官更有後學生情妄
爲臆斷於六職之外置一人持磬殊無經據
訛謬益深又髙功法師職在敷奏進止俯仰
居衆之先或昏耄不任自可求退豈容假手
翻𩔖冗員今蜀地髙功止於發爐復爐兩稱
名位其他宣讀皆委他人雖云先唱後隨何
異龍吟鼈應此蓋不懼冥譴自掇罪尤人事
尚且未容天道如何通感後之法主深可戒
焉無蹈利於目前更増罪於身後監齋秉執
科憲繩糾愆違務在無私共引典法若有𧇊
犯務須授簡告之受罰之人亦須甘心伏罪
所冀外能合禮以全濟濟之儀内不欺心免
抱忡忡之恨不得使彈糾之際彼此諠然秉
法者進退有詞負罪者譸張拒命不惟犯千
玄聖又且取笑衆人其次侍經整飭壇場主
張法席經科几案供養供須施列敷張皆須
檢校况舊法於齋堂之内置兩髙座三時講
讀故簡文云三時講唱是也又幟簡云衞獅
子之兩座罰簡云聴經倚據不執版又云請
問敗句此皆明行道旣畢法師衆官三時講
誦矣近代相承秖於壇場之内三時行道三
時轉經久無講唱之事亦無兩座之設然轉
經之時衆官旣坐一人行淨水侍香行香侍
經行經轉讀旣了侍經収經安置本座及整
拂壇席嚴待供養無使外人凌冐輒踐法壇
此乃侍經職務也不得虛叅職任倨傲不恭
使几案縱横壇場汚雜薦獻之物使僮僕入
壇輕冐神眞凌犯禁戒且禁壇之後尚不許
通行而僕使庖夫容易出入例多此事切冝
禁之苟獲未除皆侍經獲其殃責也侍香所
職具在簡詞之中近者因循多不勤恪豈獨
香煙中絶往往火滅灰寒兼有髙功尚未陞
壇中擅添香炷此例違失率皆有之省閲科
儀亦冝戒愼侍燈惟在勤勵興廢合儀徹曙
續明即爲稱職近有不經之士淺識之人不
使侍經整飭壇筵别置直壇之號六職之外
頗有冗名明鑒法師所冝共棄無履僞跡取
誚後賢又按金籙古儀及黄籙舊法宿啓之
夜及言功之時皆先作自然朝然後行齋事
故啓齋儀云衆官相率先行自然朝至三禮
後即告齋署職說戒宣科明旦晨曉依法行
道此法自張天師陸先生冦天師張清都相
傳至今頗歷年代皆以齋法出於靈寳自然
朝爲齋之祖宗故先行自然朝示不忘本也
近有庸愚道士不達古賢之情先於玄師之
前補署六職宣科授簡然後陞壇仍云簡寂
先生齋法謬誤飾非謗說詞理紛然寡識無
知一至於此尚有其黨相倣行之不唯獲亂
法之愆實亦受謗賢之罪達敎君子冝共斥
之舊法之中有相傳錯誤者唯啓齋言功之
時自然朝内合禮靈寳天尊而相傳禮玉寳
皇上等號此稍失自然朝之本㫖恐是年代
綿逺書寫舛訛今於此儀中巳爲攺正非敢
臆度惟理所歸時彦後賢共𢎞之矣
齋壇讃唱儀軌
啓齋夜衆官列位於玄中法師前差一人讀
職狀訖又一人引齋主禮玄師再拜又三捻
香又禮再拜捧詞函自述齋意訖又執函禮
拜訖回身長跪授詞函於髙功接函訖齋主
禮髙功再拜退復本位
　　　次髙功即執詞函於玄師前三上香
　　　　　禮三拜訖捧函正立上啓告
　　　　　齋都訖
　　　次唱三歸依
　　　次都講唱一切念
　　　次華夏引至三官前上香
　　　次至三師前上香
　　　次請齋官立
　　　次引至地戸禁壇
　　　次入戸呪至天門上十方香
　　　次至本位
　　　次都講唱各禮師存念如法
　　　次唱鳴法鼓二十四通
　　　次各稱法位
　　　次唱至心歸命北方無極太上靈寳
　　　　　　天尊(十方/同)
　　　次唱歸命懴悔
　　　次三業
　　　次三啓
　　　次唱禮
　　　至心稽首
太上無極大道
　　　至心稽首
三十六部尊經
　　　至心稽首
玄中大法師
　　　次唱重稱法位
　　　次大謝啓
　　　次智慧三首訖
　　　次唱衆等人各首體投地迴心禮十
　　　　　　方方各一拜北方爲始
　　　　　　東北方東方東南方
　　　　　　南方西南方西方
　　　　　　西北方北方上方
　　　　　　下方(十禮足/起立)
　　　次唱云衆官平坐說戒威儀
　　　次說戒
　　　次奉戒頌一首畢唱奉戒三禮
　　　次署職都講唱云署一人爲髙功大
　　　　　　法師其職也道德内𠑽威儀
　　　　　　外備俯仰法式人天所瞻法
　　　　　　師禮拜長跪受簡訖
　　　次衆官受職
　　　次宣科禁
　　　次十二願
　　　次復爐
　　　次學仙
　　　次出戸呪
　　　次空洞
　　　次至玄師前都講唱曰向來禮懴功
　　　　　　德(云云)
　　　次唱監齋考過監齋彈糾有無訖
　　　次唱啓齋事畢衆官復位
第一日清旦於玄師前立定都講唱曰道
　　　　　　場衆等人各運心歸命三寳
　　　　　　一切念
　　　次入壇
　　　次唱各禮師存念如法
　　　次衞靈呪
　　　次鳴法鼓二十四通
　　　次發爐
　　　次唱重鳴法鼓二十四通(閲吏兵行/事法師鳴)
　　　　　　(法鼓岀官餘/八時不用此)
　　　次唱各稱法位
　　　次三上香訖
次衆官左行壇西立面東唱
衆等至心歸命東方無極太上靈寳天尊九
氣天君東郷神仙諸靈官(三禮)各䖍誠懴悔
　　　次跪讀方懴
　　　次面南唱
衆等至心歸命南方無極太上靈寳天尊三
氣天君南鄕神仙諸靈官(三禮)
　　　次面西唱
衆等至心歸命西方無極太上靈寳天尊七
氣天君西郷神仙諸靈官(三禮)
　　　次面北唱
衆等至心歸命北方無極太上靈寳天尊五
氣天君北郷神仙諸靈官(三禮)
　　　次西南立面東北唱
衆等至心歸命東北方無極太上靈寳天尊
梵氣天君東北郷神仙諸靈官(三禮)
　　　次西北立面東南唱
衆等至心歸命東南方無極太上靈寳天尊
梵氣天君東南郷神仙諸靈官(三禮)
　　　次東北立面西南唱
衆等至心歸命西南方無極太上靈寳天尊
梵氣天君西南郷神仙諸靈官(三禮)
　　　次東南立面西北唱
衆等至心歸命西北方無極太上靈寳天尊
梵氣天君西北郷神仙諸靈官(三禮)
　　　次依前東南立面西北唱
衆等至心歸命上方無極太上靈寳天尊三
十六天帝君玉京玄都紫微上宫諸眞人神
仙玉女無極世界上郷神仙諸靈官(三禮)
　　　次於西北立面東南唱
衆等至心歸命下方無極太上靈寳天尊九
壘土皇四司五帝十二仙君九宫眞人神仙
玉女無極世界下郷神仙諸靈官(三禮)
　　　次於西南立面東北唱
衆等至心歸命日宫眞人大聖日中皇君明
皇眞人圓光童子丹霞玉女日宫神仙諸靈
官(三禮)
　　　次於東北立面西南唱
衆等至心歸命月宫至眞大聖月中皇君素
皇眞人散輝玉女月宫神仙諸靈官(三禮)
　　　次正南立面北唱
衆等至心歸命諸天星宿璇璣北辰九宫三
台二十八宿周天三百六十五度星中大神
星中眞人星宫神仙諸靈官(三禮)
　　　次正西立面東唱
衆等至心歸命東嶽泰山青帝眞君飛仙眞
人名山洞府得道神仙諸靈官(三禮)
　　　次北立面南唱
衆等至心歸命南嶽衡山赤帝眞君飛仙眞
人名山洞府得道神仙諸靈官(三禮)
　　　次東立面西唱
衆等至心歸命西嶽華山白帝眞君飛仙眞
人名山洞府得道神仙諸靈官(三禮)
　　　次南立面北唱
衆等至心歸命北嶽常山黒帝眞君飛仙眞
人名山洞府得道神仙諸靈官(三禮)
　　　次東北面西南唱
衆等至心歸命中嶽嵩山黄帝眞君飛仙眞
人名山洞府得道神仙諸靈官(三禮)
　　　次正南立面北唱
衆等至心歸命扶桑大帝暘谷神王三河四
海九江水帝十二河源水府神仙諸靈官(三禮)
　　　次依前正南立面北唱
衆等至心歸命至眞無上三十六部尊經眞
文寳符自然天書至極靈文(三禮)
　　　毎唱禮畢並舉各䖍誠懴悔并宣方
　　　懴次左行法師住鬼門面西立都講
　　　住天門面東立唱曰
各思九色圓象咽液命魔宻呪
　　　次法師存神
　　　次唱歩虚旋遶
　　　次吟詠歩虚洞章十首(古法次迴行/三周至十首)
　　　　　　(▲法或以二啓/續之近代不用)
　　　次師歸本位捻香都講唱曰
至心稽首太上無極大道
至心稽首三十六部尊經
至心稽首玄中大法師
　　　次重稱法位
　　　次長跪大謝畢起立唱十念
一念天地交泰二念日月貞明
三念隂陽順序四念國土安寧
五念帝王景柞六念宰輔盡誠
七念百姓安樂八念五穀豐盈
九念幽途離苦十念大道興行
　　　次復爐
　　　次學仙
　　　次空洞
　　　次出戸呪
　　　次玄師前立作回向讃
　　　次唱監齋糾過
　　　次彈糾
　　　次唱法事畢衆官復位
　　　次揖謝(訖散歸齋堂如常儀三時行/道毎日三時皆依此次第唯)
　　　　　　(第一日發爐之後有重跪出/官及毎日清旦禮師後有衞)
　　　　　　(靈呪耳餘皆同此如或將陞/壇值風雨及警急大暑極▲)
　　　　　　(迅雷暴雨烈風/晦暝之事乃止)
　　　次三上香衆官於本位端立部講唱
　　　　　　曰
衆等至心歸命十方無極太上靈寳天尊十
極天君三光五嶽三河四海三十六部尊經
一切神仙諸靈官(三禮)
　　　次各䖍誠懴悔(懴訖便存思歩虚或/依歷唱諸方方各一)
　　　　　　(禮如常朝次第便用都懴亦/得或恐有所迫及陞壇失時)
　　　　　　(即可作都懴亦候三上香畢/依在本位靣向壇中一人面)
　　　　　　(北對三寳宣懴/都講唱讃曰)
衆等至心歸命十方無極太上靈寳天尊十
極天君十郷神仙諸靈官(三禮)
　　　次各䖍誠懴悔
衆等至心歸命日月星宫至眞大聖三光神
仙諸靈官(三禮)
衆等至心歸命五嶽眞君名山洞府得道神
仙諸靈官(三禮)
衆等至心歸命三河四海九江水帝十二河
源水府神仙諸靈官(三禮)
衆等至心歸命太上三尊十方大聖三十六
部尊經眞文寳符(三禮)
　　　次唱各䖍誠懴悔(懴畢即命魔歩虚/一如上法毎日行)
　　　　　　(道訖各還齋堂消息良久即/陞壇轉經衆官於玄師前立)
　　　　　　(定都講/唱曰)
道場衆等人各運心歸命三寳一切念(衆官/揖玄)
(師次唱無上諸功/德名號隨意▲念)
　　　次華夏引陞壇
　　　次入戸呪陞天門上香至本位立定
　　　次唱三歸依三首訖都講唱
道場衆等執簡當心平坐如法(衆官坐定又/唱讃詠如法)
　　　次作宿命讃訖行香行經讃畢
　　　次又唱靜念如法
　　　次法師存念
　　　次念功德名號畢
　　　次又唱請轉法輪
　　　次衆官轉經候終一卷都講擊磬侍
　　　　　　經收經次吟送經讃畢又吟
　　　　　　解座讃又畢
　　　次歎經功德次一人歎經或依古歎
　　　　　　或有新文任時所用
　　　次吟閒經譛三首
　　　次旋行吟七眞譛或七首八首五首
　　　　　　三首一首訖
　　　次學仙出壇
　　　次出戸呪
　　　次於玄師前作回向讃畢唱曰法事
　　　　　　畢衆官復位
　　　次散歸齋堂如常儀三日五日七日
　　　　　　之中或行禮燈法事候落景
　　　　　　行道出壇之時衆官於地戸
　　　　　　列班定法師或法職一人執
　　　　　　科宣說拜呪一如文儀至畢
　　　　　　即學仙讃引至玄師前舊法
　　　　　　巡於燈下呪今慮繁併只於
　　　　　　地戸望壇中三尊太上遥拜
　　　　　　呪之亦甚允當齋法旣意即
　　　　　　於明日丑時或其日亥後衆
　　　　　　官於玄師前列班定都講次
　　　　　　唱曰
道場衆等人各運心歸命三寳一切念
　　　次念功德讃引入戸陞壇上十方香
　　　　　　御案本位並訖
　　　次唱各禮師存念如法
　　　次衛靈
　　　次唱鳴法鼓二十四通
　　　次發爐
　　　次唱各稱法位
　　　次上香
　　　次唱至心歸命東方無極太上靈寳
　　　　　　天尊(十方/同)
　　　次歸命懴悔
　　　次三業懴
　　　次三啓
至心稽首太上無極大道
至心稽首三十六部尊經
至心稽首玄中大法師
　　　次旋行
　　　次収五眞文(東方南方西方北/方中方並宣文了)
　　　次呪眞文
　　　次唱重稱法位
　　　次上香長跪
　　　次拜表
　　　次露表
　　　次遣表
　　　次存神起再禮
　　　次封表
　　　次引表於天門焚之
　　　次内官
　　　次都講唱十二願
　　　次法師復爐
　　　次知磬舉出堂頌衆和引出壇
　　　次法師一拜
　　　次引至靜黙堂序立
　　　次法師上香啓白
　　　次知磬舉向來頌衆和之
　　　次知磬云朝修事畢衆官普揖
　　　次設醮散如常儀
太上黄籙齋儀卷之五十三










太上黄籙齋儀卷之五十四鳴六
　　　　唐廣成先生杜光庭剛
　鎭壇眞文玉訣
　　　眞文赤書安鎭法(出靈寳/玉訣經)
經曰元始五老太上大道君上帝髙尊十方
大神會於南丹洞陽上館坐明珠七色寳座
時有五帝大聖玄和玉女及諸眞人大仙五
萬二千五百衆同來詣座天灑香花神龍伎
樂無鞅數衆紫雲四敷三景齊明天元合慶
衆眞齊駕道君軫念欲度衆生是男是女好
願至人咸使得見靈寳出法亦有善心來歸
法門由爾前生萬劫巳奉至眞功滿德足致
生道世值遇法興今當爲爾解說疑滯十二
部經(謂中法洞玄/一十二部也)使爾救度十方諸天人民
勤爲用心勿使魔言光庭曰在昔
元始天尊混元既判三炁開圖以大道元精
眞一之氣化爲靈寳赤書凝結成文降於五
方以鎭安天地招眞命靈故云天地得之以
安鎭日月得之以光明鬼神得之以開度人
民得之以長生眞文垂之於世上銷天災保
鎭帝王下禳毒害以度兆民制伏神鬼拯拔
沈淪無所不爲也經云無文不光無文不明
無文不立無文不成無文不度無文不生是
也又云赤書玉字八威龍文保制劫運使天
長存此靈寳五篇眞文之妙用也故能正天
分度調和隂陽開度飛爽保衞帝王拯淪濟
溺通幽達明和𡨚釋咎却死延生生死之苦
無不救之當建齋之時以眞文玉字安鎭五
方解壇事畢収文焚之散灰青煙之中具如
玉訣之法或學士修眞自祈度世記名仙品
永離鬼官當以三元八節甲子本命之日書
文玉簡投諸名山除宿世罪簿言名上天事
事三過諸天三官九府記其善功上天右别
萬神敬護五帝侍衞三界司迎千魔萬精不
敢妄干經曰志願堅固觸向咸成七祖父母
上生天官生死福慶影響相酬也
太上靈寳眞文東方青帝君符命第一
東方玉字二十四字學仙之士以立春日朱
書持之或投名山









東方九氣始皇青天碧霞鬱壘中有老人
總校圖籙攝氣舉仙
又三十二字主災星臨照朱書青紙上露庭
中九日持之銷災修黄籙以鎮東方依後呪
文行之

















歳星輔肝角亢鎭眞氐房心尾四景迴旋
箕主七辰正斗明輪承氣捕非掃除災羣
又三十二字主制鬼魔朱書黒紙上向東北
持之妖滅鬼伏並依呪文行之



















東山神呪攝召九天赤書符命制㑹酆山
東魔送鬼所誅無蠲悉詣木宫敢有稽延
又三十二字主攝東海水帝遇大水之災及
度大水召龍攝精黃書青紙上依後呪行之
投文水中身度其災河伯奉迎

















下制東河溟海水神大劫洪災蛟龍負身
水府開道通徑百千上帝赤文風火無間
太上靈寳眞文南方赤帝君符命第二
南方玉字三十二字主神仙圖籙學仙之士
以立夏甲子本命之日朱書簡文投於名山
名入仙籍神仙長生矣















南方丹天赤帝玉堂中有大神號曰赤皇
上炎流煙三氣勃光神仙受命應㑹太陽
又三十二字主攝南方諸星宿變易之災用
之及鎭黄籙齋壇朱書青紙上行之天文復
位天災自消矣















熒惑輔心井鬼守房栁星張翼抗禦四郷
軫主七宿迴轉天常召運促㑹正道驛行
又四十字主制天魔鬼神黄書赤木刺上行
之鬼魔伏滅矣






















赤文命靈北攝酆山速送魔宗斬滅邪根
符校所討明列罪源南山神呪威伏八方
羣妖滅爽萬試摧亡
又四十八字主制水災召南海水帝蛟龍萬
精黄書青紙上水官奉迎






















南方水帝太伯龍王神呪流行普掃不祥
洪水飛災上召蛟龍開除水徑千道萬通
敢有干試攝送火宫赤書所吿莫有不從
太上靈寳眞文中央黄帝君符命第三
中央玉字四十字主神仙圖籙學仙之士以
本命甲子春分秋分夏至冬至之日朱書服
之或投名山名入仙籍矣




















中央總靈黃上天元始生五老中皇髙尊
黃中總氣綂攝無窮鎭星吐輝流鍊神宫
勑攝北帝遏塞鬼門剪除不祥莫有當前
又四十八字主攝水災召北海水帝萬精蛟
龍黄書青紙上行之























中山神呪召龍上雲制㑹黃河九水河源
不得急縱善惡悉分千妖萬姦上對帝君

莫有干試太陽激焚赤書玉字宣告普聞
太上靈寳眞文西方白帝君符命第四
西方玉字四十八字主神仙圖籙學仙之士
以本命甲子立秋之日書文服之白書白刺
上投之名山名上仙籍矣
























西方素天白帝七門金靈皓映太華流氛
白石峨峨七氣氤氲上有始生皇老大神
總領肺氣主校九天檢定圖籙制召上仙
又二十四字主西方災星變異及鎭齋壇朱
書青紙上行之星宿復位天災自消矣












太白檢肺奎婁守魂胃昴畢觜王制七關
參總斗魁受符北元
又一十六字主攝六天鬼氣金精萬妖行此
法者黑書白木刺上制西方鬼魔皆自伏滅
矣









赤書玉字九天正文攝召萬氣普歸帝君
又四十八字主攝西海水帝水中萬精召雲
龍以度水災黃書青紙上萬精立制水官奉
迎





















西方神呪八威七傳符水上龍召山送雲
在此校録同到帝門輔衞上眞斬滅邪源
若有不祥截以金關赤書符命風火驛傳
太上靈寳眞文北方黒帝君符命第五
北方玉字四十字主神仙圖籙學仙之士以
立冬本命甲子之日丹書佩又黑書白剌上
投之名山名上仙籍矣


















北方玄天五氣俳佪中有黑帝𩀱皇太微
總領符命仙鍊八威青裙羽䙱龍文鳳衣
上帝所舉制到玉階
又三十二字主妖星照臨及鎭齋壇朱書青
紙上行之















北辰輔腎斗牛衞扉女虚危室豁落四開
壁總七星執凶紏非却災掃穢明道洞輝
又二十四字攝天魔乃北方鬼神青書黒紙
上行之鬼魔摧伏矣











北山神呪激陽起雷流鈴煥落玃天振威
北酆所部萬妖滅摧
又二十四字制水災黄書黒紙上攝北海水
帝制蛟龍萬精矣











九河傾訖鳥母羣飛蛟龍通道水脉洞開
赤文玉書驛龍風馳
靈寳投眞文及吞服眞文并拔度九祖身求
神仙叩齒十二通呪曰
玄上髙靈元始尊神大聖俳佪萬眞臨軒三
景散輝慶雲四陳上告玄圖推筭九天今日
啓願玄剌靈山丹書赤字自然眞文上告五
帝記名玉篇萬神監映日月盟言願度願生
願神願仙天地星宿玄照我身三官九府五
嶽大神普告無窮削除罪根元始大明莫不
納言七祖幽魂受福自然三塗五苦永離八
難得與三景同輝紫晨輪轉不滅身得飛仙
畢投剌於絶巖之中散香於靈山之上又叩
齒三通呪曰
元始告命仙名巳書三官九府罪莫不除散
香五帝告盟太虚請如所陳萬劫長居
元始五老禳星宿客災明天分度登齋安鎭
眞文玉訣
道言諸天星宿各有分度至於經道錯越更
相侵犯或有異星見於方境皆由天氣運度
否激所之災有所犯出其分國故以天光轉
照玄告不祥元始垂文和天安地解災却禍
安國寧人志士精心依法修行災見之日書
眞文如其法露於中庭向方面(所謂星在東/方角亢七宿)
(面東呪之九日/露文他倣此)叩齒十二通散髪仰頭呪曰
元始上天三光髙明迥景照耀四方玄清運
度所衝激揚流星五分錯越三綂失寧五斗
總辰七宿明靈眞君大魁厥諱玉清夫人皇
妃字曰育嬰總御玄關迴轉諸天今有客災
玄告不祥請以眞文赤書上呈散髪謝愆披
露丹誠惟乗玄鑒迴復天經氣不横越災不
横生焚燒靈文散煙玉庭上景監度普告萬
靈氣清三關災滅九冥隂陽調和國土太平
請以金龍風火驛呈畢露眞文於中庭金龍
鎭之假令災在東方(謂角九/七宿也)則九日九夜竟
燒文散灰青煙之中凢禳天災安國寧民法
法皆隨方然燈照耀諸天假令災在東方則
然九燈亦可九十燈九百燈用金龍一枚青
繒九十尺九日九夜行之災在南方則然三
燈亦可三十燈三百燈金龍一枚絳繒三十
尺三日三夜行之災在中央則然十二燈百
二十燈千二百燈金龍一枚黄繒百二十尺
十二日十二夜行之(中央謂天市太/微紫微宫也)災在西
方則然七燈七十燈七百燈金龍一枚白繒
七十尺七日七夜行之災在北方則然五燈
五十燈五百燈金龍一枚黒繒五十尺行之
五日五夜餘依元始靈寳上元科法(黄籙齋/常修之)
(當同/此法)
元始靈寳五老攝召北酆鬼魔赤書上訣
道言夫受靈寳上法致神明來降存念響達
與天眞交遊冝先分别鬼魔形象遏塞干試
魔精旣伏存思自感神明易致行此之法依
上眞文施行便向東北叩齒三十六通(東北/爲鬼)
(門凡有大疾災疫妖怪妄興當於國城郡邑/境土東北之方按法修齋施文安鎭精心行)
(之鬼魔摧伏/因寧民安)閉氣九息而仰呪曰
三元開明迴轉天常運推數終百六乗綱大
劫交㑹萬妖爭行北酆不拘放逸鬼宗羣魔
縱肆妖閉天光上帝有命普告十方演明天
度法敎開張正道治民攝除不祥有何小妖
羣聚爲場赤書玉文撿攝鬼郷北酆三官明
速傳行千丁束爽萬鬼送形流鈴交煥激氣
太陽金虎四邀天丁捕亡大小齊到不得匪
蔵元始所告列奏上宫畢息氣良久應所致
感之者當分别其像眞靈思存感效勿說之
恐敗其功
元始五老禳大劫洪水召蛟龍水宫度災眞
文玉訣
道言夫天地大劫之災洪水四出蕩穢除惡
萬無一遺當此之時天地冥合人民漂流無
復善惡唯有志學之士得靈寳眞文大劫小
劫之符及可乗飛羽而髙觀登靈嶽而浮翔
當此之時神人自當使蛟龍爲通路開水徑
以度爾身河伯司迎不罣津梁也所明靈文
之眞妙豈拘大劫之災或遇此之際當依其
文施用北向(水位/所在)叩齒五通開通閉氣二十
五息存已身心中生火火出頭頂而燒四方
山林草木及己身都盡形體皆成灰飛翔青
煙之中無復所遺(存己歸於極陽/不爲火所制也)思大水浩
浩蕩除天下己身化爲灰隨水而流因叩齒
二十五通(此或分野大水積隂爲災精心之/士依文施行亦可拯羣主之墊溺)
(救萬物之淪▲矣故夏禹得之▲/神召龍以通百川成治水之功也)呪曰
五行相促運度機陽隂陽否激結成災衝大
劫傾訖蕩穢除氛九河受對洪災激川水毋
徘徊鳥馬合羣日月冥㑹三景停關上選種
民推校玉文棄惡遺善清濁永分我參帝簡
名列九天大災四㑹赤書所蠲是日告命萬
神咸聞九河水府溟泠大神開除水徑通利
河津蛟龍應符攝山送雲負我送我馳騖四
奔丹書赤字元始眞文金龍驛呈時刻無間
立復告御上對帝尊畢引氣二十五嚥須㬰
當有開通之神以度兆身在山則山浮在水
則水開可謂臨危而濟儵欻之頃也郡國有
水災之時亦可建齋書文精心行之矣
天尊於億劫之始運元氣眞精化生靈文以
制御劫運保國寧民子宿有福慶與善因縁
得值斯文上古之人醇和抱樸與道混同不
俟齋戒行之立應代末時澆人心散壞崇正
者寡違眞者多欲行其法須依三元簡文立
齋行道精心思念冥契玄聖乃致感通不爾
者魔試所干徒爲之耳可選精㓗之士絶塵
之地名山靈跡以期通應矣以彰大道濟度
之慈太上救物之澤弘化之士其勉之哉庚
子年中元日集



太上黄籙齋儀卷之五十四










大上黄籙齋儀卷之五十五鳴七
　　　　唐廣成先生杜光庭刪
　投龍璧儀
下元黄籙簡文靈仙品曰拔度罪根威儀修
齋都畢依
赤書玉訣丹書槿札金龍青絲纒之以關靈
山五嶽昇度之信封於絶嵓之中一依具法
下元黄籙簡文靈仙品曰關五帝威儀畢當
以丹書玉札一枚金龍一枚青絲纒之以投
三江以關水帝昇度之信一依玉訣具文
下元黄籙簡文靈仙品曰關水帝畢以玉札
金龍金紐九枚青絲纒之埋於壇所以告盟
地官一如科云
上元金籙簡文眞仙品曰拔度生死修齋威
儀以金龍五枚鎭五方眞文之上事畢投之
山水
下元黄籙簡文靈仙品曰拔度罪根威儀當
以上金作十金龍以鎮十方拔度飛魂十方
方按一枚
玉匱明眞科云修黄籙寳齋當以上金三兩
鑄三龍龍各重一兩(國家用上金公侯大臣/次金士庶人銀銅塗並)
可副以玉簡(卽王/扎也)提修齋所爲及國號太歲
月日法師姓名投奠方所投於名山大洞靈
泉龍穴及齋壇或住宅之中以告盟天地水
三府使監證齋功闕者考屬地官九都曹
科曰龍者乗雲氣御隂陽合則成體散則成
章變化不測入地昇天故三十六天極陽之
境可以驛傳信命通達玄靈者其惟龍乎(龍/者)
(陽畜也夫天用莫如熊地/用莫如龜人用莫如馬也)是以上天以龍爲
驛騎往來人間矣五金之最堅剛不渝天地
所寳通靈合神故以上金鑄之取法龍形投
之洞府告盟三元也洞府眞官所司寮屬告
龍信簡文錄其善功以奏言於上聖感應之
報猶影之隨形修尚之士不可闕也
科曰簡也者告也紀也札也紀世之善告於
上眞法長一尺二寸象十二辰廣二寸四分
法二十四眞氣厚二分法二儀上下正方法
日之方景正眞通達無所避讓國家以玉爲
之玉有九德可以爲禮天地神祇之信故用
王焉公侯臣庶通用槿木以其㓗白纎緻可
比玉矣明尊畢之殊也
科曰璧者禮天地山川之寳也以玉爲之投
山川用圓璧一其色蒼徑三寸虚其中(山簡/爲九)
(天之信故用蒼/璧用以法天也)投水簡用六出之璧其色黒
徑三寸虚其中(水簡爲九海水官之信故用/玄璧水之色也六出水之數)
也投土簡用黄璧正方徑二寸虚其中(土簡/爲九)
(地之信黄者土之色/也方者地之形也)璧與龍副於簡封之外
以青絲纒之
科曰投三簡之法當用金鈕九隻以副於簡
(三簡用二/十七鈕也)金鈕代㰱血青絲代割髮造盟達
誠最爲重也故以青絲纒鈕璧附於簡及龍
而後放之也(鈕法國家用金臣庶/以銀塗金銅塗金可)鈕徑九分
圓其外如環之形也
科曰修齋畢别卜良日或齋㓗之辰醮饌法
師衆官及齋主弟子或汎舟以詣水洞或梯
陸以登山門各於洞府之外薙草掃灑㓗浄
敷列醮席酒果餚饌當鹿脯湯茶等(國家六/十四分)
(臣庶二/十四分)如嚴醮之儀乃盛服澡漱朝謁法事
備如科式所在地司靈官監察將吏當爲予
關啓洞中仙曹通達告齋之簡如此福善立
感不得都無關啓直爾投於洞中不達眞靈
反獲罪考矣(若山水之洞稍逺師衆不可俱/行難於登泛者當選壇内法職)
(一二人與弟子齎簡以請洞所設醮關告投/奠一如本儀若國家投龍五嶽諸山具有金)
(龍科式輿此常/禮繁省不同矣)齋家或公私所拘不得躬詣
洞府者可選精愼䖍恪信奉恭勤者一人代
往行禮無可代者師爲關告之又不得藏匿
簡文因循持久旣關告盟之信所在地司錄
奏獲罪非細切冝愼之至洞所於門外選平
地或船中或石上並須掃灑精㓗以設醮位
淨席五領醮巾五條青布緋布並可酒茶湯
隨盤數五果餅饌隨時所有國家六十四分
臣庶二十四盤香四爐巾案四副
　　　洞府神仙位


三弟子拜位
寳
位師關奏位


　　　日直土地監察
陳設訖以香水灑壇之外以蕩氛穢禁勑如
常儀師徒弟子並須澡漱嚴㓗以䖍恭爲先
不得因循諠聒不恭如違考罰尤深
　　　各禮師存念如法
(次思三尊經寳玄師五星五土五嶽/五蔵五靈經籍度三師三色雲氣當)
(處洞府眞仙靈司監察官屬日直土/地並儼然在坐羅列分明如齋法訖)
衞靈
五靈列位煥鎭五方始皇護魂丹老衞形
皓靈侍魄黒帝攝生中央黄帝統御萬眞
元皇誥下幽夜開光罪銷北府名列南昌
金籙定籍玉字除殃朱陵鍊質飛神太蒼
三官九府無極神郷普受開度上生天堂
　　　鳴法鼓二十四通
　　　發爐
無上三天玄元始三炁太上老君召出臣身
中三五功曹左右官使者左右捧香驛龍騎
吏侍香金童傳言玉女五帝直符直日香官
各三十六人出當召此間土地山川正神速
出嚴装關奏臣今正爾燒香奉爲某官某甲
設黄籙寳齋功圓事畢投簡靈山願得
太上十方正眞生炁入臣等身中所啓速達
徑御
太上無極大道崑崙五嶽靈山洞府前
　　　各稱法位
具位(臣某)等謹奉請
大羅玉清無極無上至眞大道元始天尊太
上大道君太上老君三十六部尊經玄中大
法師三寳衆聖一切尊靈垂慈降臨稽首再
禮謹奉請
某洞府眞仙洞天官屬得道眞人垂光降臨
謹奉請
當境主司虚空監察香官使者三洞威神里
域眞官詡衞將吏山水川澤一切正神具官
來降
　　　次三捻上香
　　　獻酒
　　　各稱法位
　　　長跪啓曰
具位(臣某)謹上啓
太上無極大道太上三尊十方巳得道大聖
衆至眞諸君丈人東華南極西靈北眞三十
六部尊經玄中大法師太極眞人玄一三眞
人諸天日月星宿崑崙上宫諸神仙西靈金
母五嶽眞君靈山正職潜霍儲君青城丈人
廬山使者鍾山鬱絶西玄墉臺丘嶽大神三
官北部六宫幽司天下地上冥靈諸神監生
主録南上三門至神至靈一切羣仙(臣)胎誕
塵濁瞽闇無知萬劫善縁依承道化奉宣慈
訓佐國立功濟物度人弘道讃法(若受經/籙云)以
今某年月日詣三洞法師某嶽眞人某甲受
靈寳五老眞文赤書靈篇三部八景諸天内
音神仙二籙八威䇿文五帝符杖中盟眞經
傳授事竟投簡靈山請以金鈕(後兩過無/鈕除此四字)
金龍驛傳(黄籙投/簡云)奉爲(某官/某乙)修設
黄籙大齋爲國爲家普及存亡懴罪乞恩解
消災咎法事都畢投簡靈山金龍驛傳乞落
除罪録記名玉暦願神願仙解釋九玄七祖
九族衆親先亡後化拔贖惡根免脫酆都岱
宗二十四獄五嶽之府九幽之中刀山劒樹
苦惱之郷魂覩光明永蒙開度輪轉受化逍
遥福門安穩墳墓注訟不興舉家蒙福一切
荷恩妖精殄滅善瑞日生修道叅眞永階仙
品蒙如所啓仰荷玄恩(臣某)誠惶誠恐稽首
再禮謹啓
　　　次起立捧簡文香上熏之叩齒九通
　　　次讀簡文畢用青紙封之青絲纒龍
　　　鈕璧等弟子執之香上師呪曰
玄上開明元始監眞上帝五老赤書丹文
天地本始總領三元攝氣召㑹催促學仙
髙上符命普告十方日月星宿五嶽靈山
天上地下溟泠大神監生主録南上三門
關領玉簡勒名丹篇削落罪目上補帝臣
歸慿至道修齋立功拔贖九祖一切若魂
行道事竟謹依靈山請投玉簡乞削罪名
皆蒙解脫無有𡨚親去離三惡魂昇九天
生死開度億劫長存今日上告萬眞咸聞
請以龍簡關盟眞官乞如所告金龍驛傳
　　　(呪畢衆/官再禮)
　　　次投簡於洞中
　　　投龍頌
　　　三禮
　　　復爐
　　　學仙讃
　　　撤饌
投水簡法
　　　各禮師存念如法
　　　衞靈
　　　鳴法鼓二十四通
無上三天玄元始三炁太上老君召出臣身
中三五功曹左右官使者左右捧香驛龍騎
吏侍香金童傳言玉女五帝直符直日香官
各三十六人出當召此間土地里域眞官正
神速出嚴装關啓臣今正爾焼香投簡願得
太上十方正眞生氣入臣身中令臣所啓速
達徑御
太上無極大道暘谷神王九江水府水帝前
(各三/禮)
　　　各稱法位
　　　降眞
　　　長跪啓白
臣謹上啓
太上無極大道太上三尊十方巳得道大聖
衆至眞諸君丈人東華南極西靈北眞三十
六部尊經玄中大法師太極眞人玄一三眞
人日月五星北斗七元五嶽四方日窟常陽
暘谷洞隂神君聖衆扶桑大帝九老仙都君
三河四海九江淮澤三官九府十二河源九
府水帝溟泠大神水府衆仙一切羣靈(臣)誕
質下土禀識凡微宿以道因遭逢聖運靈寳
垂化大法度人佐國立功奉弘慈訓(受經/籙云)以
今某年月日詣三洞法師某嶽眞人(某/甲)受靈
寳五老眞人赤書靈篇三部八景諸天内音
神仙二籙八威䇿文五帝符杖中盟衆經傳
授事畢投龍清泉請以金鈕(後兩過無金鈕/當除此四字)
金龍驛傳(黄籙齋/畢云)奉爲(某官/某乙)修設黄籙大齋
爲國爲家普兼存没祈恩謝罪請福消災解
釋𡨚仇増延命禄法事都畢投簡靈泉金龍
驛傳乞除死籍消罪注生願神願仙賜以自
新九玄七祖解拔苦根去離暘谷幽夜寒郷
沐浴鍊度超昇天堂塚墓安吉殃注永泯舉
家受福神炁休寧學識開朗智慧圓明揚闡
正法消伏姦凶三界證度功滿行充帝王安
鎭國祚興昌謹以啓聞乞如所陳(臣某)誠惶
誠恐稽首再拜謹啓
　　　次捧簡文香上熏之叩齒三通
　　　次讀簡文畢用青紙封簡青絲纒龍
　　　　　鈕璧等弟子執之香上師呪曰
元始五老上帝髙尊十方至眞太華靈仙
赤文告命無幽不關上御九天請下玉文
日月五星北斗七元中告五嶽四方靈山
下告河海十二泉源九府水帝溟泠大神
今日上告萬願開陳修齋行道普爲存亡
請贖七祖宿對罪根謹投玉簡乞得上聞
記名水府過去昇天生死開度萬靈開聞
請以龍簡告盟水帝賜如所陳金龍驛傳
(畢衆官/再禮)
　　　次投簡於水府
　　　唱投龍頌
　　　三禮
　　　復爐
　　　小學仙讃散如常儀
投土簡法
　　　各禮師存念如法
　　　衞靈
　　　鳴法鼓二十四通
無上三天玄元始三炁太上老君召出(臣)身
中三五功曹左右官使者左右捧香驛龍騎
吏侍香金童傳言玉女五帝直符直日香官
各三十六人出當召此間土地里域真官正
神速出嚴装關啓(臣)今正爾焼香投簡願得
太上十方正眞生炁入(臣)身中令(臣)所啓速
達徑御
太上無極大道九土皇靈地府大神前(各三/禮)
　　　次各稱法位
　　　次向西南降眞
　　　次長跪啓白
(臣)謹上啓
太上無極大道太上三尊十方巳得道大聖
衆至眞諸君丈人東華南極西靈北眞五老
上帝三十六部尊經玄中大法師太極眞人
玄一三眞人鄷都大帝君九府之宫泉曲主
司無極世界髙皇九土皇靈季帝髙眞中皇
九土戊己黄神土府五帝三界官屬土地里
域眞官正神及此觀宅一切靈祇(臣)稟氣凡
愚叨因宿運㑹遇眞法與善因縁值靈寳開
光赤書宣化許以庸穢參奉正眞佐國爲時
立功行敎(受法/籙云)以某年月日奉詣三洞法師
某嶽眞人佩受靈寳五老眞文赤書靈篇三
部八景諸天内音神仙二籙八威䇿文五帝
符杖中盟衆經傳授事畢投簡中宫請以金
鈕(後兩過無鈕/去北四字)金龍驛傳(黄籙/齋主)奉爲某官(某/甲)
修設黄籙大齋爲國爲家普兼存没銷殃謝
罪請福祈恩行道事訖投簡靈壇金龍驛傳
乞削除地簡除其罪愆願度願生保濟形身
九老仙都玉暦注名九祖父母億劫種親先
亡後逝咸享福縁去離九幽之下八門之郷
地獄之内楚掠之中殃注消釋塚宅清寧惡
根斷絶上生福堂某學業圓就功行盛明生
死同福永保無傾帝王受福天下和平謹以
啓聞乞垂感悟(臣某)誠惶誠恐稽首再禮謹
啓
　　　次捧簡文香上熏之叩齒十二通
　　　次讀簡文畢用黄紙封簡青絲纒龍
　　　　　鈕璧等弟子執於香上師祝曰
天地開張萬炁分靈三元同符十方朗清
五嶽上聞主死領生丹書赤文元始上經
普告無上九地皇靈今日上告萬仙定生
修齋行道普爲存亡我願我仙請投玉名
土府太皇勒除罪刑奏告上宫判薄華清
身得飛騰天地同靈九祖種親腐骸更榮
魂升南宫受鍊仙庭今日告命萬神咸聽
請以金鈕表明至誠請如所告金龍驛呈
(呪畢衆/官再禮)
　　　次投簡於壇中或於月建之下
　　　次吟投龍頌
　　　三禮
　　　復爐
　　　小學仙讃畢散
此土簡言功之夜宣讀呪讃巳畢至明便可
埋於壇中不俟别更關告今以張承光法師
儀内有三簡啓奏眞位不同故再録於此若
修齋壇内只以言功醮時呪告便可投也其
山水二簡雖言功之時宣呪巳畢若至泂所
設醮當湏依次第一一宣讀封呪然後投之
庶爲周備不可以壇中告了至山直爾便投
所在眞靈恐下關領善功不達所失尤多切
冝詳愼也所以壇中告此山水二簡者蓋恐
齋主弟子公私所檢不得躬詣洞門故於壇
中對共宣告耳若齋主弟子不憚山水之逺
登渉之勞自與衆官躬詣洞府者即言功之
夕但拜表後告土簡一般了留山水二簡就
山水法事更爲允當切在詳而行之不可執
文爲滯也
投三簡之時當爲所在土地焼錢一二百紙
極佳矣
修道之士三元八節謝罪祈眞投五帝簡法
(出眞文/玉訣)
元始靈寳告五嶽靈山除罪求仙上法簡文
靈寳某帝先生(臣)某年若干歳某月生命屬
某帝名係某嶽願神願仙長生度世飛行上
清五嶽眞人至神至靈乞削罪録上名九天
請詣靈山金龍驛傳
　　　國號年號太歳某月朔某日某辰於
　　　此某處告行
此三簡文並自具年名所屬願神願仙下文
一如水府土文黄籙簡中之言封題龍璧鈕
呪一如前齋法初一遍投三簡各用九鈕第
二第三遍投之但用龍簡無鈕也
　　　次投畢散香出水吟頌曰
元始盟映仙名巳書三官九署罪莫不除
散香五帝告盟太虚請如所陳萬劫吾居
　　　三禮
　　　至心稽首禮
太上無極大道
　　　至心稽首禮
三十六部尊經
　　　至心稽首禮
玄中大法師
　　　復爐
香官使者左右龍虎君侍香諸靈官當令(臣)
投簡之所自然生金液丹碧芝英百靈衆眞
交㑹在此洞案爐前令(臣)學道得道求仙得
仙十方仙童玉女接侍香煙傳(臣)向來所啓
之言速達徑御
太上無極大道暘谷神王九江水府水帝前
(各三/禮)
小學仙讃唱如常法
道言爾有志心發無上道意欲度諸天人民
善男善女咸使得離三惡五道八難之中得
過三惡世世與道相值當以八節甲子之日
投三元玉簡除宿罪之簿言名上天祀事三
過諸天三官九府更相關告上天右别萬神
敬護五帝侍衞三界司迎門戸清肅天地神
祇日月來朝千魔萬精不敢妄干志願堅固
觸冋咸成七祖父母即得解脫三塗五苦上
升天堂生死福善影響相酬三官九府書人
功過其理甚明世世因縁毫分無虧若有至
士爲國主帝王土地官長一切民人九祖父
母長夜三塗修黄籙大齋三日三夜告盟九
天投簡三元福利廣大不可勝言爾諦奉行
勿爲懈怠無使魔壤爾身
道士張承光曰登壇受靈寳中盟畢依自然
金科投金鈕十口放龍清泉爲求仙之道重
登壇受五老赤書二籙杖䇿思微定志等依
明眞科文即投三龍二十七鈕以山水宅三
處爲學仙之信然後以玉訣别以九龍二十
七鈕以八鈕以八節日投山水宅永除罪簿
言名上天又黄籙齋竟亦投龍簡只依三元
簡文無别啓告立成口訣羣愚相承施用蒙
昧余昔遇師陸君通神入妙言事當理無不
感應禀妙在心而文無儀軌若依經本文謾
書投之則山水宅神將非可誠録皆幽顯孟
浪甚乖玄宗故撰此三處關啓文各指告其
仙司又别出三簡立成訣今按分明當時必
蒙刻書削罪記名九玄即拔家門前榮學業
孳茂生死獲仙開示門人尊祕之焉光庭曰
大道以一炁生化三才陶鈞萬有故分三元
之曹以主張罪福即天地水三官實司於三
元也人之生死壽夭罪善吉凶莫不係焉三
籙簡文亦三元之典格也修齋之法當投三
簡以告三元故山簡投諸天洞府奏天官上
元也水簡投靈泉水府告水官下元也土簡
投於壇宅告地官中元也詳簡文之中眞靈
位號事理顯然近代以來只投山水二簡淮
浙江表有三簡之儀行之巳久今檢㝷本末
得張承光法師所述之文奏告三元頗爲的
當投奠信無惑焉故可遵行以爲永式不獨
受經即投三簡修齋遷拔全係三元若三簡
俱行即銓舉善功皆達三官之府矣修奉之
士𦍒無滯疑也



太上黄籙齋儀卷之五十五





太上黄籙齋儀卷之五十六鳴八
　　　　唐廣成先生杜光庭刪
　禮燈(夫禮燈之法出金籙簡文凢修齋行/道以燒香然燈最為急務香者傳心)
　(達信上感眞靈燈者破暗燭幽下開▲夜/所以科云燒香然燈上照諸天福堂下照)
　(長夜地獄苦魂滯魄乗此光明方得解脫/旣然燈須各有所法象春九夏三秋七冬)
　(五四季十二皆隨五行本數設之然有諸/天諸地八卦九幽諸燈之位隨金籙文中)
　(方位羅列燒香禮呪即福德立降災咎自/消或以啓齋之夜或三日七日之中如法)
　(然燈落景行道畢出壇至地戸以讃詠憧/節庠序雅歩導引衆官弟子等旋繞燈下)
　(依位呪之毎呪畢衆官弟子皆禮禮▲/復以空洞聲引歸玄師前散如常儀)
　　　明燈頌
太上散十方華燈通精誠諸天悉輝耀
諸地皆朗明我身亦光徹五藏生華榮
炎景照太無遐想通玉京
(右頌開東嵩嶽河中同華皆長聲吟之落景/陞壇以引法師於燈下禮燈時以此頌先引)
(旋繞燈一周只於地戸/列班禮呪亦合其儀矣)
　　　衆官於地戸列班定法師言曰
太極太虚眞人曰隂陽構象天地分形晝夜
旣殊昏明有異所以清浮表質諸天爲仙聖
之都濁厚流形諸地爲鬼神之府九天之上
隂氣都消九地之下陽光永隔是則冥冥之
界無復光明當晝景之時猶如重霧及昏暝
之後更甚隂霾長夜罪魂無由開朗衆生或
無善業宿有罪根殁世巳來沉淪地獄受諸
惡報幽閉酆都不覩三光動經億劫我
天尊大慈悲愍弘濟多門垂然燈之文以續
明照夜靈光所及罪惱皆除更乗懴拔之縁
便遂往生之願若有善男子善女人發無上
道心依按科格來詣齋所齎備香油爲國主
帝王君臣父子三塗九夜若幽若明依法然
燈照燭内外上映諸天之上福堂之中下照
九地之下地獄之内使苦魂超度幽爽開光
九祖生天三塗罷對福沾一切功德無窮當
知此人積劫善縁必得成道今有某官某乙
修建黄籙靈寳齋依按簡文然燈供飬當願
帝王享福三景著明七祖生天三塗朗晏見
世神明敬祐眞聖護持福祚巍巍永登仙果
弟子再拜
上元金籙簡文眞仙品曰然燈威儀於道戸
上然二燈以照齋主住宅爲弟子銷災度戹
安宅鎭神弟子於燈下三禮
　　　法師呪曰
正一陽光熖上朱煙開光童子一十二人洞
照天下及臣等身百邪摧落却鬼萬千光明
朗徹通眞達靈昇入無形與道自然
上元金籙簡文眞仙品曰然燈威儀於本命
上然三燈以照三魂爲弟子制邪度戹拘守
三魂弟子於燈下三禮
陽光洞明三魂自生總録萬神長附我形日
中齊景永保無傾
上元金籙簡文眞仙品曰然燈威儀於行年
上然七燈以照七魄爲弟子安神却禍制魄
除邪弟子於燈下三禮
明燈攝光遊精不飛七魄安守萬神總歸月
中齊景長處光輝
上元金籙簡文眞仙品曰然燈威儀於太歳
上然一燈以照太歳之辰爲弟子除一年災
害福慶來臻弟子於燈下三禮
太陽流暉光焰四方洞照我身七圍九重内
朗外明洞達太空
上元金籙簡文眞仙品曰然燈威儀於大墓
上然三燈以照齋主代世丘陵墓爲弟子拔
度先世亡魂托生淨域斷絶注訟解復連之
災弟子於燈下三禮(宮羽辰肖丑角未/徵戍向墓位禮)
太隂冥冥萬劫無期陽光洞煥下照杇骸魂
受光明鍊景反胎得生淨境懽樂熈熈
上元金籙簡文眞仙品曰然燈威儀於小基
上然五燈以照齋主近代丘陵基拔度神爽
得生天堂利祐見在福祚興昌弟子於燈下
三禮(宫羽戍角丑商未/徵展向墓位禮)
長夜幽冥萬劫無開景潜太隂七魄蕩飛朱
靈童子太陽洞輝照明魂魄神爽同歸
上元金籙簡文眞仙品曰然燈威儀壇堂前
然七燈以照七祖父母幽魂苦爽得生天堂
弟子於燈下三禮
天迥地轉代謝相推九幽無光七祖不闚太
陽開度死魂應歸明燈續夜杇骸生輝
上元金籙簡文眞仙品曰然燈威儀於中庭
然九幽之燈以照九幽長夜之府拔度九幽
之中弟子先亡魂爽覩見光明弟子於燈下
三禮
九幽冥冥萬劫無光長夜閉魂元始未通華
燈續明下照土皇開度七祖上生天宫洞照
内外世爲仙王
上元金籙簡文眞仙品曰然燈威儀於夾門
然二燈以照宫宅爲弟子驅邪捕惡保䕶闔
門弟子於燈下三禮
陽光開明朱煙爓暉太炎童子備守玄扉洞
照宫宅四窻八開驅鬼捕邪萬精斬摧三界
敬護代代不衰衆眞交㑹日月同輝
上元金籙簡文眞仙品曰然燈威儀於地戸
上然二十四燈以照二十四生氣爲弟子延
生益氣増福安神注上生名削除死籍弟子
於燈下三禮(向地/戸禮)
三部八景合成我身二十四氣以成我神明
燈自然上聞太玄身度水火與氣自然八景
齊并願得神仙
上元金籙簡文眞仙品曰然燈威儀於八方
然八燈以照八卦爲弟子照明八達開窻九
官八神宻衞八方開通弟子於燈下三禮(向/王)
(禮)
三景煥明八卦開窻天氣靜閉太隂隱光華
燈照明萬願皆從身入光明永享無窮
上元金籙簡文眞仙品曰然燈威儀於四面
中央然九燈以照九宫爲弟子度九宫災戹
上九宫仙名弟子於燈下三禮
九五分立天地開張玄光潜伏太隂不陽明
我華燈上照九宮玄夜開朗我願吉昌
上元金籙簡文眞仙品曰然燈威儀於十方
然十燈以照十方爲弟子照明十極招眞降
靈解釋災厄名書十天弟子於燈下三禮(向/天)
(門/禮)
天開地閉玄隂不明爓上朱煙爲我通冥十
方尊神玄鑒我形魂魄洞輝自然光精
上元金籙簡文眞仙品曰然燈威儀於四面
然二十八燈以照二十八宿爲弟子削除死
籙益上生名北斗落死南斗延年弟子於燈
下三禮(向東/南禮)
明星大煥光流十門玄精下映九幽北營我
然華燈乗光上聞願得青蓋照我形魂
上元金籙簡文眞仙品曰然燈威儀於天門
上然三十六燈以照三十六天爲弟子開度
七祖父母昇入天堂弟子於燈下三禮(向天/門禮)
龍漢蕩蕩三氣乗玄梵行眇眇彌羅大千悠
悠長魂仰望綿綿今日明燈我願成仙與我
七祖同昇諸天
上元金籙簡文眞仙品曰然燈威儀於五方
然五燈以照五嶽爲弟子上名仙籙保鎭身
形弟子於燈下三禮
五嶽靈山安鎭五方五帝尊神神仙之宗今
日然燈上照天王記我命籍度入仙宫七祖
解脫同昇太空
上元金籙簡文眞仙品曰然燈威儀功德至
重上照諸天下照諸地八方九夜並見光明
見此燈者皆罪滅福生然燈之士其福甚深
九祖父母上生天堂去離憂苦永出九幽逍
遥上元仙宫之中見在安泰子孫興昌門戸
清肅萬災不千存亡開度生死荷恩功德無
量所向從心於家於國咸享利貞九夜二塗
並登眞道(普念無/上尊)
　　　次小學仙讃引至玄師前散如常儀
　　　眀旦滅燈
上元金籙簡文眞仙品曰然燈威儀然燈之
官勤爲用意令燈光明徹竟夕不得中滅半
暗半明令人獲罪冝愼之焉
上元金籙簡文眞仙品曰然燈威儀明旦滅
燈法師呪曰
玄隂閉光長燈續明太陽巳朗八幽開清燈
還太隂光附景生日月二置與我合并(呪畢/便滅)
(燈/止)
凢修黄籙齋當依眞文玉訣四時然燈外別
然金籙諸燈依法拜呪訖或三日之内併行
之或拜呪一夕皆獲福利幽顯沾恩矣或不
因齋壇特然此燈依法拜呪功亦等耳崇善
之士其弘之焉或於齋内然九幽燈别行禮
呪之儀或不因齋特爲存亡然九幽燈亦可
特行禮呪之法其儀軌附之於後
九幽神燈禮呪
上元金籙簡文眞仙品曰然燈威儀爲帝王
國主上銷天災正天分度下安兆庶濟拔存
亡當然九幽神燈上照九天福堂下照九幽
地獄人天蒙惠生死荷恩
九眞妙戒金籙度命妙經云天地八方有九
幽地獄考謫罪魂皆由生死之時造諸罪業
身淪之後淪滯三塗受報終天無由解脱冥
冥長夜不覩光明若非大聖垂慈善縁開度
長居黒暗億劫難原所以天尊懸科著然燈
之品繼明西日照景窮泉流光所臨窮魂息
苦神輝所燭幽爽停酸然燈之功獲福無量
或爲遷拔亡者或爲解厄除災當備香油詣
諸靈觀歸心拜手䖍仰眞靈燒香然燈禮願
供養精誠丹苦福力所覃亡者生天見存蒙
福報應之說備存業報金籙九幽靈寳諸經
聊述其由此不繁載
夫然九幽燈者當市清淨香油不得用非義
之財及濁雜葷穢之物或以諸香宿漬於油
中取其燈焰芳㓗散流香氣上感諸天下蠲
腥雜燈光朗徹銷暗繼明即大獲功德
九幽之燈當於靈壇廣殿衆聖之前分爲九
樹依九位陳列樹别九盞或一樹九層層别
九巵九九之數法天象地下開九夜上達九
玄濟存拔亡最爲聖福或力不及者止辨九
巵不必備用此儀止焚香告眞精誠冥祝功
德通感亦一揆也或隨位備漿水粥時果各
九分或八十一列於九位之前尤爲精妙
次焚香存神叩齒二十四通啓白
具位(臣某)謹啓里域眞官日直使者虚空監
察應感靈司今謹有(某乙)爲某事於某處然
九幽神燈祈恩致福當乞上關三景下白九
幽祈告感通功德成就所啓所願咸乞如言
弟子再拜
弟子(某乙)然九幽神燈上照中天福堂之内
朗徹光景輝映萬方中照中宫境域神州妖
惡潜消災凶殄息下照中央普掠之獄破諸
幽暗開諸光明劒樹韜鋒刀山息刃窮魂罷
考罪魄停酸離苦生天逍遥快樂弟子再拜
弟子(某乙)然九幽神燈上照東方無極諸天
福堂之内陽光煥赫映徹東方中照震宫卯
位青帝之方清蕩災凶掃除氛翳下照東方
風雷地獄破諸幽暗開諸光明所有飛戈飄
㦸震雷霹靂停威息苦▲赦罪魂克果生天
逍遥快樂弟子再拜
弟子(某乙)然九幽神燈上照南方無極諸天
福堂之内陽華洞煥徹照無窮中照午位九
宫赤帝之野消平災異掃滅氛邪下照南方
火翳地獄破諸幽暗開諸光明所有火城火
山考對之者吞火食炭一切窮魂克獲清涼
逍遥快樂弟子再拜
弟子(某乙)然九幽神燈上照西方無極諸天
福堂之内神光煥耀洞映太空中照酉位兊
宫白帝之境掃除氛穢蕩滌災凶下照西方
金剛地獄破諸幽暗開諸光明所有鐵杖金
鎚考對之者窮魂罷苦積罪蒙原早得生天
逍遥快樂弟子再拜
弟子(某乙)然九幽神燈上照北方無極諸天
福堂之内祥光照灼徹照無邉中照坎位一
宫黒帝之野蕩除邪穢洗滌凶災下照北方
溟泠地獄破諸幽暗開諸光明所有毒汁氷
池考對之苦寒㦸霜刃楚毒罪魂並得生天
逍遥快樂弟子再拜
弟子(某乙)然九幽神燈上照東北方無極諸
天福堂之内靈光洞朗照映虚空中照艮卦
八宫丑寅之野廓清災沴摧蕩凶邪下照東
北方鑊湯地獄破諸幽暗開諸光明一切幽
魂承兹福利鐵义煑漬息苦停酸早獲生天
逍遥快樂弟子再拜
弟子(某乙)然九幽神燈上照東南方無極諸
天福堂之内光華普照煥耀無涯中照巽卦
四宫辰巳之野蠲消邪惡摧滅災凶下照東
南方銅柱地獄破諸幽暗開諸光明一切罪
魂免其燋爛罪根除蕩内外清涼盡獲生天
逍遥快樂弟子再拜
弟子(某乙)然九幽神燈上照西南方無極諸
天福堂之内靈光洞朗照映虚空中照坤位
井參之野廓清災沴摧蕩凶邪下照西南方
屠割地獄破諸幽暗開諸光明一切罪魂免
其鋩鋒利刃之苦早獲生天逍遥快樂弟子
再拜
弟子(某乙)然九幽神燈上照西北方無極諸
天福堂之内光華普照煥耀無涯中照乾宫
奎壁之野蠲消邪惡摧滅凶災下照西北方
火車地獄破諸幽暗開諸光明一切罪魂乗
兹福利火車罷扇塗炭消憂早獲生天逍遥
快樂弟子再拜

太上黃籙齋儀卷之五十六















太上黃籙齋儀卷之五十七嗚九
　　　　唐廣成先生杜光庭刪
　八天眞文
黄籙齋拯救幽靈遷拔飛爽開度長夜昇濟
窮泉固其大㫖也然祛災致福謝罪希恩人
天普修家國兼利功無不被矣所鎭靈寳五
老赤書眞文詳其所爲祇通四種一則求仙
愛道自東方九炁下二十四字二則禳制星
辰自歳星輔肝下三十二字三則摧伏鬼魔
自東山神呪下三十二字四則蠲消水害自
下制東河下三十二字五篇之用於斯畢矣
西京清都觀張萬福天師儀軌云諸天隱語
八㑹玉文
元始天尊於香林園中爲上智童子所說下
拔五苦遍極九幽於遷神儀中刋石行用今
則黄籙齋壇冝用此文凶吉合儀銓量允當
庶夫永劫可以流通呪祝焚燒與眞文同耳
具有成法共弘之焉天復元年辛酉十月五
日癸未天姥峯羽衣杜光庭賔聖序
凡眞文並用青紙朱書八天隱字及中天玊
文以鎭齋壇五方宿啓夜讀文訖以金龍鎭
之散壇夜讀文訖弟子捧文於香煙之上法
師呪畢隨表函焚之一如靈寳眞文儀制
　　　東方玉文































亶樓阿薈無惒觀音須筵明首法攬菩曇
稼那阿奕怱訶流吟華都曲麗鮮菩育臻
荅落大梵散煙慶雲飛灑玉都明魔上門
無行上首廻蹠流玄阿陀龍羅四象吁貟
　　　南方玉文



























南閻洞浮玉眸詵詵梵形落空九靈吹前
澤𠗂菩臺緑羅大千眇莾九醜韶遥延邅
雲上九都飛生自騫那育郁馥魔羅法輪
霐持無鏡攬姿運容馥朗廓奕神纓自宫
　　　西方玉文



























刀利禪猷婆泥咎通宛藪滌色太眇之堂
流羅梵萌景蔚蕭嵎易邈無寂宛首少都
阿繿郁竺華莫延由九開自辯阿羅品首
無量扶蓋浮羅合神玉誕長桑栢空度仙
　　　北方玉文































玃無自育九日導乾坤毋東覆形攝上玄
陀羅育邈眇氣合雲飛天大醜總監上天
沙陀劫量龍漢瑛鮮碧落浮黎空歌保珍
惡奕無品洞妙自眞元梵恢漢幽寂度人
　　　中方玉文









黄中總氣綂攝無窮鎭星吐輝流鍊神宫
　　　次弟子捧文香煙上法師叩齒十二
　　　通呪曰
無上至眞大聖髙尊布化運氣三十二天八
㑹九光自然成文安鎭天地保制劫年元始
符命普告三元下勑九地上關諸天中告海
嶽名山大川今日上告萬神咸聞弟子修齋
行道拔度幽魂三官九署削滅罪根永度三
塗五苦之源世世受福記名丹篇神生天堂
鍊化自然生死開度億劫常存九天告命風
火驛傳(再/禮)
太上黄籙齋儀卷之五十七





太上黄籙齋儀卷之五十八鳴十
　　　　唐廣成先生杜光庭剛
　懴禳疾病方懴
　　　先禮方
(臣)等至心歸命東方無極太上靈寳天尊九
氣天君東郷神仙諸靈官三禮各䖍誠懴謝
(餘方/倣此)
　　　懴悔
　　　東方
(臣)衆等奉爲(某)官(某乙)修齋行道歸命
東方無極太上靈寳天尊大聖衆至眞諸君
丈人東郷神仙諸靈官今故燒香歸命懴謝
弟子(某)前代今生至于累劫上犯東方九炁
之天木官之府青帝之宫歳星木德角亢氏
房心尾箕宿青龍之神下犯句芒春王寅卯
甲乙蒼龍少陽功曹之直太衝之方春分之
氣雷霆之威軒轅震卦青帝衆神積罪重過
上繫東方無極世界宫府之中結成災厄歷
世纒綿今因懴謝咸乞蕩除上願
帝王安鎭國祚興昌邦家受福天下蒙恩弟
子(某)九幽披散七祖生天災凶銷解福祚無
窮得道之後昇入無爲和與道合眞
　　　東南方
(臣)衆等奉爲某官(某乙)修齋行道歸命
東南方無極太上靈寳天尊大聖衆至眞諸
君丈人東南郷神仙諸靈官今故燒香歸命
懴謝弟子(某)前代今生至于累劫上犯東南
方梵炁之天風官黄帝季春之神天罡之位
辰巽之方螣蛇戊己招摇四宫立夏之氣社
稷之靈上繫東南方無極世界宮府之中歴
世結固災厄未原因今懴謝咸乞蕩除上願
宗祧遐永
帝祚延長存亡荷福家國沾恩弟子(某)七祖
九玄上生天堂災凶銷解福善無窮得道之
後昇入無爲(和)與道合眞
　　　南方
(臣)衆等奉爲(某)官(某乙)修齋行道歸命
南方無極太上靈寳天尊大聖衆至眞諸君
丈人南郷神仙諸靈官今故燒香歸命懴謝
弟子(某)前代今生至于累劫上犯南方三炁
之天火官之府赤帝之宫熒𤉨火德井鬼栁
星張翼軫宿朱雀之神下犯祝融夏王丙丁
巳午天一太陽勝先之直太一之方夏至離
卦赤帝衆尊羽蟲九紫一切正神上繫南方
無極世界宫府之中結成災厄歷代未原因
今懴謝咸乞蕩除上願
聖躬萬夀國祚遐長幽明同福家國荷恩弟
子某三塗清泰九祖生天災厄銷解禄祚無
窮得道之後昇入無爲(和)與道合眞
　　　西南方
(臣)衆等奉爲(某)官(某乙)修齋行道歸命
西南方無極太上靈寳天尊大聖衆至眞諸
君丈人西南郷神仙諸靈官今故燒香歸命
懴謝弟子某前代今生至于累劫上犯西南
方梵炁之天土官黄帝季夏之神小吉之位
坤未之方句陳戊己后土二宫攝提之府鎭
星土神立秋中斗一切尊靈上繫西南方無
極世界宫府之中結成災厄解謝無因以今
懴悔咸乞蕩除上願
帝王受福天下太平存亡開泰家國咸安弟
子某九幽釋散七祖生天災殃銷殄禄夀増
延得道之後昇入無爲和與道合眞
　　　西方
(臣)衆等奉爲某官(某乙)修齋行道歸命
西方無極太上靈寳天尊大聖衆至眞諸君
丈人西郷神仙諸靈官今故燒香歸命懴謝
弟子某前代今生至于累劫上犯西方七炁
之天金官之府白帝之宫太白金德奎婁胃
昴畢觜參宿白獸之神下犯蓐収秋王庚辛
申酉刑罰少隂傳送之直從魁之方秋分兌
卦咸池七宫毛蟲之屬肅殺之司赤方隂府
一切正神上繫西方無極世界宫府之中歴
代不解災厄未原因今懴悔威乞蕩除上願
聖圖悠久
帝德遐宣存亡家國俱沐玄恩弟子某七祖
超度長夜開光災厄銷解禄筭長延得道之
後昇入無爲和與道合眞
　　　西北方
(臣)衆等奉爲某官(某乙)修齋行道歸命
西北方無極太上靈寳天尊大聖衆至眞諸
君丈人西北郷神仙諸靈官今故燒香歸命
懴謝弟子(某)前代今生至于累劫上犯西北
方梵炁之天天門黄帝季秋之神河魁之位
乾卦戍郷亢龍戊己青龍六宫立冬之氣白
方正神上繫西北方無極世界宫府之中積
罪結固災厄所纒因今懴謝咸乞蕩除上願
帝王宗廟祚曆遐長家國安鎭存殁荷恩弟
子某九玄七祖上生天堂災銷禍散福善日
臻得道之後昇入無爲(和)與道合眞
　　　北方
(臣)衆等奉爲(某)官(某乙)修齋行道歸命
北方無極太上靈寳天尊大聖衆至眞諸君
丈人北郷神仙諸靈官今故燒香歸命懴謝
弟子某前代今生至于累劫上犯北方五炁
之府黑帝之宫辰星水德斗牛女虚危室壁
之宿玄武之神下犯玄冥冬王亥子壬癸冬
至太隂登明之直神后之方坎卦太一甲蟲
之靈北宫一白黒帝衆神上繫北方無極世
界宫府之中積世結固災厄所纒因今懴悔
咸乞蕩除上願
帝王祚曆地久天長存亡受福家國沾恩弟
子某九幽開泰七祖生天災厄銷殄夀禄延
長得道之後昇入無爲(和)與道合眞
　　　東北方
(臣)衆等奉爲(某)官(某乙)修齋行道歸命
東北方無極太上靈寳天尊大聖衆至眞諸
君丈人東北郷神仙諸靈官今故燒香歸命
懴悔弟子某前代今生至于累劫上犯東北
方梵炁之天戊巳黄帝季冬之神丑宫丘墓
山川土官立春艮卦大吉之方太隂之域八
白之官東北方世界一切正神上繫東北無
極之府曹屬之中災厄結固歷世未原因今
懴悔咸乞蕩除上願
帝王安鎭祚曆無窮三塗靜晏九祖生天災
殃銷解家國荷恩得道之後昇入無爲(和)與
道合眞
　　　上方
(臣)衆等奉爲某官(某乙)修齋行道歸命
上方無極太上靈寳天尊三十六天帝君玉
京玄都紫微金闕三清三界梵炁天君無極
世界上郷神仙諸靈官今故燒香歸命懴謝
弟子(某)前代今生至千累劫上犯上方天元
之府太芒之郷至陽之境五億天宫九元七
正三界諸天三十六天帝三十六天君眞仙
上聖飛天神王風雷雲雨諸天正神無上無
極一切尊靈罪結上元之境三官宫府之中
歴代纒綿因成災咎以今懴悔咸乞蕩除上
願
帝王國祚比天長存世世不絶常爲人君四
海安鎭人稱太平天地清晏家國蒙恩九玄
七祖上生天堂弟子某災厄消解福善無窮
得道之後昇入無爲和與道合眞
　　　下方
(臣)衆等奉爲(某)官(某乙)修齋行道歸命
下方無極太上靈寳天尊九壘土皇四司五
帝十二仙君九宫眞人神仙玉女無極世界
下郷神仙諸靈官今故燒香歸命懴謝弟子
某前代今生至于累劫所犯九地之司重隂
之境八溟九壘風澤之方土府太皇地下五
帝洞冥隂府山川洞天三十六土皇名山福
地岡原丘谷地府衆神罪結下方中黄戊已
宫府之中歷代未原災厄結固因今懴悔咸
乞蕩除上願
國祚帝圖山河等固幽明蒙祐家國荷恩弟
子某地獄寧閑九幽披散光明通朗七祖生
天災咎清銷筭禄延未得道之後昇入無爲
和與道合眞
　　　三光
(臣)衆等奉爲(某)官(某乙)修齋行道至心歸命
日月星宫至眞大聖三光神仙諸靈官今故
燒香歸命懴謝弟子某前代今生至于累劫
所行罪犯上觸眞靈日月星宫太隂太陽之
府諸天列宿九曜尊神不敬三光輕慢天象
罪結三元之境天元曹府之中歴代纒綿因
成災厄以今懴謝咸乞蕩除上願
景祚無窮
帝圖遐永萬方昭泰文▲混同弟子(某)災厄
銷平福祥臻萃三塗九夜咸覩光明得道之
後昇入無爲(和)與道合眞
　　　五嶽
(臣)衆等奉爲(某)官(某乙)修齋行道至心歸命
五嶽眞君名山洞府得道神仙諸靈官今故
燒香歸命懴謝弟子(某)前代今生至于累劫
所行罪犯上觸眞靈嶽瀆尊神山川宫府名
山靈化福食之曹及十大洞天三十六洞七
十二福地三十六靖廬佐命二儲眞宫靈宅
丈人使者司命髙尊積過未原結成災厄因
今懴悔咸乞蕩除上願
聖歷永昌
帝圖安鎭生靈和泰寰海昭融弟子(某)罪咎
蠲平災厄銷殄存亡蒙祐家國沾恩得道之
後昇入無爲和與道合眞
　　　水府
(臣)衆等奉爲(某)官(某乙)修齋行道至心歸命
扶桑大帝暘谷神王三河四海九江水帝十
二河源水府神仙諸靈官今故燒香歸命懴
悔弟子某前代今生至于累劫所行罪犯上
觸眞靈積過所鍾下元之府靈泉溟海及諸
河源八澤九江水官之簡結成災咎累世𨇠
綿因今懴謝咸乞蕩除上願
帝業繁昌
聖圖延永萬方有泰八海無波弟子(某乙)罪
日蠲消災厄除蕩存亡蒙祐家國沾恩得道
之後昇入無爲和與道合眞
　　　經寳
(臣)衆等奉爲(某)官(某乙)修齋行道至心歸命
三十六部尊經眞文寳符諸天袐藏十方正
法侍衛經典一切眞靈今故燒香歸命懴謝
弟子某前代今生至于累劫犯三元品目眞
戒玄科輕慢尊經非毀正典運心舉念率䧟
罪條結因纒綿未曽懴謝名書黒簡身履災
危非仗玄功無由赦免因今祈謝咸乞蕩除
上願
聖祚繁昌
帝德遐永萬方朗晏四海和平弟子(某)災咎
清銷存亡安泰有生含識同沐玄恩得道之
後昇入無爲(和)與道合眞


太上黄籙齋儀卷之五十八
