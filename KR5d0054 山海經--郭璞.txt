#+TITLE: 山海經--郭璞
#+DATE: 2016-06-11 12:27:13
#+SOURCE: github.com/kanripo/KR5d0054 master 08790349                
山海經序竟一
世之覽山海者皆以其閎誕迂誇多竒怪俶
儻之言莫不疑焉嘗試論之曰莊生有云人
之所知莫若其所不知吾於山海經見之矣
夫以宇宙之寥廓羣生之紛紜隂陽之煦蒸
萬殊之區分精氣渾淆自相濆薄遊魂靈怪
觸像而構流形於山川麗狀於木石者惡可
勝言乎然則總其所以乖鼓之於一響成其
所以變混之於一象世之所謂異未知其所
以異世之所謂不異未知其所以不異何者
物不自異待我而後異異果在我非物異也
故胡人見布而疑黂越人見罽而駭毳夫翫
所習見而奇所希聞此人情之常蔽也今略
舉可以明之者陽火出於冰水隂鼠生於炎
山而俗之論者莫之或怪及談山海經所載
而咸怪之是不怪所可怪而怪所不可怪也
不怪所可怪則幾於無怪矣怪所不可怪則
未始有可怪也夫能然所不可不可所不然
則理無不然矣案汲郡竹書及穆天子傳穆
王西征見西王母執璧帛之好獻錦組之屬
穆王享王母于瑶池之上賦詩往來辭義可
觀遂襲崑崙之丘遊軒轅之宫眺鍾山之嶺
玩帝者之寳勒石王母之山紀跡玄圃之上
乃取其嘉木豔草奇鳥怪獸玉石珍瑰之器
金膏燭銀之寳歸而殖養之於中國穆王駕
八駿之乗右服盜驪左驂騄耳造父爲御犇
戎爲右萬里長騖以周歷四荒名山大川靡
不登濟東升大人之堂西燕王母之廬南轢
黿鼉之梁北躡積羽之衢窮歡極娱然後旋
歸案史記說穆王得盜驪騄耳驊騮之驥使
造父御之以西巡狩見西王母樂而忘歸亦
與竹書同左傳曰穆王欲肆其心使天下皆
有車轍馬跡焉竹書所載則是其事也而譙
周之徒只爲通識瑰儒而雅不平此驗之史
考以著其妄司馬遷叙大宛傳亦云自張騫
使大夏之後窮河源惡覩所謂崑崙者乎至
爲本紀山海經所有怪物余不敢言也不亦
悲乎若竹書不潜出於千載以作徵於今日
者則山海之言其幾乎廢矣若乃東方生曉
畢方之名劉子政辨盜械之尸王頎訪兩面
之客海民獲長臂之衣精驗潜效絶代懸符
於戲羣惑者其可以少寤乎是故聖皇原化
以極變象物以應怪鑒無滯賾曲盡幽情神
焉廋哉神焉廋哉蓋此書跨世七代歷載三
千雖暫顯於漢而尋亦寢廢其山川名號所
在多有舛謬與今不同師訓莫傳遂將湮泯
道之所存俗之所喪悲夫余有懼焉故爲之
創傳疏其壅閡闢其茀蕪領其玄致標其洞
涉庶幾令逸文不墜于世奇言不絶於今夏
后之迹靡刊於將來八荒之事有聞於後裔
不亦可乎夫蘙薈之翔叵以論垂天之凌蹄
涔之遊無以知絳虬之騰鈎天之庭豈伶人
之所躡無航之津豈蒼兕之所涉非天下之
至通難與言山海之義矣嗚呼達觀博物之
客其鑒之哉





山海經目録總十八卷(本三萬九百十九字/注二萬三百五十字)
　　　(總五萬一千二/百六十九字)
　　　南山經第一(本三千五百四十七/字注二千一百七字)
　　　西山經第二(本五千六百七十二/字注三千二百二字)
　　　北山經第三(本五千七百四十六字/注二千三百八十二字)
　　　東山經第四(本二千四十字注/三百七十五字)
　　　中山經第五(本四千七百一十八字/注三千四百八十五字)
　　　海外南經第六(本五百一十一字/注六百二十二字)
　　　海外西經第七(本五百三十七字/注四百五十二字)
　　　海外北經第八(本五百八十四字/注四百九十三字)
　　　海外東經第九(本四百四十二字/注五百九十五字)
　　　海内南經第十(本三百六十四/字注七百九字)
　　　海内西經第十一(本四百三十九字/注六百九十五字)
　　　海内北經第十二(本五百九十四字/注四百九十五字)
　　　海内東經第十三(本六百二十四字/注一千四百九十五字)
　　　大荒東經第十四(本八百六十四字/注八百一十三字)
　　　大荒南經第十五(本九百七十二字/注五百九十八字)
　　　大荒西經第十六(本一千二百八十二/字注一千二百三字)
　　　大荒北經第十七(本一千五十六字/注七百六十七字)
　　　海内經第十八(本一千一百十一字/注九百六十七字此)
　　　　(海内經及大荒/經本皆進在外)
侍中奉車都尉光禄大夫臣秀領校祕書言
校祕書太常屬臣望所校山海經凡三十二
篇今定爲一十八篇已定山海經者出於唐
虞之際昔洪水洋溢漫衍中國民人失據崎
嶇於丘陵巢於樹木鯀既無功而帝堯使禹
繼之禹乗四載隨山刊木定高山大川蓋與
伯翳主驅禽獸命山川類草木别水土四嶽
佐之以周四方遠人跡之所希至及舟輿之
所罕到内别五方之山外分八方之海紀其
珍寳奇物異方之所生水土草木禽獸昆蟲
麟鳳之所止禎祥之所隱及四海之外絶域
之國殊類之人禹别九州任土作貢而益等
類物善惡著山海經皆賢聖之遺事古文之
著明者也其事質明有信孝武皇帝時嘗有
獻異鳥者食之百物所不肯食東方朔見之
言其鳥名又言其所當食如朔言問朔何以
知之即山海經所出也孝宣皇帝時擊磻石
於上郡陷得石室其中有反縛盜械人時臣
秀父向爲諫議大夫言此貳負之臣也詔問
何以知之亦以山海經對其文曰貳負殺窫
窳帝乃梏之䟽屬之山桎其右足反縛兩手
上大驚朝士由是多竒山海經者文學大儒
皆讀學以爲竒可以考禎祥變怪之物見遠
國異人之謡俗故易曰言天下之至嘖而不
可亂也博物之君子其可不惑焉臣秀昧死
謹上













山海經卷之一
　　　　　郭　璞　傳
　　　南山經
南山經之首曰䧿山其首曰招揺之山臨于
西海之上(在蜀伏山山南之/西頭濱西海也)多桂(桂葉似枇/杷長二尺)
(餘廣數寸味辛白花叢生山峰冬夏常/青間無雜木吕氏春秋曰招揺之桂)多金
玉有草焉其狀如韭(曰韭音九爾雅/云蜀山亦多之)而青
花其名曰祝餘(或作/桂茶)食之不飢有木焉其狀
如穀而黑理(穀楮也皮作紙/名者以其也)其
華四照(言有光燄也若木華赤其光/照亦此類也見離騷經)其名曰
迷穀佩之不迷有獸焉其狀如禺而白耳(禺)
(而大赤目長山中多有說者/不了此物名禺牛亦牛形或作猴)
(皆失之也)伏行人走其名曰狌狌食之善走
(生獸狀如猿伏行交/足見京房易)麗𪊨之水出焉(□/音)
　而西流注于海其中多育沛(未/詳)佩之無瘕
疾(瘕/也)
又東三百里曰堂(一作/常)庭之山多棪木(棪别/名連)
(其子似柰而/赤可食音剡)多白猿(今猿似獼猴而大臂脚/長便捷色有黑有黃鳴)
(其聲/哀)多水玉(水玉今水精也相如上林賦曰/水玉磊砢赤松子所服見列仙)
(傳)多黃金
又東三百八十里曰猨翼之山其中多怪獸
水多怪魚(凡言怪者皆謂皃狀倔奇不常也/尸子曰徐偃王好怪没深水而得)
(恠魚入深山而得/怪獸者多列於庭)多白玉多蝮虫(蝮虫色如/綬文鼻上)
(有針大者百餘斤一/名反鼻虫古虺字)多怪蛇多怪木不可以
上
又東三百七十里曰杻陽之山(音/組)其陽多赤
金(銅/也)其隂多白金(銀也見爾雅山南/高陽山北爲隂)有獸焉
其狀如馬而白首其文如虎而赤尾其音如
謡(如人/歌聲)其名曰鹿蜀佩之宣子孫(佩謂帶/其皮尾)恠
水出焉而東流注于憲翼之水其中多玄龜
其狀如龜而鳥首虺尾(虺/鋭)其名曰旋龜其
音曰判木(如破/木聲)佩之不聾可以爲底(爲猶治)
(也外傳曰不爲/一作底猶病愈也)
東三百里曰柢山多水無草木有魚焉其
狀如牛陵居蛇尾有翼其羽在魼下(亦作/脅)其
音如留牛(莊子曰之狗謂此牛也穆/天子傳曰天子之狗執虎豹)其
名曰鯥(音/六)冬死而夏生(此亦蟄類也謂之死/者言其蟄無所知如)
(死/耳)食之無腫疾
又東四百里曰亶爰之山(亶音/蟬)多水無草木
不可以上(言崇/峭也)有獸焉其狀如狸而有髦其
名曰類(類或作沛/髦或作髮)自爲牝牡食者不妬(莊子/亦曰)
(類自爲雌雄而化今/貆猪亦自爲雌雄)
又東三百里曰基山其陽多玉其隂多恠木
有獸焉其狀如羊九尾四耳其目在背其名
曰猼訑(博施二音/施一作施)佩之不畏(不知/恐畏)有鳥焉其
狀如鷄而三首六目六足三翼其名曰𪁺𪂄
(急性尚付/廠乎二音)食之無卧
又東三里曰青丘之山(亦有青丘國在海外/水經云即上林賦云)
(秋田於/青丘)其陽多玉其隂多青𩇥(𩇥黝屬/音瓠)有獸
焉其狀如狐而九尾(即九/尾狐)其音如嬰兒能食
人食者不蠱(噉其肉令人不逢妖/邪之氣或曰蠱蠱毒)有鳥焉其
狀如鳩其音若呵(如人相/呵呼聲)名曰灌灌(或作/灌𤄀)佩
之不惑英水出焉南流注于即翼之澤其中
多赤鱬(音/儒)其狀如魚而人面其音如鴛鴦食
之不疥(一作/疾)
又東三百五十里曰箕尾之山其尾踆于東
海多沙石(踆古蹲字言/臨海上音存)汸水出焉(音/芳)而南流
注于淯(音/育)其中多白玉凡䧿山之首自招搖
之山以至箕尾之山凡十山二千九百五十
里其神狀皆鳥身而龍首其祠之禮毛(言擇/生取)
(其毛色也周官曰/陽祀用騂牲之毛)用一璋玉瘞(半圭爲漳/瘞埋也)糈
用稌米(糈祀神之米名先吕反今江東音所/一音壻稌稻也他覩反糈或作䟽)
(非/也)一璧稻米白菅爲席(菅茅屬/也音間)
南次二經之首曰柜山(音/矩)西臨流黄北望諸
毗東望長右(皆山/名)英水出焉西南流注于赤
水其中多白玉(尸子曰水方折者/有玉員折者有珠)多丹粟(細/丹)
(砂如/粟也)有獸焉其狀如豚有距其音如狗吠其
名曰狸力見則其縣多土功有鳥焉其狀如
鴟而人手(其脚如人手/鴟音處脂反)其音如痺(末/詳)其名曰
鴸(音/株)其鳴自號也見則其縣多放士(放放逐/或作效)
(也)
東南四百五十里曰長右之山無草水多水
有獸焉其狀如禺而四耳其名長右(以山出/此獸因)
(以名/之)其音如吟(如人呻/吟聲)見則其郡縣大水
又東三百四十里曰堯光之山其陽多玉其
隂多金有獸焉其狀如人而彘鬛穴居而冬
蟄其名曰猾褢(滑懷/兩音)其音如斲木(如人斫/木聲)見
則縣有大繇(謂作役也或/曰其縣亂)
又東三百五十里曰羽山(今東海祝其縣西/南有羽山即鯀所)
(殛處計此道里/不相應似非也)其下多水其上多雨無草木
多蝮虫(蚖/也)
又東三百七十里曰瞿父之山(音/劬)無草木多
金玉
又東四百里曰句縣之山無草木多金玉(今/在)
(會稽餘姚縣南句章縣北故兹二/縣因此爲名云見張氏地里志)
又東五百里曰浮玉之山北望具區(具區今/吴縣西)
(南太湖也尚/書謂之震澤)東望諸毗(水/名)有獸焉其狀如虎
而牛尾其音如吠犬其名曰彘是食人苕水
出于其隂北流注于具區其中多鮆魚(鮆魚/狹薄)
(而長頭大者尺餘太湖中今/饒之一名刀魚音禪啓反)
又東五百里曰成山四方而三壇(形如人築/壇相累也)
(成亦/重耳)其上多金玉其下多青䨼䦠水出焉(音/涿)
而南流注于(一作流/注于西)虖勺(虖音呼勺或/作多下同)其中
多黄金(今永昌郡水出金如粃在沙/中尸子曰清水出黄金王英)
又東五百里曰會稽之山四方(今在會稽郡/山隂縣南上)
(有禹冢/及井)其上多金玉其下多砆石(砆碔跌石/似玉今長)
(沙臨湘出之赤地白/文色籠葱不分明)勺水出焉而南流注于
湨(音/鵙)
又東五百里曰夷山無草木多砂石(湨一/作)
水出焉而南流注于列塗
又東五百里曰僕勾(一作/夕)之山其上多金玉
其下多草木無鳥獸無水
又東五百里曰咸隂之山無草木無水
又東四百里曰洵(一作/旬)山其陽多金其隂多
玉有獸焉其狀如羊而無口不可殺也(禀氣/自然)
其名曰䍺(音還或/音患)洵水出焉(音/恂)而南流注于
閼之澤音遏其中多芘羸
又東四百里曰虖勺之山其上多梓柟(梓山/楸也)
(柟大木葉似桑今作/楠音南爾雅以爲柟)其下多荆杞(杞茍杞/也子赤)滂
水出焉(音滂沱/之滂)而東流注于海
又東五百里曰區吴之山無草木多砂石鹿
水出焉而南流注于滂水
又東五百里曰鹿吴之山上無草木多金石
澤更之水出焉而南流注于滂水水有獸焉
名曰蠱雕(蠱或/作纂)其狀如雕而有角其音如嬰
兒之音是食人
東五百里曰漆吴之山無草木多博石無玉
(可以爲/博基石)處于海東望丘山其光載出載入(神/光)
(之所/潜燿)是惟日次(是日景/所次會)
凡南次二經之首自拒山至于漆吴之山凡
十七山七千二百里其神狀皆龍身而鳥首
其祠毛用一璧瘞糈用稌(稍廣/也)
南次三經之首曰天虞之山其下多水不可
以上
東五百里曰禱過之山其上多金玉其下多
犀兕(犀似水牛猪頭庳脚似象有三蹄大/腹黑色三角一在頭上一在額上一在)
(鼻上在鼻上者小而不墮食角也好噉口/中常灑血沫兕亦似水牛青色二角重三千)
(斤)多象(象獸之最大者長鼻大者/牙長一丈性妬不畜淫子)有鳥焉其
狀如鵁(鵁似鳧而小脚近/尾音骹箭之骹)而白首三足(或作/手)
人面其名曰瞿如(音/劬)其鳴自號也泿水出焉
(音/銀)而南流注于海其中有虎蛟(蛟似蛇四/足龍屬)其
狀魚身而蛇尾其音如鴛鴦食者不腫可以
已痔
又東五百里曰丹穴之山其上多金玉丹水
出焉而南流注于渤海(渤海海岸/曲崎頭也)有鳥焉其
狀如雞五采而文名曰鳳皇首文曰德翼文
曰義背文曰禮膺文曰仁腹文曰信是鳥也
飲食自然自歌自舞見則天下安寧(漢時鳳/鳥數出)
(高五六尺五采莊周說鳳文字與此有異廣/雅云鳳雞頭鵝頷蛇頸龜背魚尾雌曰凰雄)
(曰/鳳)
又東五百里曰發爽之山無草木多水多白
猿汎水出焉而南流注于渤海
又東四百里至于旄山之尾其南有谷曰育
遺(或作/隧)多怪鳥(廣雅曰朋爰居/雀皆怪鳥之屬也)凱風
自是出(凱風/南風)
又東四百里至于非山之首其上多金玉無
水其下多蝮虫
又東五百里曰陽夾之山無草木多水
又東五百里曰灌湘之山上多木無草多怪
鳥無獸(一作𤄬湖/射之山)
又東五百里曰雞山其上多金其下多丹雘
(雘赤色者或曰臒美丹/也見尚書音尺蠖之蠖)黑水出焉而南流注
于海其中有鱄魚(音團扇/之團)其狀如鮒而彘毛
其音如豚見則天下大旱
又東四百里曰令丘之山無草木多火其南
有谷焉曰中谷條風自是出(東北風爲條風/記曰條風至出)
(輕繫督/逋留)有鳥焉其狀如梟人面四目而有耳
其名曰顒(音/娛)其鳴自號也見則天下大旱
又東三百七十里曰侖者之山(音論說之/論一音倫)其
上多金玉其下多青䨼有木焉其狀如穀而
赤理其汁如漆其味如飴食者不飢可以釋
勞其名曰白䓘(或作睪蘇睪蘇一名/白䓘見廣雅音羔)可以血
玉(血謂可用染/玉作光彩)
又東五百八十里曰禺槀之山多怪獸多大
蛇
東五百八十里曰南禺之山其上多金玉其
下多水有穴焉水春輒入夏乃出冬則閉佐
水出焉而東南流注于海有鳳皇鵷鶵(亦鳳/屬)
凡南次三經之首自天虞之山以至南禺之
山凡一十四山六千五百三十里其神皆龍
身而人面其祠皆一白狗祈(祈請/禱也)糈用稌
　右南經之山志大小凡四十山萬六千三
　百八十里
　　南山經圖讚
　　　桂
桂生南裔枝華岑嶺廣莫熙葩凌霜津穎氣
王百藥森然雲挺
　　　迷穀
爰有奇樹産自招搖厥華流光上映垂霄佩
之不惑潜有靈標
　　　狌狌(前作/生)
狌狌似猴走立行伏欀木挺力少辛明目飛
廉迅足豈食斯肉
　　　水玉
水玉沐浴潜映洞淵赤松是服靈蜕乗煙吐
納六氣昇降九天
　　　白猿
白猿肆巧由基撫弓應吁而號神有先中數
如循環其妙無窮
　　　鹿蜀
鹿蜀之獸馬質虎文驤首吟鳴矯足騰羣佩
其皮毛子孫如雲
　　　鯥
魚号曰鯥處不在水厥狀如牛鳥翼蛇尾隨
時隱見倚乎生死
　　　類
類之爲獸一體兼二近取諸身用不假器窈
窕是佩不知妬忌
　　　猼𧦧
猼𧦧似羊眼反在背視之則奇推之無怪若
欲不恐厥皮可佩
　　　祝荼草旋龜𪁺𩿧魚
祝荼嘉草食之不飢鳥首蚖尾其名旋龜𪁺
𩿧六足三翅並翬
　　　灌灌鳥赤鱬
厥聲如訶厥形如鳩佩之辨惑出自青丘赤
鱬之物魚身人頭
　　　鴸鳥
彗星横天鯨魚死浪鴸鳴于邑賢士見放厥
理至微言之無况
　　　猾褢
猾褢之獸見則興役膺政而出匪亂不適天
下有道幽形匿迹
　　　長右彘
長右四耳厥狀如猴實爲水祥見則横流彘
虎其身厥尾如牛
　　　會稽山
禹徂會稽爰朝羣臣不虔是討乃戮長人玉
贑表夏玄石勒秦
　　　患(前作/䍺)
有獸無口其名曰患害氣不入厥體無間至
理之盡出乎自然
　　　犀
犀頭似猪形兼牛質角則併三分身互出鼓
鼻生風壯氣隘溢
　　　兕
兕推壯獸似牛青黑力無不傾自焚以革皮
充武備角助文德
　　　象
象實魁梧體巨貌詭肉兼十牛目不踰豕望
頭如尾動若丘徙
　　　纂雕瞿如鳥虎蛟
纂雕有角聲若兒號瞿如三手厥狀似鵁魚
身蛇尾是謂虎蛟
　　　鳳
鳳皇靈鳥實冠羽羣八象其體五德其文羽
翼來儀應我聖君
　　　育隧谷(前作/育遺)
育隧之谷爰含凱風青陽既謝氣應祝融炎
雰是扇以散鬱隆
　　　鱄魚顒鳥
顒鳥栖林鱄魚處淵俱爲旱徵災延普天測
之無象厥數推玄
　　　白䓘
自䓘睪蘇其汁如飴食之辟穀味有餘滋逍
遥忘勞窮生盡期
山海經卷之一









山海經卷之二竟二
　　　　　郭　璞　傳
　　　西山經
西山經華山之首曰錢來之山其上多松其
下多洗石(澡洗可以磢體去/垢圿磢初兩反)有獸焉其狀如
羊而馬尾名曰羬羊(今大月氏國有大羊如/驢而馬尾爾雅云羊六)
(尺爲羬謂此/羊也羬音針)其脂可以已腊(治體皴/腊音昔)
西四十五里曰松果之山濩水出焉北流注
于渭其中多銅有鳥焉其名曰䳋渠(䳋音彤/弓之彤)
其狀如山鷄黑身赤足可以已𦢊(謂皮破起/也音叵駮)
反
又西六十里曰太華之山(即西岳華隂山也/今在弘農華隂縣)
(西/南)削成而四方(今山形上大/下小峭峻也)其高五千仞其
廣十里(仞八尺也上有明星玉女持玉漿得/上服之即成仙道險僻不通詩含神)
(霧/云)鳥獸莫居有蛇焉名曰肥𧔥六足四翼見
則天下大旱(湯時此蛇見於陽山下/復有肥遺蛇疑是同名)
又西八十里曰小華之山(即少/華山)其木多荆杞
其獸多㸲牛(今華隂山中多山牛山羊肉/皆千斤牛即此牛也音昨)其
隂多磬石(可以爲/樂石)其陽多㻬琈之玉(㻬琈玉/名所未)
(詳也□/浮兩音)鳥多赤鷩(赤鷩山鷄之屬胷腹洞赤/冠金背黄頭緑尾中有赤)
(毛彩鮮明音/作蔽或作鼈)可以禦火其草有萆荔(萆荔香/草也蔽)
(戾兩/音)狀如烏韭而生於石上亦縁木而生(烏/韭)
(在屋者曰昔邪/在墻者曰垣衣)食之已心痛
又西八十里曰符禺之山其陽多銅其隂多
鐵其上有木焉名曰文莖其實如棗可以已
聾其草多條其狀如葵而赤華黃實如嬰兒
舌食之使人不惑符禺之水出焉而北流注
于渭其獸多葱聾其狀如羊而赤鬛其鳥多
鴖音旻其狀如翠赤喙(翠似燕而/紺色也)可以禦火
(畜之辟/火災也)
又西六十里曰石脆之山其木多㯶枬(㯶樹/高三)
(丈許無枝條葉大而圓岐生梢頭實皮相裹/上行一皮者爲一節可以爲繩一名栟櫚音)
(馬𩦲/之𩦲)其草多條其狀如韭而白華黑寳食之
已疥其陽多㻬琈之玉其隂多銅灌水出焉
而北流注于禺水其中有流赭(赭赤/土)以塗牛
馬無病(今人亦以朱塗牛角/云以辟惡馬或作角)
又西七十里曰英山其上多杻橿(杻似棣而/細葉一名)
(土橿音組橿木/中車林音姜)其隂多鐵其陽多赤金禺水
出焉北流注于招水(音/韶)其中多鮮魚(音同蚌/蛤之蚌)
其狀如鼈其音如羊其陽多箭䉋(今漢中郡/出䉋竹厚)
(裏而長節根深筍冬生地/中人掘取食之䉋音媚)其獸多㸲牛羬羊
有鳥焉其狀如鶉黄身而赤喙其名曰肥遺
食之已癘(癘疫病也或曰惡創/韓子曰癘人憐主)可以殺蟲
又西五十二里曰竹山其上多喬木(枝上竦/者音橋)
其隂多鐵有草焉其名曰黄雚其狀如樗其
葉如麻白華而赤實其狀如赭(紫赤/色)浴之已
疥又可以已胕(治胕腫/也音符)竹水出焉北流注于
渭其陽多竹箭(箭篠/也)多蒼玉丹水出焉(今所/在有)
(丹/所)東南流注于洛水其中多水玉多人魚(如/䱱)
(魚四/脚)有獸焉其狀如豚而白毛大如笄而黑
端(笄簪/屬)名曰毫彘(狟猪也夾髀有麄豪長數/尺能以脊上豪射物亦自)
(爲牝牡狟或作猳吴楚/呼爲鸞猪亦此類也)
又西百二十里曰浮山多盼木(音美目盻/兮之盻)枳
葉而無傷(枳刺針也能/傷人故名云)木蟲居之(在樹/之中)有草
焉名曰薰(音/訓)草麻葉而方莖赤華而黑實臭
如靡蕪(蘼蕪香草易曰其/臭如蘭眉無兩音)佩之可以已癘
又西七十里曰羭次之山(音/臾)漆水出焉(今漆/水出)
(岐/山)北流注于渭其上多棫橿(棫白桵/也音域)其下多
竹箭其隂多赤銅其陽多嬰垣之玉(或作短/或作根)
(或作埋傳寫謬/錯未可得詳)有獸焉其狀如禺而長臂善
投其名曰囂(亦在畏獸畫中/似獼猴投擲也)有鳥焉其狀如
梟人面而一足曰橐𩇯(音/肥)冬見夏蟄服之不
畏雷(著其毛羽令人不/畏天雷也或作災)
又西百五十里曰時山無草木逐(或作/遂)水出
焉北流注于渭其中多水玉
又西百七十里曰南山上多丹粟丹水出焉
北流注于渭獸多猛豹(猛豹似熊而小毛淺/有光澤能食蛇食銅)
(鐵出蜀中/豹或作虎)鳥多尸鳩(尸鳩布穀類也或曰/鶘鸇也鳩或作丘)
又西百八十里曰大時之山上多穀柞(柞/櫟)下
多杻橿隂多銀陽多白玉涔水出焉(音/潜)北流
注于渭清水出焉南流注于漢水(今河内修/武縣縣北)
(黑山亦/出清水)
又西三百二十里曰嶓冢之山(今在武都氐/道縣南嶓音)
(波)漢水出焉而東南流注于沔(至江夏安陸/縣江即沔水)
囂水出焉北流注於湯水(或作/陽)其上多桃枝
鈎端(鈎端桃/枝屬)獸多犀兕熊羆(羆似熊而黃白/色猛憨能扳樹)
鳥多白翰赤鷩(白翰白鵫也亦名/鵫雉又曰白雉)有草焉其
葉如蕙(蕙香草蘭屬也或/以蕙□薰葉失之)其本如桔梗(本根/也)
黑華而不實名曰蓇蓉(爾雅釋草曰榮而/不實謂之蓇音骨)食
之使人無子
又西三百五十里曰天帝之山上多㯶柟下
多菅蕙(菅茅/類也)有獸焉其狀如狗名曰谿(或作/谷)
邊(或作/遺)席其皮者不蠱有鳥焉其狀如鶉黑
文而赤翁(翁頭下毛音/汲甕之甕)名曰櫟(音沙礫/之礫)食之
已痔有草焉其狀如葵其臭如蘼蕪名曰杜
衡(香草/也)可以走馬(帶之令人便馬或/曰馬得之而健走)食之已
癭
西南三百八十里曰臯塗之山薔(音色或作/蕢又作葍)
水出焉西流注于諸資之水塗水出焉南流
注于集獲之水其陽多丹粟其隂多銀黄金
其上多桂木有白石焉其名曰礜可以毒鼠
(今礜石殺鼠音/豫蠶食之而肥)有草焉其狀如槀茇(稾茇/香草)其
葉如葵而赤背名曰無條可以毒鼠有獸焉
其狀如鹿而白尾馬足人手(前兩脚/似人手)而四角
名曰𤣎如(音猥𤣎/之嬰)有鳥焉其狀如鴟而人足
名曰數斯食之已癭(或作/癇)
又西百八十里曰黄山(今始平槐里縣有黄/山上故有宫漢惠帝)
(所起疑/非此)無草木多竹箭盼水出焉(音美目盻/兮之盻)
西流注于赤水其中多玉有獸焉其狀如牛
而蒼黑大目其名曰𤛎(音/敏)有鳥焉其狀如鴞
青羽赤喙人舌能言名曰鸚□(鸚䳇舌似小/兒舌脚指前)
(後各兩扶南微外出五色者/亦有純赤白者大如鴈也)
又西二百里曰翠山其上多㯶柟其下多竹
箭其陽多黄金玉其隂多旄牛□麝(□似羊/而大角)
(細食好在山崖間/麝似𪋛而小有香)其鳥多鸓(音/壘)其狀如鵲赤
黑而兩首四足可以禦火
又西二百五十里曰騩山(音巍一音/隗囂之隗)是錞于
西海(錞猶是蜳也/音章閏反)無草木多玉淒水出焉(或/作)
(浽)西流注于海其中多采石黄金(采石石有/彩色者今)
(雌黄空青/緑碧之屬)多丹粟
凡西經之首自錢來之山至于騩山凡十九
山二千九百五十七里華山冢也(冢者神鬼/之所舍也)
其祠之禮太牢(牛羊豕/爲太牢)羭山神也祠之用燭
(或作/煬)齋百日以百犧(牲純色/者爲犧)瘞用百瑜(瑜亦/美玉)
(名音/臾)湯(或作/温)其酒百樽(温酒/令熱)嬰以百珪百璧
(嬰謂陳之以環祭也或曰嬰即古罌字謂盂/也徐州云穆天子傳曰黄金之嬰之屬也)
其餘十七山之屬皆毛牷用一羊祠之(牷謂/牲體)
(全具也左傳曰/牷牲肥腯者也)燭者百草之末灰白席采等
純之(純縁也五色縱之等差其/文綵也周禮莞席紛純)
西次二經之首曰鈐山(音髠鉗之鉗或/作冷又作塗)其上
多銅其下多玉其木多杻橿
西二百里曰泰(或作/秦)冒之山其陽多金其隂
多鐵浴水出焉東流注于河其中多藻玉(藻/玉)
(玉有符彩者/或作柬音練)多白蛇(水/螭)
又西一百七十里曰數歷之山其上多黄金
其下多銀其木多杻橿其鳥多鸚□楚水出
焉而南流注于渭其中多白珠(今蜀郡平澤/出青珠尸子)
(曰水圓折/者有珠)
又西百五十里曰高山其上多銀其下多青
碧(碧亦玉類也今越嶲/會稽縣東山出碧)雄黄(晋大興三年高/平郡界有山崩)
(其中出數/千斤雄黄)其木多㯶其草多竹涇水出焉(音/經)
而東流注于渭(今涇水出空定朝郡縣西井/頭山至京兆高陵縣入渭也)
其中多磬石(書曰泗濱/浮磬是也)青碧
西南三百里曰女牀之山其陽多赤銅其隂
多石涅(即礬石也楚人名爲涅石秦名爲/羽涅也本草經亦名曰石涅也)其
獸多虎豹犀兕有鳥焉其狀如翟而五彩文
(翟似雉而大長尾/或作𪇱□鵰屬也)名曰鸞鳥現則天下安寧
舊說鸞似雞形瑞鳥也周成王時西戎獻也
又西二百里曰龍首之山其陽多黄金其隂
多鐵苕水出焉而東南流注于涇水其中多
美玉
又西二百里曰鹿臺之山(今在/上郡)其上多白玉
其下多銀其獸多㸲牛羬羊白豪(豪貆/猪也)有鳥
焉其狀如雄雞而人面名曰鳧徯其名自叫
也見則有兵
西南二百里曰鳥危之山其陽多磬石其隂
多檀楮(楮即/穀木)其中多女牀(未/詳)鳥危之水出焉
西流注于赤水其中多丹粟
又西四百里曰小次之山其上多白玉其下
多赤銅有獸焉其狀如猿而白首赤足名曰
朱厭見則大兵(一作見則有六起/焉一作見則爲兵)
又西三百里曰大次之山其陽多堊(堊似土/色甚白)
(音/惡)其隂多碧其獸多㸲牛麢羊
又西四百里曰薰吴之山無草木多金玉
又西四百里曰底陽之山(音/㫖)其木多稷柟豫
章(稷似松有刺細理音即豫章大木似/楸葉冬夏青生七年而後復可知也)其獸
多犀兕虎犳㸲牛(犳音之/藥反)
又西二百五十里曰衆獸之山其上多㻬琈
之玉其下多檀楮多黄金其獸多犀兕
又西五百里曰皇人之山其上多金玉其下
多青雄黃(即雌黄也或曰/空青曾青之屬)皇水出焉西流注
于赤水其中多丹粟
又西三百里曰中皇之山其上多黄金其下
多蕙棠(彤棠之屬也/蕙或作羔)
又西三百五十里曰西皇之山其陽多金其
隂多鐵其獸多糜鹿㸲牛(麋大如小/牛鹿屬也)
又西三百五十里曰萊山其木多檀楮其鳥
多羅羅是食人(羅羅之鳥/所未詳也)
凡西次二經之首自鈐山至于萊山凡十七
山四千一百四十里其十神者皆人面而馬
身其七神皆人面牛身四足而一臂操杖以
行是爲飛獸之神其祠之毛用少牢(羊猪爲/少牢也)
白菅爲席其十輩(音/背)神者其祠之毛一雄鷄
鈐而不糈(鈐所用祭器名所未詳也或/作思訓祈不糈祠不以米)毛采
(言用雜/色雞也)
西次三經之首曰崇吾之山在河之南北望
冢遂(山/名)南望□之澤(音/遥)西望帝之搏獸之丘
(搏或/作簿)東望䗡(音於/然反)淵有木焉圓葉而白柎(今/江)
(東人呼草木子房爲柎音府一曰/柎花下鄂音丈夫字或作柎音符)赤華而黑
理其實如枳食之宜子孫有獸焉其狀如禺
而文臂豹虎而善投名曰舉父(或作/夸父)有鳥焉
其狀如鳧而一翼一目相得乃飛名曰蠻蠻
(比翼鳥也色青赤不比不/能飛爾雅作鶼鶼鳥也)見則天下大水
西北三百里曰長沙之山泚水出焉(音/紫)北流
注于泑水(烏交反又音/黝水色黑也)無草木多青雄黄
又西北三百七十里曰不周之山(此山形有/缺不周匝)
(處因名云西北不/周風自此山出)北望諸毗之山臨彼嶽崇
之山東望泑澤河水所潜也其源渾渾泡泡
(河南出崑崙潜行地下至葱嶺出于闐國復/分流歧出合而東流注泑澤已復潜行南出)
(于積石山而爲中國河也名泑澤即蒲澤一/名蒲昌海廣三四百里其水停冬夏不增減)
(去玉門關三百餘里即河之重源所謂潜/行也渾渾泡泡水漳涌之聲也衮泡兩音)爰
有嘉果其實如桃其葉如棗黄華而赤柎食
之不勞
又西北四百二十里曰峚山(音/宻)其上多丹木
圓葉而赤莖黄華而赤實其味如飴食之不
飢丹水出焉西流注于稷澤(后稷神所/溺因名云)其中
多白玉是有玉膏其源沸沸湯湯(玉膏涌出/之貌也河)
(圖玉版曰少室山其上有白玉膏/一服即仙矣亦此類也沸音拂)黄帝是食
是饗(所以得登龍於/鼎湖而龍蜕也)是生玄玉(言玉膏中凡/出黑玉也)
玉膏所出以灌丹木丹木五歲五色乃清(言/光)
(鮮/也)五味乃馨(言滋/香也)黄帝乃取峚山之玉榮(謂/玉)
(華也離騷曰懷琬琰之榮英又曰登/崑崙兮食玉英汲冢書所謂苕華之玉)而投
之鍾山之陽(以爲/玉種)瑾瑜之玉爲良(言最善也/或作食覲)
(臾兩/音)堅粟精宻(說玉理也禮記曰瑱宻似粟/粟或作栗玉有粟文所謂穀)
(璧/也)濁澤有而光(濁謂/潤厚)五色發作(言符彩互映/也王子靈符)
(應曰赤如雞冠黄如蒸粟白如/割肪黑如醇漆玉之符彩也)以和柔剛(言/玉)
(恊九/德也)天地鬼神是食是饗(玉所以祈祭者言/能動天地感鬼神)
君子服之以禦不祥(今徼外出金剛石石屬/而似金有光彩可以刻)
(玉外國人帶之云/辟惡氣亦此類也)自峚山至于鍾山四百六
十里其間盡澤也是多音鳥怪獸奇魚皆異
物焉
又西北四百二十里曰鍾山其子曰鼓(此亦/神名)
(名之爲鍾山之子耳/其類皆見歸藏啓筮)其狀如人面而龍身(啓/筮)
(曰麗山之子青羽八/面馬身亦似此狀也)是與欽䲹(音/邳)殺葆江于
崑崙之陽(葆或/作祖)帝乃戮之鍾山之東曰□(音/遥)
崖欽䲹化爲大鶚(鶚鵰屬/也音𨺨)其狀如鵰而黑文
白首赤喙而虎爪其音如晨鵠(晨鵠鶚屬猶/云晨鳧耳說)
(苑曰縣吠犬/比奉晨鳧也)見則有大兵鼓亦化爲鵕鳥(音/俊)
其狀如鴟赤足而直喙黄文而白首其音如
鵠見即其邑大旱(穆天子傳云鍾山作春字/音同耳穆王北外此山以)
(望四野曰鍾山是惟天下之高山也百獸之/所聚飛鳥之栖也爰有赤豹白虎白鳥青鵰)
(執犬羊食豕鹿穆王五日觀于鍾山/乃爲銘迹於縣圃之上以詔後世)
又西百八十里曰泰器之山觀水出焉西流
注于流沙是多文□魚(音/遥)狀如鯉魚魚身而
鳥翼蒼文而白首赤喙常行西海遊於東海
以夜飛其音如鸞鷄(鸞雞鳥名未/詳也或作欒)其味酸甘
食之已狂見則天下大穰(豐穰收熟也韓/子曰穰歲之秋)
又西三百二十里曰槐江之山丘時之水出
焉而北流注于泑水其中多蠃母(即䗱/螺也)其上
多青雄黄多藏琅玕黄金玉(琅玕石似珠者/藏猶隱也郞干)
(兩/音)其陽多丹粟其隂多采黄金銀實惟帝之
平圃(即玄圃也穆天子傳曰乃爲銘迹於玄/圃之上謂刊石紀功德如秦皇漢武之)
(爲者/也)神英招司之(司主也/音韶)其狀馬身而人面
虎文而鳥翼徇于四海(徇謂周/行也)其音如榴(音/霤)
(或作籕/所未詳也)南望崑崙其光能熊其氣魂魂(其/光)
(氣炎盛/之貌)西望大澤后稷所潜也(后稷生/而靈極)
(及其潜化形遯此澤而爲/之神騎箕尾也)其中多玉其隂多
搖木之若(揺木大木也言其上復生若木/大木之奇靈者爲若子國)
(語曰揺木/不)北望諸毗(山/名)槐鬼離侖居之(離侖/其神)
名鷹鸇之所宅也(鸇亦鴟屬也莊周曰鴟鴉/甘鼠穆天子傳云鍾山上)
(有白鳥青鵰/皆此族類也)東望恒山四成(成亦重也爾雅/云再成曰英也)
有窮鬼居之各在一搏(搏猶脅也言羣鬼各/以類聚處山四脅有)
(窮其總号耳/搏三作摶)爰有滛水其清洛洛(水流下之/貌也滛音)
(遥/也)有天神焉其狀如牛而八足二首馬尾其
音如勃皇(勃皇/未詳)見則其邑有兵
西南四百里曰崑崙之丘是實惟帝之下都
(夭帝都邑之在下者也穆天子傅曰吉日辛/酉天子升于崑崙之丘以觀黄帝之宫而封)
(豐隆之葬以詔後世言/增封於崑崙山之上)神陸吾司之(即肩吾/也莊周)
(曰肩吾得之/以處大山也)其神狀虎身而九尾人面而虎
爪是神也司天之九部及帝之圃時(主九城/之部界)
(天帝苑圃/之時飾也)有獸焉其狀如羊而四角名曰土
螻是食人有鳥焉其狀如蜂大如鴛鴦名曰
欽原(欽或作友/或作至也)蠚鳥獸則死蠚木則枯有鳥
焉其名曰鶉鳥是司帝之百服(服器服也一/曰服事也或)
(作)有木焉其狀如棠(棠梨/也)黄華赤實其味如
李而無核名曰沙棠可以禦水食之使人不
溺(言也沙棠爲木不可吕氏春/秋曰果之美者沙棠之實銘曰沙棠)
(刻以爲舟汎彼/滄海以遨以遊)有草焉名曰𦿜草(音/頻)其狀如
葵其味如葱食之已勞(吕氏春秋曰菜之/美者崑崙之𦿜)可
水出焉(出山東/北隅也)而南流東注于無達(山/名)赤水
出焉(出山東/南隅也)而東南流注于氾天之水(氾天/亦山)
(名赤水所窮也邊天子傳曰遂宿于崑/崙之側赤水之陽陽水北也氾浮劎反)洋水
出焉(出山西北/隅或作洧)而西南流注于醜塗之水(醜/塗)
(亦山名也皆在南極穆天子傳曰/戊辰濟洋水又曰觴天子洋水也)黑水出焉
(亦出西/北隅也)而西流于大杅(山名也穆天子傳曰/乃封長肱于黑水之)
(西河是惟崑崙鴻鷺之上/以爲周室主杆音于)是多怪鳥獸(謂有/一獸)
(九首有一鳥/六首之屬也)
又西三百七十里曰樂游之山桃水出焉西
流注于稷澤是多白玉其中多䱻魚(音/淯)其狀
如蛇而四足是食魚
西水行四百里曰流沙二百里至于赢母之
山神長乗司之是天之九德也(九德之/氣所生)其神
狀如人而犳(之藥/反)尾其山上多玉其下多青
石而無水
又西三百五十里曰玉山是西王母所居也
(此山多玉石因以名云穆天子傳謂之羣玉/之山見其山河無險四徹中繩先王之所謂)
(策府寡草木無鳥獸穆王於是攻其玉石取/玉石版三乗玉器服物載玉萬隻以歸雙玉)
(爲㲄半/㲄爲隻)西王母其狀如人豹尾虎齒而善嘯
蓬髪戴勝(蓬頭亂髮勝/玉勝也音龐)是司天之厲及五殘
(主知災厲五刑殘殺之氣也穆天子傳曰吉/日甲子天子賔于西王母執亥圭白璧以見)
(西王母獻綿組百純紺三百純西王母再拜/受之乙丑天子觴西王母于瑶池之上西王)
(母爲天子謡曰白雲在天山陵自出道里悠/遠山川間之將子無死尚復能來天子畣之)
(曰予還東土和理諸夏萬民均平吾顔見汝/比及三年將復而野西王母又爲天子吟曰)
(徂彼西土爰居其所虎豹爲羣鳥鵲與處嘉/命不遷我惟帝女彼何世民又將去子吹笙)
(鼓簧甲心翱翔世民之子惟天之望天子遂/驅升于奄山乃紀迹于奄山之石而樹之槐)
(眉曰西王母之山奄山即崦嵫山也案竹書/穆王五十七年西王母來見賔于昭宫舜時)
(西王母遺使獻/玉環見禮三朝)有獸焉其狀如犬而豹文其
角如牛(或作/羊)或名曰狡其音如吠犬見則其
國大穰(晋太康十年邵陵扶夷縣檻得一獸/狀如豹文有兩角無前兩脚時人認)
(之狡疑/非此)有鳥焉其狀如翟而赤名曰胜遇(亭/姓)
是食魚其音如録(音緑義/未詳)見則其國大水
又西四百八十里曰軒轅之丘無草木(黄帝/居此)
(丘娶西陵氏女/因號軒轅丘)洵水出焉(音/詢)南流注于黑水
其中多丹粟多青雄黃
又西三百里曰積石之山其下有石門河水
冒以西流(冒猶覆也積石山名在金城河門/關西南羌中河水行東入塞)
(内)是山也萬物無不有焉(水經引山海經云/積石山在鄧林山)
(東河所/入也)
又西二百里曰長留之山其神白帝少昊居
之(少昊金天氏/帝摯之號也)其獸皆文尾(或作/長)其鳥皆文
首(文或/作長)是多文玉石實惟員神磈氏之宫(音/隗)
是神也主司反景(日西入則景反/東照主司察之)
又西二百八十里曰章莪之山無草木多瑶
碧(碧亦/玉屬)所爲甚怪(多有非/常之物)有獸焉其狀如赤
豹五尾一角其音如擊石其名曰狰(京氏易/義曰音)
(如石相擊/音靜也)有鳥焉其狀如鶴一足赤文青質
而白喙名曰畢方其鳴自叫也見則其邑有
譌火(譌亦妖/訛字)
又西三百里曰隂山濁浴之水岀焉而南流
注于蕃澤其中多文貝(之類/也見爾雅)有獸焉
其狀如狸(或作/豹)而白首名曰天狗其音如榴
榴(或作/猫猫)可以禦凶
又西二百里曰符惕之山(音/陽)其上多㯶柟下
多金玉神江疑居之是山也多怪雨風雲之
所出也
又西二百二十里曰三危之山(今在燉煌郡/尚書云竄三)
(苗于也/危是也)三青鳥居之是山也廣員百里(三青/鳥主)
(爲西王母取食者别自遊息於此山也/竹書曰穆王西征至于青鳥所解也)其上
有獸焉其狀如牛白身四角其毫如披蓑(蓑/辟)
(雨草衣/也音催)其名曰𢕟𤝱(𢕟壹/兩音)是食人有鳥焉一
首而三身其狀如𪇱其名曰鴟(𪇱似鵰黑文/赤頸音洛下)
(句或云扶狩則死扶本則枯/應在上飲原下脫錯在此耳)
又西一百九十里曰騩山其上多玉而無石
神耆童居之(耆童老童/顓頊之子)其音常如鍾磬其下
多積蛇
又西三百五十里曰天山多金玉有青雄黄
英水出焉而西南流注于湯谷有神焉其狀
如黄囊赤如丹火(體色黃而/精光赤也)六足四翼渾敦
無面目是識歌舞實惟帝江也(夫形無全者/則神自然靈)
(照精無見者則闇與理會其帝江之謂乎莊/生所云中央之帝混沌爲儵忽所鑿七竅而)
(死者蓋假此/以寓言也)
又西二百九十里曰泑山(泑音黝/黑之黝)神蓐收居
之(亦金神也人面虎爪/白尾執鈛見外傳云)其上多嬰短之玉(未/詳)
其陽多瑾瑜之玉其隂多青雄黄是山也西
望日之所入其氣圓(日形圓故其/氣象亦圓也)神紅光之
所司也(未聞/其狀)
西水行百里至于翼望之山(或作土/翠山)無草木
多金玉有獸焉其狀如狸一曰而三尾名曰
讙(讙音歡/或作原)其音如𡙸百聲(言其能作百種物/聲也或曰𡙸百物)
(名亦所/求詳)是可以禦凶服之已癉(黄癉病/也音旦)有鳥
焉其狀如烏三首六尾而善笑名曰鵸䳜(待/餘)
(兩/音)服之使人不厭(不厭夢也周書曰厭者不/眯音莫禮反或曰眯眯目)
(也)又可以禦凶
凡西次三經之首崇吾之山至于翼望之山
凡二十三山六千七百四十四里其神狀皆
羊身人面其祠之禮用一吉玉瘞(玉加彩色/者也尸子)
(曰吉玉/大龜)糈用稷米
西次四經之首曰隂山上多穀無石其草多
𦭘蕃(𦭘□葵也蕃青蕃似/莎而大𦭘煩兩音)隂水出焉西流注
于洛
北五十里曰勞山多芘草(一名茈荑/中染紫也)弱水出
焉而西流注于洛
西五十里曰罷父之山洱水出焉(音/耳)而西流
注于洛其中多芘碧
北百七十里曰申山其上多穀祚其下多杻
橿其陽多金玉區水出焉而東流注于河
北二百里曰鳥山其上多桑其下多楮其隂
多鐵其陽多玉辱水出焉而東流注于河
又北百二十里曰上申之山上無草木而多
硌石(硌磊硌大石/貌也音洛)下多榛楛(榛子似栗而小/味美楛木可以)
(爲箭詩云榛楛/濟濟榛枯兩音)獸多白鹿其鳥多當扈(或作/户)
其狀如雉以其髯飛(髯咽下/須毛也)食之不眴目(音/眩)
湯水出焉東流注于河
又北百八十里曰諸次之山諸次之水出焉
而東流注于河是山也多木無草鳥獸莫居
是多衆蛇
又北百八十里曰號山其木多漆㯶(漆樹似/樗也)
其草多葯䖀芎藭(葯白芷别名䖀香草也芎/藭一名江蘺葯音鳥較反)
多泠石(泠或音/金未詳)端水出焉而東流注于河
又北二百二十里曰盂山(音/于)其隂多鐵其陽
多銅其獸多白狼白虎(外傳曰周穆王伐犬/戎得四白狼白虎虎)
(名甝/□)其鳥多白雉白翟(或作/白翠)生水出焉而東
流注于河
西二百五十里曰白於之山上多松栢下多
櫟檀(櫟即/柞)其獸多㸲牛羬羊其鳥多鴞(鴞似/鳩而)
(青/色)洛水出于其陽而東流注于渭夾水出于
其隂東流注于生水
西北三百里曰申首之山無草木冬夏有雪
申水出于其上潜于其下是多白玉
又西五十五里曰涇谷之山(或無之/山二字)涇水出
焉(或以此爲今/涇水未詳)東南流注于渭是多白金白
玉
又西百二十里曰剛山多柴木多㻬琈之玉
剛水出焉北流注于渭是多神𩳁(𩳁亦魑魅/之類也音)
(耻回又/或作𩲫)其狀人面獸身一足一手其音如欽
(欽亦吟/字假音)
又西二百里至剛山之尾洛水出焉而北流
注于河其中多蠻蠻其狀鼠身而鼈首其音
如吠犬
又西三百五十里曰英鞮之山上多漆木下
多金玉鳥獸盡白涴水出焉(涴或作□音/寃枉之寃)而
北注于陵羊之澤是多冉遺之魚魚身蛇首
六足其目如馬耳食之使人不眯可以禦凶
又西三百里曰中曲之山其陽多玉其隂多
雄黄白玉及金有獸焉其狀如馬而白身黑
尾一角虎牙爪音如鼓音其名曰駮是食虎
豹(爾雅說駮不道有角及/虎爪駮亦在長狩晝中)可以禦兵(養之辟/兵刃也)
有木焉其狀如棠而圓葉赤實實大如木瓜
(木瓜如/小瓜)名曰懷木(音/懷)食之多力(尸子曰木食/之人多爲仁)
(者名爲若/水此之類)
又西二百六十里曰邽山(音/圭)其上有獸焉其
狀如牛蝟毛名曰窮奇如獋狗是食人(或云/似虎)
(蝟毛有翼銘曰窮竒之獸厥形甚醜馳/逐妖邪莫不犇走是以一名號曰神狗)濛水
出焉(音/蒙)南流注于洋水其中多黄貝(貝甲蟲/内如科)
(斗但有/頭尾耳)蠃魚(音/螺)魚身而鳥翼音如鴛鴦見則
其邑大水
又西二百二十里曰鳥鼠同穴之山(今在龍/西首陽)
(縣西南山有鳥鼠同穴鳥名曰䳜鼠名曰□/□如人家鼠而短尾□似燕而黄色穿地入)
(數尺鼠在内鳥在外而共處孔氏尚書傳/曰共爲雌雄張氏地理記云不爲牡牝也)其
上多白虎白玉渭水出焉而東流注于河(出/山)
(東至弘農華/隂縣入河)其中多鰠魚(音/騷)其狀如鱣魚(鱣/魚)
(大魚也口在頜下體/有連甲也或作鮎鯉)動則其邑有大兵(或脫/無從)
(動則以/下語者)濫水出于其西(音/檻)西流注于漢水多
𩶯魮之魚(如毗/兩音)其狀如覆銚鳥首而魚翼魚
尾音如磬石之聲是生珠玉(亦珠母蚌類/而能生出之)
西南三百六十里曰崦嵫之山(日没所入山/也見離騷奄)
(兹兩/音)其上多丹木其葉如榖其實大如瓜赤
符而黑理食之已癉可以禦火其陽多龜其
隂多玉苕(或作/若)水出焉而西流注于海(禹大/傳曰)
(洧盤之水/出崦嵫山)其中多砥礪(磨石也精爲/砥麤爲礪也)有獸焉
其狀馬身而鳥翼人面蛇尾是好舉人(喜抱/舉人)
名曰孰湖有鳥焉其狀如鴞而人面蜼身犬
尾(蜼獼猴屬也音贈遺之遺一/音誅見中山經尾或作背)其名自號也
(或作設設亦呼/耳疑此脫誤)見則其邑大旱
凡西次四經自隂山以下至于崦嵫之山凡
十九山三千六百八十里其祠祀禮皆用一
白雞祈糈以稻米白菅爲席
　右西經之山凡七十七山一萬七千五百
　一十里
　　西山經圖讚
　　　羬羊
月氏之羊其類甚野厥高六尺尾赤如馬何
以審之事見爾雅
　　　太華山
華嶽靈峻削成四方爰有神女是挹玉漿其
誰由之龍駕雲裳
　　　肥遺蛇
肥遺爲物與災合契鼓翼陽山以表亢厲桑
林既禱倏忽潜逝
　　　䳋渠赤鷩鳥文莖木鴖鳥
䳋渠已殃赤鷩辟火文莖愈聾是則嘉果鴖
亦衛災厥形惟麽
　　　流赭
沙則潜流亦有運赭干以求鐵趍在其下蠲
牛之癘作采于社
　　　豪彘
剛鬛之族號曰豪彘毛如攢錐中有激矢厥
體兼資自爲牝牡
　　　黃雚草肥遺鳥囂獸
浴疾之草厥子赭赤肥遺似鶉其肉已疫囂
獸長臂爲物好擲
　　　橐𨛬
有鳥人面一脚孤立性與時反冬出夏蟄帶
其羽毛迅雷不入
　　　桃枝
嶓冢美竹厥号桃枝叢薄幽藹從容鬱猗簟
以安寢杖以扶危
　　　杜衡
狌狌犇人杜衡走馬理固須因體亦有假足
駿在感安事御者
蓇容草邊谿獸櫟鳥(前作蓇蓉/前作谿邊)
有華無實蓇容之樹邊谿類狗皮厭妖蠱黑
文赤翁鳥愈隱痔鸚䳇慧鳥青羽赤喙
　　　譽石
禀氣方殊件錯理微譽石殺鼠蠶食而肥
性雖反齊之一歸
　　　𤣎如
𤣎如之獸鹿狀四角馬足人手其尾則白貌
兼三形攀木縁石
　　　鸚䳇
鸚䳇慧鳥栖林喙桑四指中分行則以觜自
貽伊籠見幽坐趾
　　　數斯鳥𤛎獸鸓鳥
數斯人脚厥狀似鴟𤛎獸大眼有鳥名鸓兩
頭四足翔若合飛
　　　鸞鳥
鸞翔女牀鳳出丹穴拊翼相和以應聖哲擊
石靡詠韶音其絶
　　　鳧徯鳥朱厭獸
鳧徯朱厭見則有兵類異感同理不虚行推
之自然厥數難明
　　　蠻蠻
比翼之鳥似鳧青赤雖云一形氣同體隔延
頸離鳥翻飛合翮
　　　丹木玉膏
丹木煒燁沸沸玉膏黄軒是服遂攀龍豪眇
然升遐羣下烏號
　　　瑾瑜玉
鍾山之寳爰有玉華符彩流映氣如虹霞君
子是佩象德閑邪
　　　鍾山之子鼓欽䲹
欽䲹及鼓是殺祖江帝乃戮之崑崙之東二
子皆化矯翼亦同
　　　鰩魚
見則邑穰厥名曰鰩經營二海矯翼閑霄唯
味之奇見歎伊巵
　　　神英招
槐江之山英招是主巡遊四海撫翼雲儛實
惟帝囿有謂玄圃
　　　揺木
揺惟靈樹爰生若木重根增駕流光旁燭食
之靈化榮名仙録
　　　崑崙丘
崑崙月精水之靈府惟帝下都西老之宇嶸
然中峙号曰天柱
　　　神陸吾
肩吾得一以處崑崙開明是對司帝之門吐
納靈氣熊熊魂魂
　　　土螻獸欽原鳥
土螻食人四角似羊欽原類蜂大如鴛鴦觸
物則斃其銳難當
　　　沙棠
安得沙棠制爲龍丹汎彼滄海眇然遐遊聊
以逍遥任波去留
　　　鶉鳥沙棠實𦿜草
司帝百服其鳥名鶉沙棠之實惟果是珍爰
有奇菜厥号曰𦿜
　　　神長乗
九德之氣是生長乗人狀犳尾其神則凝妙
物自潜世無得稱
　　　西王母
天帝之女蓬髮虎顔穆王執贄賦詩交歡韻
外之事難以具言
　　　積石
積石之中實出重河夏后是導石門涌波珍
物斯備比奇崑阿
　　　白帝少昊
少昊之帝號曰金天磈氏之宫亦在此山是
司日入其景則圓
　　　狰
章莪之山奇怪所宅有獸似豹厥色惟赤五
尾一角鳴如擊石
　　　畢方
畢方赤文離精是炳旱則高翔鼓翼陽景集
乃流災火不炎正
　　　文貝
先民有作龜貝爲貨貝以文彩賈以大小簡
則易從犯而不過
　　　天狗
乾麻不長天狗不大厥質雖小攘災除害氣
之相王在乎食帶
　　　三青鳥
山名三危青鳥所解往來崑崙王母是隸穆
王西征旋軫斯地
　　　江疑獓𤝱獸𪇱鳥
江疑所居風雲是潜獸有獓𤝱毛如披蓑𪇱
鳥一頭厥身則兼
　　　神耆童
顓頊之子嗣作火正鏗鎗其鳴聲如鍾磬處
于騩山唯靈之盛
　　　帝江
質則混沌神則旁通自然靈照聽不以聦强
爲之名曰在帝江
　　　獂獸鵸鵌鳥
鵸鵌三頭獂獸三尾俱禦不祥消凶辟眯君
子服之不逢不韙
　　　當扈
鳥飛以翼當扈則鬚廢多任少沛然有餘輪
運於轂至用在無
　　　白狼
矯矯白狼有道則遊應符變質乃銜靈鈎惟
德是適出殷見周
　　　白虎
甝□之虎仁而有猛其質載皓其文載炳應
德而擾止我交境
　　　駮
駮惟馬類實畜之英騰髦驤首噓天雷鳴氣
無馮凌吞虎辟兵
　　　神𩲫蠻蠻髯遺魚(前作/冉遺)
其音如吟一脚人面鼠身鼈頭厥號曰蠻目
如馬耳食厭妖變
　　　欀木
欀之爲木厥形似槤若能長服拔樹排山力
則有之壽則宜然
　　　鳥鼠同穴山
䳜鼵二蟲殊類同歸聚不以方或走或飛不
然之然難以理推
　　　𩶯魮魚
形如覆銚包玉含珠有而不積泄以尾閭闇
與道會可謂竒魚
　　　丹木
爰有丹木生彼淆盤厥實如瓜其味甘酸蠲
痾辟火用竒桂蘭
　　　窮竒獸蠃魚孰湖獸
窮竒如牛蝟毛自表濛水之蠃匪魚伊鳥孰
湖之獸見人則抱
　　　鰠魚
物以感應亦有數動壯士挺劎氣激白虹鰠
魚潜淵出則邑悚
山海經卷之二










山海經卷之三竟三
　　　　　郭　璞　傳
　　　北山經
北山經之首曰單狐之山多机木(机木似榆/可燒以糞)
(稻田出蜀/中音几)其上多華草漨水出焉(音/逢)而西流
注于泑水其中多芘石文石
又北二百五十里曰求如之山其上多銅其
下多玉無草木滑水(作湑/水)出焉而西流注于
諸毗之水(水出諸/毗山也)其中多滑(魚作/䱬)魚其狀如
鱓赤背(鱓魚似/蛇音善)其音如梧(如人相枝梧聲/音吾子之吾)食
之已疣(疣贅/也)其中多水馬其狀如馬文臂牛
尾(臂前脚也周禮曰馬黑脊而斑臂膢漢武/元狩四年燉煌渥洼水出馬以爲靈瑞者)
(即此/類也)其音如呼(如人/叫呼)
又北三百里曰帶山其上多玉其下多青碧
有獸焉其狀如馬一角有錯(言角有甲錯/也或作曆)其
名曰臞疏(音/歡)可以辟火有鳥焉其狀如鳥五
彩而赤文名曰鵸䳜(上已有此/鳥疑同名)是自爲牝牡
食之不疽(無癰疽/病也)彭水出焉而西流注于芘
湖之水其中多儵魚(音/由)其狀如雞而赤毛三
尾六足四首其音如鵲食之可以已憂
又北四百里曰譙明之山譙水出焉西流注
于河其中多何羅之魚一首而十身其音如
吠犬食之已癰有獸焉其狀如貆而赤豪(貆/豪)
(猪也/音丸)其音如榴榴名曰孟槐可以禦凶(辟凶/邪氣)
(也亦在畏/守畫中也)是山也無草木多青雄黄(一作多/青碧)
又北三百五十里曰涿光之山囂水出焉而
西流注于河其中多鰼鰼之魚(音袴褶/之褶)其狀
如鵲而十翼鱗皆在羽端其音如鵲可以禦
火食之不癉其上多松栢其下多㯶橿其獸
多麢羊其鳥多蕃(未詳或云/即鴞音煩)
又北三百八十里曰虢山其上多漆其下多
桐椐(桐梧桐也椐樻木/腫節中杖椐音祛)其陽多玉其隂多鐵
伊水出焉西流注於河其獸多橐駝(有肉鞍/善行流)
(沙中日行三百里其負/千斤知水泉所在也)其鳥多寓狀如鼠而
鳥翼其音如羊可以禦兵
又北四百里至于虢山之尾其上多玉而無
石魚水出焉西流注于河其中多文貝
又北二百里曰丹熏之山其上多樗柏其草
多韭薤(皆山菜爾/雅有其名)多丹雘熏水出焉而西流
注于棠水有獸焉其狀如鼠而菟首麋身其
音如獋大以其尾飛(或作髯飛/獋音豪)名曰耳鼠食
之不䐆(䐆大腹也見/裨倉音采也)又可以禦百毒
又北二百八十里曰石者之山其上無草木
多瑶玉泚水出焉西流注于河有獸焉其狀
如豹而文題白身(題額/也)名曰孟極走善伏其
鳴自呼
又北百一十里曰邊春之山(或作/春山)多葱葵韭
(山葱名/茖大葉)桃李(山桃榹桃子/小不解核也)杠水出焉而西流
注于泑澤有獸焉其狀如禺而文身善笑見
人則卧(言佯/眠也)水曰幽鴳(或作鴳/音遏)其鳴自呼
又北二百里曰蔓聯之山(萬連/二音)其上無草木
有獸焉其狀如禺而有鬛牛尾文臂馬蹄見
人則呼名曰足訾其鳴自呼有鳥焉狀如雌
雉而人面見人則躍名曰竦斯其鳴自呼也
近韓之水出焉而西流注于泑澤其中多磁
石可以取鐵(磁石管子曰上有磁/石下有銅可取也)
又北百八十里曰單張之山其上無草木有
獸焉其狀如豹而長尾人首而牛耳一目名
曰諸犍(音如犍/牛之犍)善吒行則銜其尾居則蟠其
尾有鳥焉其狀如雉而文首白翼黄足名曰
白鵺(音/夜)食之已嗌痛(嗌咽也穀梁傳曰嗌不/容粒今吴人呼咽爲嗌)
(音/隘)可以已痸(痸癡/病也)櫟水出焉而南流注于杠
水
又北三百二十里曰灌題之山其上多樗柘
其下多流沙多砥有獸焉其狀如牛而白尾
其音如訆(如人呼唤/訆音叫)名曰竦父有鳥焉其狀
如雌雉而人面見人則躍(躣/跣)名曰竦斯其鳴
自呼也匠韓之水出焉而西流注于泑澤其
中多磁石(可以取鐵管子曰山上有/磁石者下必有銅音慈)
又北二百里曰潘侯之山其上多松栢其下
多榛楛其陽多玉其隂多鐵有獸焉其狀如
牛而四節生毛名曰旄牛(今旄牛背膝及/胡尾皆有長毛)邊
水出焉而南流注于櫟澤
又北二百三十里曰小咸之山無草木冬夏
有雪
北二百八十里曰大咸之山無草木其下多
玉是山也四方不可以上有蛇名曰長蛇其
毛如彘豪(說者云長百尋今蝮蛇色似艾綬/文文間有毛如猪鬣此其類也常)
(山亦有長蛇/與此形不同)其音如鼓柝(如人行夜敲/木柝聲音託)
又北三百二十里曰敦薨之山其上多㯶柟
其下多芘草敦薨之水出焉而西流注于泑
澤出于崑崙之東北隅實惟河源(即河水出/崑崙之虚)
其中多赤鮭(今名鯸鮐爲/鮭魚音圭)其獸多兕旄牛(或/作)
(樸牛樸牛見離/騷天問所未詳)其鳥多尸鳩
又北二百里曰少咸之山無草木多青碧有
獸焉其狀如牛而赤身人面馬足名曰窫窳
(爾雅云窫窳似𤠾虎/爪與此錯軋愈二音)其音如嬰兒是食人敦
水出焉東流注于鴈門之水(水出鴈/門山間)其中多
䰽䰽之魚(音沛未詳/或作鯆)食之殺人
又北二百里曰獄法之山瀤澤之水出焉(音/懷)
而東北流注于泰澤其中多鱢魚(音/藻)其狀如
鯉而雞足食之已疣有獸焉其狀如犬而人
面善投見人則笑其名山𤟤(音/暉)其行如風(言/疾)
見則天下大風
又北二百里曰北嶽之山多枳棘剛木(檀柘/之屬)
有獸焉其狀如牛而四角人目彘耳其名曰
諸懷其音如鳴鴈是食人諸懷之水出焉而
西流注于囂水其中多鮨魚(音/詣)魚身而犬首
其音如嬰兒(今海中有虎鹿魚及海狶體皆/如魚而頭似虎鹿猪此其類也)
食之已狂
又北百八十里曰渾夕之山無草木多銅玉
囂水出焉而西北流注于海有蛇一頭兩身
四足名曰蜰𧔥見則其國大旱(管子曰涸水/之精名曰鴟)
(一頭而兩身其狀如蛇長八尺以/其名呼之可使取魚鼈亦此類)
又北五十里曰北單之山無草木多葱韭
又北百里曰羆差之山無草木多馬(野馬也似/馬而小)
又北百八十里曰北鮮之山是山多馬鮮水
出焉而西北流注于涂吾之水(漢元狩二年/馬出涂吾水)
(中/也)
又北百七十里曰隄山(或作䧑/古字耳)多馬有獸焉
其狀如豹而文首名曰狕(音/么)隄水出焉而東
流注于泰澤其中多龍龜
凡北山經之首自單狐之山至于隄山凡二
十五山五千四百九十里其神皆人面蛇身
其祠之毛用一雄雞彘瘞吉玉用一珪瘞而
不糈(言祭不用米皆/埋其所用牲玉)其山北人皆生食不火
之物(或作皆生/食而不火)
北次二經之首在河之東其首枕汾(臨汾水/上也音)
墳其名曰管涔之山(今在太原郡故汾陽/縣北秀容山涔音岑)其
上無木而多草其下多玉汾水出焉而西流
注于河(至汾陽縣/北西入河)
又北二百五十里曰少陽之山其上多玉其
下多赤銀(銀之/精也)酸水出焉而東流注于汾水
其中多美赭(管子曰山上有/赭者其下有鐵)
又北五十里曰縣雍之山(今在晋陽縣西/名汲甕雍音甕)其
上多玉其下多銅其獸多閭糜(閭即羭也似/驢而歧蹄角)
(如□羊一名山驢周書曰/北唐以閭亦見鄉射禮)其鳥多白翟白䳑
(即白鵫也/音于六反)晋水出焉而東南流注于汾水(東/過)
(晋陽南又/東入汾)其中多鮆魚其狀如儵而赤鱗(小/魚)
(曰/儵)其音如吒食之不驕(或作騷/騷臭也)
又北二百里曰狐岐之山無草木多青碧勝
水出焉而東北流注于汾水其中多蒼玉
又北三百五十里曰白沙山廣圓三百里盡
沙也無草木鳥獸鮪水出于其上潜于其下
(出山之頂/停其底也)是多白玉
又北四十里曰爾是之山無草木無水
又北三百八十里曰狂山無草木是山也冬
夏有雪狂水出焉而西流注于浮水其中多
美玉
又北三百八十里曰諸餘之山其上多銅玉
其下多松栢諸餘之水出焉而東流注于旄
水
又北三百五十里曰敦頭之山其上多金玉
無草木旄水出焉而東流注于卭澤其中多
騂馬(音/勃)牛尾而白身一角其音如呼
又北三百五十里曰鉤吾之山其上多玉其
下多銅有獸焉其狀羊身人面其目在腋下
虎齒人爪其音如嬰兒名曰狍鴞是食人(爲/物)
(貪惏食人未盡還害其身像在夏/鼎左傳所謂饕餮是也狗音咆)
又北三百里曰北囂之山無石其陽多碧其
隂多玉有獸焉其狀如虎而白身犬首馬尾
彘鬛名曰獨𤞞(音/谷)有鳥焉其狀如烏人面名
曰𪄀𪃑(般冒兩音/或作夏也)宵飛而晝伏(鷦□/之屬)食之已
暍(中熱也/音謁)涔水出焉而東流注于卭澤
又北三百五十里曰梁渠之山無草木多金
玉脩水出焉而東流注于鴈門(水/名)其獸多居
暨其狀如彙而赤毛(彙似鼠赤毛如/刺也猬彙音渭)其音如
豚有鳥焉其狀如夸父(或作/舉父)四翼一目犬尾
名曰囂其音如鵲食之已腹痛可以止衕(治/洞)
(下也/音洞)
又北四百里曰姑灌之山無草木是山也冬
夏有雪
又北三百八十里曰湖灌之山其陽多玉其
隂多碧多馬湖灌之水出焉而東流注于海
其中多䱇(亦鱓/魚字)有木焉其葉如柳而赤理
又北水行五百里流沙三百里至于洹山其
上多金玉三桑生之其樹皆無枝其高百仞
百果樹生之其下多怪蛇
又北三百里曰敦題之山無草木多金玉是
錞于北海
凡北次二經之首自管涔之山至于敦題之
山凡十七山五千六百九十里其神皆蛇身
人面其祠毛用一雄雞彘瘞(埋/之)用一璧一珪
投而不糈(擿玉於山中以/禮神不埋之也)
北次三經之首曰太行之山(今在河内野王/縣西北行音户)
(剛/反)其首曰歸山其上有金玉其下有碧有獸
焉其狀如□羊而四角馬尾而有距其名曰
䮝善還(還旋旋儛/也䮝音暉)其鳴自訆有鳥焉其狀如
鵲白身赤尾六足其名曰䴅(音/犇)是善驚其鳴
自□(今吴人謂呼爲/詨音呼交反)
又東北二百里曰龍侯之山無草木多金玉
决决之水出焉(音/訣)而東流注于河其中多人
魚其狀如䱱魚四足其音如嬰兒(䱱見山中/經或曰人)
(魚即鯢也似鮎而四脚聲如/小兒啼今亦呼鮎爲䱱音蹄)食之無癡疾
又東北二百里曰馬成之山其上多文石其
隂多金玉有獸焉其狀如白犬而黑頭見人
則飛(言肉翅飛/行自在)其名曰天馬其鳴自訆有鳥
焉其狀如鳥首白而身青足黄是名曰鶌鶋
(屈居二音/或作鳴)其鳴自詨食之不飢可以已寓(未/詳)
(或曰寓/猶誤也)
又東北七十里曰咸山其上有玉其下多銅
是多松栢草多茈草條菅之水出焉(菅音/間)而
西南流注于長澤其中多器酸三歲一成(所/未)
(詳/也)食之已癘
又東北二百里曰天池之山其上無草木多
文石有獸焉其狀如兔而鼠首以其背飛(用/其)
(背上毛飛/飛則仰也)其名曰飛鼠澠水出焉潜于其下
(停山/底也)其中多黄堊(堊士/也)
又東三百里曰陽山其上多玉其下多金銅
有獸焉其狀如牛而赤尾其頸𦜜其狀如勾
瞿(言頸上有肉𦜜/勾瞿者也音劬)其名曰領胡其鳴自詨食
之已狂有鳥焉其狀如雌雉而五彩以文是
自爲牝牡名曰象蛇其鳴自詨留水出焉而
南流注于河其中有䱤父之魚(音/諂)其狀如鮒
魚魚首而彘身食之已嘔
又東三百五十里曰賁聞之山其上多蒼玉
其下多黄堊多涅石
又北百里曰王屋之山(今在河東東垣縣北/書曰至于王屋也)
是多石㶌水出焉(㶌音/輦)而西北流注于泰澤
(地理志王屋山沇水所出㶌沇/聲相近殆一水耳沇則濟也)
又東北三百里曰教山其上多玉而無石教
水出焉西流注于河是水冬乾而夏流實爲
乾河(今河東聞喜縣東北有乾河□因名/乾河里但有故溝處無復水即是也)其
中有兩山是山也廣圓三百步其名曰發丸
之山其上有金玉
又南三百里曰景山南望鹽販之
澤(即鹽池也/漪氏縣或)北望少澤其上多草
藷藇(根似羊蹄可食曙豫二音今江/南單呼爲藷音語有輕重耳)其草多
秦椒(子似椒而/細葉草也)其隂多赭其陽多玉有鳥焉
其狀如蛇而四翼六曰三足名曰酸與其鳴
自詨見則其邑有恐(或曰食/之不醉)
又東南三百二十里曰孟門之山(尸子曰龍/門未辟吕)
(梁未鑿河出於孟門之上大溢逆流無有丘/陵高阜滅之名曰洪水穆天子傳曰北升孟)
(門九河/之澄)其上多蒼玉多金其下多黄堊多涅
石
又東南三百二十里曰平山平水出于其上
潜于其下是多美玉
又東三百里曰京山有美玉多漆木多竹其
陽有赤銅其隂有玄䃤(黑砥石也尸子曰加/玄黄砥羽色非一也)
(䃤音竹/篠之篠)高水出焉南流注于河
又東二百里曰虫尾之山其上多金玉其下
多竹多青碧丹水出焉南流注于河薄水出
焉(淮南子曰薄/水出鮮于山)而東南流注于黄澤
又東三百里曰彭毗之山其上無草木多金
玉其下多水蚤林之水出焉(音/早)東南流注于
河肥水出焉而南流注于牀水其中多肥遺
之蛇
又東百八十里曰小侯之山明漳之水出焉
南流注于黄澤有鳥焉其狀如烏而白文名
曰鴣□姑習二音食之不灂(不灂爾雅或/作音)
又東三百七十里曰泰頭之山共水出焉(音/恭)
南注于虖池(呼佗二/音下同)其上多金玉其下多竹
箭
又東北二百里曰軒轅之山其上多銅其下
多竹有鳥焉其狀如梟而白首其名曰黄鳥
其鳴自詨食之不妬
又北二百里曰謁戾之山(今在上黨/郡涅縣)其上多
松栢有金玉沁水出焉南流注于河(至榮陽/縣東北)
(入河或出穀述/縣羊頭山也)其東有林焉名曰丹林丹林
之水出焉南流注于河嬰侯之水出焉北流
注于汜水
東三百里曰沮洳之山(詩云彼/汾沮洳)無草木有金
玉濝水出焉(音/其)南流注于河(今淇水出汲郡/隆慮縣大號山)
(東過河内縣/南爲白溝)
又北三百里曰神囷之山(音如倉/囷之囷)其上有文
石其下有白蛇有飛蟲黄水出焉而東流注
于洹(洹水出汲郡林慮縣東北至/魏郡長樂入清水洹音丸)滏水出焉
而東流注于歐水(滏水今出臨水縣西滏口/山經鄴西北至列人縣入)
(于漳其/水熱)
又北二百里曰發鳩之山(今在上黨郡/長子縣西)其上
多柘木有鳥焉其狀如烏文首白喙赤足名
曰精衛其鳴自詨是炎帝之少女名曰女娃
(炎帝神農也娃惡/佳反語誤或作階)女娃遊于東海溺而不返
故爲精衛常銜西山之木石以堙于東海(堙/塞)
(也音/因)漳水出焉(濁漳/音章)東流注于河(或曰出長/子縣鹿谷)
(山而東至/鄴入清漳)
又東北百二十里曰少山(今在樂平郡沾縣/沾縣故屬上黨)
其上有金玉其下有銅清漳之水出焉東流
于濁漳之水(清漳出少山大繩谷至武安縣/南暴宫邑入于濁漳或曰東北)
(至邑城入/于大河也)
又東北二百里曰錫山其上多玉其下有砥
牛首之水出焉而東流注于滏水
又北二百里曰景山有美玉景水出焉東南
流注于海澤
又北百里曰題首之山有玉焉多石無水
又北百里曰繡山其上有玉青碧其木多栒
(木中枚/也音荀)其草多芍藥芎藭(芍藥一名辛/夷亦香草屬)洧水
出焉而東流注于河其中有鱯(鱯似鮎而/大白色也)黽
(□黽似蝦蟆小而青/或曰蠖黽一物名耳)
又北百二十里曰松山陽水出焉東北流注
于河
又北百二十里曰敦與之山其上無草木有
金玉溹水出于其陽(音悉/各反)而東流注于泰陸
之水(大陸水今鉅鹿北/廣平澤即其水)泜水出于其隂(音抵/肆也)
而東流注于彭水(今泜水出中丘縣西窮泉/谷東注于堂陽縣入于漳)
(水)槐水岀焉而東流注于泜澤
又北百七十里曰柘山其陽有金玉其隂有
鐵歷聚之水岀焉而北流注于洧水
又北三百里曰維龍之山其上有碧玉其陽
有金其隂有鐵肥水出焉而東流注于臯澤
其中有壘石(未詳也音雷或作壘磈/壘大石貌或曰石名)敞鐵之
水出焉而北流注于大澤
又北百八十里曰白馬之山其陽多石玉其
隂多鐵多赤銅木馬之水出焉而東北流注
于虖池(呼佗/二音)
又北二百里曰空桑之山無草木(上已有此/山疑同名)
(也)冬夏有雪空桑之水出焉東注于虖池
又北三百里曰泰戲之山無草木多金玉有
獸焉其狀如羊一角一曰目在耳後其名曰
䍶䍶(音屋棟/之棟)其鳴自訆虖池之水出焉(今虖/池水)
(出鴈門鹵成/縣南武夫山)而東流注于漊水(音/樓)液女之水
出于其陽南流注于沁水(液音液/懌之懌)
又北三百里曰石山多藏金玉濩濩之水出
焉(濩音尺/蠖之蠖)而東流注于虖池鮮于之水出焉
而南流注于虖池
又北二百里曰童戎之山臯涂之水出焉而
東流注于漊液水
又北三百里曰高是之山(今在北地/靈丘縣)滋水出
焉(音/慈)而南流注于虖池其木多㯶其草多條
滱水出焉音寇東流注于河(過博陵縣南又/東北入于易水)
又北三百里曰陸山多美玉𨜰水出焉(或作/郯水)
而東流注于河
又北二百里曰沂山(音/祈)般水出焉(音/盤)而東流
注于河
北百二十里曰燕山多嬰石(言石似玉有符/彩嬰帶所謂燕)
(石/者)燕水出焉東流注于河
又北山行五百里水行五百里至于饒山是
無草木多瑶碧其獸多橐駝其鳥多鶹(未詳/或曰)
(鶹鵂/鶹也)歷虢之水出焉而東流注于河其中有
師魚食之殺人(未詳或/作鯢)
又北四百里曰乾山無草木其陽有金玉其
隂有鐵而無水有獸焉其狀如牛而三足其
名曰獂音元其鳴自詨
又北五百里曰倫山倫水出焉而東流注于
河有獸焉其狀如麋其川在尾上(川竅/也)其名
曰羆九
又北五百里曰碣石之山(水經曰臨淪山今/在遼西碣石縣南)
(水中或曰在右北/平驪城縣海邊山)繩水出焉而東流注于河
其中多蒲夷之魚(未/詳)其上有玉其下多青碧
又北水行五百里至于鴈門之山無草木(鴈/門)
(山即北陵西隃鴈之所/出因以名云在高柳北)
又北水行四百里至于泰澤其中有山焉曰
帝都之山廣圓百里無草木有玉金
又北五百里曰錞于母逢之山北望鷄號之
山其風如䬅(䬅急風貌也音/戾或云飄風也)西望幽都之山
浴水出焉(浴即黑/水也)是有大蛇赤首白身其音
如牛見則其邑大旱
凡北次三經之首自太行之山以至干無逢
之山凡四十六山萬二千三百五十里其神
狀皆馬身而人面者廿神其祠之皆用一藻
茞瘞之(藻聚藻茞香草蘭/之類青昌代反)其十四神狀皆彘
身而載玉其祠之皆玉不瘞(不埋所/用玉也)其十神
狀皆彘身而八足蛇尾其祠之皆用一璧瘞
之大凡四十四神皆用稌糈米祠之此皆不
火食
　右此經之山志凡八十七山二萬三千二
　百三十里
　　北山經圖讚
　　　水馬
馬寔龍精爰出水類渥洼之駿是靈是瑞昔
在夏后亦有何駟
　　　儵魚
涸和損平莫慘於憂詩詠萱草帶山則儵壑
焉遺岱聊以盤遊
　　　臞疏獸鵸䳜鳥何羅魚
厭火之獸厥名䑏疏有鳥自化號曰鵸䳜一
頭十身何羅之魚
　　　孟槐
孟槐似貆其豪則赤列象畏獸凶邪是辟氣
之相勝莫見其迹
　　　鰼鰼魚
鼓翮一揮十翼翩飜厥鳴如鵲鱗在羽端是
謂怪魚食之辟燔
　　　橐駝
駝惟奇畜肉鞍是被迅鶩流沙顯功絶地潜
識泉源微乎其智
　　　耳鼠
蹠實以足排虚以羽翹尾飜飛奇哉耳鼠厥
皮惟良百毒是禦
　　　幽頞
幽頞似猴俾愚作智觸物則笑見人佯睡好
用小慧終是嬰繫
　　　寓鳥孟極足訾獸
鼠而傅翼厥聲如羊孟極似豹或倚無良見
人則呼號曰足訾
　　　鵁鳥
毛如雌雉朋翔羣下飛則籠日集則蔽野肉
驗鍼石不勞補寫
　　　諸犍獸白鵺竦斯鳥
諸犍善吒行則銜尾白鵺竦斯厥狀如雉見
人則跳頭文如繡
　　　磁石
磁石吸鐵瑇瑁取芥氣有潜感數亦冥會物
之相投出乎意外
　　　旄牛
牛充兵機兼之者旄冠于旌鼓爲軍之標匪
肉致災亦毛之招
　　　長蛇
長蛇百尋厥鬛如彘飛羣走類靡不吞噬極
物之惡盡毒之厲
　　　山𤟤
山𤟤之獸見人歡謔性善厥投行如矢激是
惟氣精出則風作
　　　窫窳諸懷獸䲃魚肥遺蛇
翼窳諸懷是則害人䲃之爲狀羊鱗黑文肥
遺之蛇一頭兩身
　　　鮆魚
陽鑒動日土蛇致宵微哉鮆魚食則不驕物
在所感其用無褾
　　　狍鴞
狍鴞貪惏其目在腋食人未盡還自齦割圖
形妙鼎是謂不若
　　　狕閭𩣡馬獨𤞞
有獸如豹厥文惟縟閭善躍嶮𩣡馬一角虎
狀馬尾號曰獨𤞞
　　　𪄀𪃑
禦暍之鳥厥名𪄀𪃑昏明是互晝隱夜覿物
貴應用安事鸞鵠
　　　居暨獸囂鳥三桑
居暨豚鳴如彙赤毛四翼一目其名曰囂三
桑無枝厥樹唯高
　　　䮝獸
䮝獸四角馬尾有距涉歷歸山騰嶮躍岨厥
貌惟奇如是旋舞
　　　天馬
龍馮雲遊騰蛇假霧未若天馬自然凌翥有
理懸運天機潜御
　　　鶌居前鶋
鶌居如烏青身黃足食之不飢可以辟穀内
厥唯珍配彼丹木
　　　飛鼠
或以尾翔或以髯凌飛鼠鼓翰翛然背騰用
無惟神是馮
　　　䴅象蛇䱤父魚
有鳥善驚名曰䴅䴅象蛇似雉自生子孫䱤
父魚首厥體如豚
　　　酸與
景山有鳥禀形殊類厥狀如蛇脚二翼四見
則邑恐食之不醉
　　　鴣𪄶黄鳥
鴣𪄶之鳥食之不瞧爰有黄鳥其鳴自叫婦
人是服矯情易操
　　　精衛
炎帝之女化爲精衛沈所東海靈爽西邁乃
銜木石以堙波海
　　　䍶䍶羆九獸大蛇
䍶䍶似羊眼在耳後竅生尾上號曰羆九幽
都之山大蛇牛呴
山海經卷之三
山海經卷之四竟四
　　　　　郭　璞　傳
　　　東山經
東山經之首曰樕𧑤之山(速株/二音)北臨乾昧(亦/山)
(名也/音妹)食水出焉而東北流注于海其中多鱅
鱅之魚(音/容)其狀如犂牛(牛似虎/文者)其音如彘鳴
又南三百里曰藟山(音/誄)其上有玉其下有金
湖水出焉東流注于食水其中多活師(科斗/也爾)
(雅謂/活東)
又南三百里曰栒狀之山其上多金玉其下
多青碧石有獸焉其狀如犬六足其名曰從
從其鳴自詨有鳥焉其狀如鷄而鼠毛其名
曰䖪鼠(音/咨)見則其邑大旱𣲵水出焉(音/枳)而北
流注于湖水其中多箴魚其狀如儵其喙如
箴(出東海今江東/水中亦有之)食之無疫疾
又南三百里曰勃齊之山無草木無水
又南三百里曰番條之山無草木多沙減水
出焉(音同減/損之減)北流注于海其中多轗魚(一名/黄頰)
(音/感)
又南四百里曰姑兒之山其上多漆其下多
桑柘姑兒之水出焉北流注于海其中多轗
魚
又南四百里曰高氏之山其上多玉其下多
箴石(可以爲砥針/治癰腫者)諸繩之水出焉東流注于
澤其中多金玉
又南三百里曰嶽山其上多桑其下多樗濼
水出焉(音/櫟)東流注于澤其中多金玉
又南三百里曰犲山其上無草木其下多水
其中多堪㐨之魚(未詳/音序)有獸焉其狀如夸父
而彘毛其音如呼見則天下大水
又南三百里曰獨山其上多金玉其下多美
石末塗之水出焉而東南流注于沔其中多
䖺䗤(條容/二音)其狀如黃蛇魚翼出入有光見則
其邑大旱
又南三百里曰泰山(即東岳岱宗也今在泰/山高縣西北從山下)
(至頂四十八/里三百步也)其上多玉其下多金有獸焉其
狀如豚而有珠名曰狪狪(音如吟/恫之恫)其名自訆
環水出焉東流注于江(一作/海)其中多水玉
又南三百里曰竹山錞于江(一作/涯)無草木多
瑶碧激水出焉而東南流注于娶檀之水其
中多茈羸
凡東山經之首自樕𧑤之山以至于竹山凡
十二山三千六百里其神狀皆人身龍首祠
毛用一犬祈䎶用魚(以血塗祭爲䎶也公羊/傳云蓋叩其鼻以䎶杜)
(音釣餌/之餌)
東次二經之首曰空桑之山(此山出琴瑟/材見周禮也)北
臨食水東望沮吴南望沙陵西望湣澤(音/民)有
獸焉其狀如牛而虎文其音如欽(或作/吟)其名
曰軨軨音零其鳴自叫見則天下大水
又南六百里曰曹夕之山其下多榖而無水
多鳥獸
又西南四百里曰嶧臯之山(音/亦)其上多金玉
其下多白堊嶧臯之水出焉東流注于激女
之水其中多蜃珧(蜃蚌也珧玉珧亦/蚌屬腎遥兩音)
又南水行五百里流沙三百里至于葛山之
尾無草木多砥礪
又南三百八十里曰葛山之首無草木灃水
出焉(音/禮)東流注于余澤其中多珠蟞魚(音/鼈)其
狀如肺而有曰六足有珠其味酸甘食之無
癘(無時氣病也吕氏春秋曰澧水之/魚名曰朱蟞六足有珠魚之美也)
又南三百八十里曰餘峨之山其上多梓柟
其下多荆芑雜余之水出焉東流注于黄水
有獸焉其狀如兔而鳥喙鴟目蛇尾見人則
眠(言佯/死也)名曰犰狳(仇餘/二音)其鳴自訆見則螽蝗
爲敗(螽蝗類也言傷/敗田苗音終)
又南三百里曰杜父之山無草木多水
又南三百里曰耿山無草木多水碧(亦水/玉類)多
大蛇有獸焉其狀如狐而魚翼其名曰朱獳
(音/儒)其鳴自叫見則其國有恐
又南三百里曰盧其之山無草木多沙石沙
水出焉南流注于涔水其中多鷙鵬(音/黎)其狀
如鴛鴦而人足其鳴自訆見則其國多土功
(今鵜胡足頗有/似人脚形狀也)
又南三百八十里曰姑射之山無草木多水
又南水行三百里流沙百里曰北姑射之山
無草木多石
又南三百里曰南姑射之山無草木多水
又南三百里曰碧山無草木多大蛇多碧水
玉
又南五百里曰緱氏之山無草木多金玉原
水出焉東流注于沙澤(一曰俠/氏之山)
又南三百里曰姑逢之山無草木多金玉有
獸焉其狀如狐而有翼其音如鴻鴈其名曰
𤢄𤢄(音/斃)見則天下大旱
又南五百里曰鳧麗之山其上多金玉其下
多箴石有獸焉其狀如狐而九尾九首虎爪
名曰蠪姪(龍蛭/二音)其音如嬰兒是食人
又南五百里曰䃌山(音一/眞反)南臨䃌水東望湖
澤有獸焉其狀如馬而羊首四角牛尾其音
如獋狗其名曰峳峳(音/攸)見則其國多狡客(狡/狡)
(猾/也)有鳥焉其狀如鳧而鼠尾善登木其名曰
絜鈎見則其國多疫
凡東次二經之首自空桑之山至于䃌山凡
十七山六千六百四十里其神狀皆獸身人
面載觡(糜鹿屬角/爲觡音格)其祠毛用一鷄祈嬰用一
璧瘞
又東次三經之首曰尸胡之山北望𦍙山(音/詳)
其上多金玉其下多棘有獸焉其狀如麋而
魚目名曰妴胡(音/婉)其鳴自訆
又南水行八百里曰岐山其木多桃李其獸
多虎
又南水行五百里曰諸鈎之山無草木多沙
石是山也廣員百里多寐魚(即鮇魚/音味)
又南水行七百里曰中父之山無草木多沙
又東水行千里曰胡射之山無草木多沙石
又南水行七百里曰孟子之山其木多梓桐
多桃李其草多菌蒲(未詳音/晅之□)其獸多糜鹿
是山也廣員百里其上有水出焉名曰碧陽
其中多鱣鮪(鮪即鱏也似鱣而長鼻體無/鱗甲别名䱎鰽名鱑也)
又南水行五百里曰流沙行五百里有山焉
曰跂踵之山(跂音/企)廣員二百里無草木有大
蛇其上多玉有水焉廣員四十里皆涌(今河/東汾)
(隂縣有瀵水源在地底濆沸/涌出其深無限即此類也)其名曰深澤其
中多蠵龜(蠵觜蠵大龜也甲有文彩/似毒瑁而薄音遺知及)有魚焉
其狀如鯉而六足鳥尾名曰鮯鮯之魚(音/蛤)其
鳴自叫
又南水行九百里曰踇隅之山(音敏/字)其上有
草木多金玉多赭有獸焉其狀如牛而馬尾
名曰精精其鳴自叫
又南水行五百里流沙三百里至于無臯之
山南望幼海(即少海也淮南子曰/東方大渚曰少海)東望榑木
(扶桑/二音)無草木多風是山也廣員百里
凡東次三經之首自尸胡之山至于無臯之
山凡九山六千九百里其神狀皆人身而羊
角其祠用一牡羊米用黍是神也見則風雨
水爲敗
又東次四經之首曰北號之山臨于北海有
木焉其狀如楊赤華其實如棗而無核其味
酸甘食之不瘧食水出焉而東北流注于海
有獸焉其狀如狼赤首鼠目其音如豚名曰
猲狙(葛苴/二音)是食人有鳥焉其狀如鷄而白首
鼠足而虎爪其名曰鬿(音/祈)雀亦食人
又南三百里曰旄山無草木蒼體之水出焉
而西流注于展水其中多鱧魚(今蝦鰌字亦/或作鱃秋音)
其狀如鯉而大首食者不疣
又南三百二十里曰東始之山上多蒼玉有
木焉其狀如楊而赤理其汁如血不實其名
曰芑(音/起)可以服馬(以汁塗之/則馬調良)泚水出焉而東
北流注于海其中多美貝多芘魚其狀如鮒
一首而十身其臭如麋蕪食之不䊧(孚謂反/止失氣)
(也)
又東南三百里曰女烝之山其上無草木石
膏水出焉而西注于鬲水其中多薄魚其狀
如鱣魚而一曰其音如歐(如人嘔/吐聲也)見則天下
大旱
又東南二百里曰欽山多金玉而無石師水
出焉而北流注于臯澤其中多鱃魚多文貝
有獸焉其狀如豚而有牙其名曰當康其鳴
自叫見則天下大穰
又東南二百里曰子桐之山子桐之水出焉
而西流注于餘如之澤其中多鰐魚(音/滑)其狀
如魚而鳥翼出入有光其音如鴛鴦見則天
下大旱
又東北二百里曰剡山多金玉有獸焉其狀
如彘而人面黄身而赤尾其名曰合腴(音/庾)其
音如嬰兒是獸也食人亦食蟲蛇見則天下
大水
又東二百里曰大山上多金玉楨木(女楨也/葉冬不)
(凋)有獸焉其狀如牛而白首一目而蛇尾其
名曰蜚(音如翡/翠之翡)行水則竭行草則死見則天
下大疫(言其體含災氣也其銘曰蜚之爲名/體似無害所經枯竭甚於鳩厲萬物)
(斯懼思/爾遐逝)鈎水岀焉而北流注于勞水其中多
鰌魚
凡東次四經之首自北號之山至于大山凡
八山一千七百二十里
　右東經之山志凡四十六山萬八千八百
　六十里
　　東山經圖讚
　　　鯖鱅魚從從獸䖪鼠
魚號鯖鱅如牛虎駮𤡆𤡆之狀似狗六脚䖪
鼠如鷄見則旱涸
　　　䖺䗤
䖺䗤蛇狀振翼灑光憑波騰逝出入江湘見
則歲旱是維火祥
　　　狪狪
蚌則含珠獸胡不可狪狪如豚被褐懷禍患
難無由招之自我
　　　堪㐨魚軨軨獸
堪㐨軨軨殊氣同占見則洪水天下昏墊豈
伊妄降亦應牒讖
　　　珠蟞魚
灃水之鮮形如浮肺體兼三才以貨賈害厥
用既多何以自衛
　　　犰狳
犰狳之獸見人佯眠與災恊氣出則無年此
豈能爲歸之於天
　　　狸力獸鷙胡鳥
狸力鷙胡或飛或伏是惟土祥出興功築長
城之役同集秦域
　　　朱獳
朱獳無奇見則邑駭通感靡誠維數所在因
事而作未始無待
　　　𤢄𤢄蠪蚳獸絜鈎鳥
𤢄𤢄如狐有翼不飛九尾虎爪號曰蠪蚳鈎
絜似鳧見則民悲
　　　峳峳
治在得賢亡由夫人峳峳之來乃致狡賔歸
之冥應誰見其津
　　　蠵龜
水圓四十潜源溢沸靈龜爰處掉尾養氣莊
生是感揮竿傲貴
　　　妴胡精精獸鮯鮯魚
妴胡之狀似麋魚眼精精如牛以尾自辨鮯
鮯所潜厥深無限
　　　猲狙獸鬿雀
猲狙狡獸鬿雀惡鳥或狼其體或虎其爪安
用甲兵擾之以道
　　　芑木
馬維剛駿塗之芑汁不勞孫陽自然閑習厥
術無方理有潜執
　　　芘魚薄魚
有魚十身麋蕪其臭食之和體氣不下溜薄
之躍淵是維災候
　　　合窳
猪身人面號曰合窳厥性貪殘物爲不咀至
隂之精見則水雨
　　　當康獸䱻魚
當康如豚見則歲穰鰐魚鳥翼飛乃流光同
出殊應或災或祥
　　　蜚
蜚則災獸跂踵厲深會所經涉竭水槁林禀
氣自然體此殃淫


山海經卷之四










山海經卷之五竟五
　　　　　郭　璞　傳
　　　中山經
中山經薄山之首曰甘棗之山共水出焉(音/恭)
而西流注于河其上多杻木其下有草焉葵
本而杏葉(或作/楛葉)黄華而莢實名曰□(他落/切)可
以已瞢(音/□)有獸焉其狀如𤟩鼠而文題(𤟩鼠/所未)
(詳音虺字/亦或作虺)其名曰㔮(音那或/作熊也)食之已癭
又東二十里曰歷兒之山其上多橿多櫔木
(音/厲)是木也方莖而圓葉黄葉而毛其實如楝
(楝木名子如指頭白而粘/即以浣衣也音練或作簡)服之不忘
又東十五里曰渠猪之山其上多竹渠猪之
水出焉而南流注于河其中是多豪魚狀如
鮪鮪似鱣也赤喙尾赤羽可以已白癬
又東三十五里曰葱聾之山其中多大谷是
多白堊黑青黄堊(言有雜/色堊也)
又東十五里曰涹山(音/倭)其上多赤銅其隂多
鐵
又東七十里曰脫扈之山有草焉其狀如葵
葉而赤華莢實實如㯶莢(今㯶木莢/似皂莢也)名曰植
楮可以已癙(癙病也淮南子/曰狸頭已癙也)食之不眯
又東二十里曰金星之山多天嬰其狀如龍
骨可以已痤(癰痤/也)
又東七十里曰泰威之山其中有谷曰梟谷
其中多鐵(或無/谷字)
又東十五里曰橿谷之山其中多赤銅(或作/檀谷)
(之/山)
又東百二十里曰吴林之山其中多葌草(亦菅/字)
又北三十里曰牛首之山(今長安西南有牛/首山上有館下有)
(水未知/此是非)有草焉名曰鬼草其葉如葵而赤莖
其秀如禾服之不憂勞水岀焉而西流注于
滴水(音如𧩡/詐之𧩡)是多飛魚其狀如鮒魚食之已
痔衕
又北四十里曰霍山(今平陽永安縣廬江灊/縣晋安羅江縣河南鞏)
(縣皆有霍山明山以霍爲名者非/一矣按爾雅大山繞小山爲霍)其木多穀
有獸焉其狀如狸而白尾有鬛名曰朏朏養
之可以已憂(謂蓄養之/也普昧反)
又北五十二里曰合谷之山是多簷棘(未詳/音瞻)
又北三十五里曰隂山(亦曰/險山)多礪石文石(礪/石)
(石中/磨者)少水出焉其中多彫棠其葉如榆葉而
方其實如赤菽(菽/豆)食之已聾
又東北四百里曰鼓鐙之山多赤銅有草焉
名曰榮草其葉如柳其本如鷄卵食之已風
凡薄山之首自甘棗之山至于鼓鐙之山凡
十五山六千六百七十里歷兒家也其祠禮
毛太牢之具縣以吉玉(縣祭山之名/也見爾雅)其餘十
三山者毛用一羊縣嬰用桑封瘞而不糈桑
封者桑主也方其下而銳其上而中穿之加
金(言作神主而祭以金銀飾之也/公羊傳曰虞主用桑主或作王)
中次二經濟山之首曰輝諸之山其上多桑
其獸多閭麋其鳥多鶡(似雉而文青色有毛/勇健鬥死乃止音曷)
(出上/黨也)
又西南二百里曰發視之山其上多金玉其
下多砥礪即魚之水出焉而流注于伊水
又西三百里曰豪山其上多金玉而無草木
又西三百里曰鮮山多金玉無草木鮮水出
焉而北流注于伊水其中多鳴蛇其狀如蛇
而四翼其音如磬見則其邑大旱
又西三百里曰陽山多石無草木陽水出焉
而北流注于伊水其中多化蛇其狀如人面
而豺身鳥翼而蛇行其音如叱呼見則其邑
大水
又西二百里曰昆吾之山其上多赤銅(此山/出名)
(銅色赤如火以之作刀切玉如割泥也周穆/王時西戎獻之尸子所謂昆吾之劎也越絶)
(書曰赤堇之山破而出錫若耶之谷涸而出/銅歐冶子因以爲統鈎之劎汲郡冢中得銅)
(劎一枝長三尺五寸乃今所名爲干將劎汲/郡亦皆非鐵也明古者通以錫雜銅爲兵器)
(也)有獸焉其狀如彘而有角其音如號(如人/號哭)
名曰蠪蚳(上已有此/獸疑同名)食之不眯
又西百二十里曰葌(音/𨳩)山葌水出焉而北流
注于伊水其上多金玉其下多青雄黃有木
焉其狀如棠而赤葉名曰芒草(音/忘)可以毒魚
又西一百五十里曰獨蘇之山無草木而多
水
又西二百里曰蔓渠之山其上多金玉其下
多竹箭伊水出焉而東流注于洛(今伊水出/上洛盧氏)
(縣熊耳山東北至/河南洛陽縣入洛)有獸焉其名曰馬腹其狀
如人面虎身其音如嬰兒是食人
凡濟山經之首自輝諸之山至于蔓渠之山
凡九山一千六百七十里其神皆人面而鳥
身祠用毛(擇用/毛色)用一吉玉投而不糈
中次三經萯山之首曰敖岸之山(或作獻/萯音倍)其
陽多㻬琈之玉其隂多赭黄金神熏池居之
是常出美玉(或作/石)北望河林其狀如蒨如舉
(說者云蒨舉皆木/名也未詳蒨音倩)有獸焉其狀如白鹿而四
角名曰夫諸見則其邑大水
又東十里曰青要之山實維帝之宻都(天帝/曲宻)
(之/邑)北望河曲(河千里一/曲一直也)是多駕鳥(未詳也或/曰駕宜爲)
(鴽鴛鵝/也音加)南望墠渚(水中小洲名/渚墠音蟬也)禹父之所化
(鯀化於羽淵爲黄熊今復云在此然則/一己有變怪之性者亦無往而不化也)是多
僕纍蒲盧(僕纍蝸牛也爾雅/曰蒲盧者螟蛉也)䰠武羅司之(武/羅)
(神名䰠/即神字)其狀人面而豹文小腰而白齒(或作/首)
而穿耳以鐻(鐻金銀器之名/未詳也音渠)其鳴如鳴玉(如/人)
(鳴玉/珮聲)是山也宜女子畛水出焉(音/軫)而北流注
于河其中有鳥焉名曰鵬(音如窈/窕之窈)其狀如鳧
青身而朱目赤尾食之宜子(朱淺/赤也)有草焉其
狀如葌(菅似/芽也)而方莖黃華赤實其本如藁本
(根似藁本/亦香草)名曰荀草(或作/苞草)服之美人色(令人更/美艷)
又東十里曰騩山(音/巍)其上有美棗其隂有㻬
琈之玉正回之水出焉而北流注于河其中
多飛魚其狀如豚而赤文服之不畏雷可以
禦兵
又東四十里曰宜蘇之山其上多金玉其下
多蔓居之木(未/詳)滽滽之水出焉(音/容)而北流注
于河是多黄貝
又東二十里曰和山其土無草木而多瑶碧
實惟河之九都(九水所聚/故曰九都)是山也五曲(曲回/五重)
九水出焉合而北流注于河其中多蒼玉吉
神泰逢司之(吉猶/善也)其狀如人而虎尾(或作/尾)是
好居于萯山之陽出入有光太逢神動天地
氣也(言其有靈爽能興雲雨也夏/萯之下天大風晦冥孔甲迷)
(見吕/氏春秋也)
凡萯山之首自敖岸之山至于和山凡五山
四百四十里其祠太逢熏池武羅皆一牡羊
副(副謂破羊骨礫之以祭/也見周禮音悃愊之情)嬰用吉玉其二神
用一雄雞瘞之糈用稌
中次四經釐山之首(音/狸)曰鹿蹄之山其上多
玉其下多金甘水出焉而北流注于洛其中
多泠石(未聞也泠/或作涂)
西五十里曰扶猪之山其上多礝石(音耎今/鴈門山)
(中出礝石白者如/氷半中有赤色者)有獸焉其狀如貉而人目
(貉或作/據古字)其名曰麏(音銀或/作麋)虢水出焉而北流
注于洛其中多瓀石(言亦出/水中)
又西一百二十里曰釐山其陽多玉其隂多
蒐(音搜茅蒐今/之蒨草也)有獸焉其狀如牛蒼身其音
如嬰兒是食人其名曰犀渠滽滽之水出焉
而南流注于伊水有獸焉名曰𤢺(音蒼頡/之頡)其
狀如獳犬而有鱗其毛如彘鬛
又西二百里曰箕尾之山多穀多涂石其上
多㻬琈之玉
又西二百五十里曰栖山其上多玉其下多
銅滔雕之水出焉而北流注于洛其中多羬
羊有木焉其狀如樗其葉如桐而莢實其名
曰苃可以毒魚(茇一/作艾)
又西二百里曰白邊之山其上多金玉其下
多青雄黄
又西二百里曰熊耳之山(今在上/洛縣南)其上多漆
其下多㯶浮濠之水出焉而西流注于洛其
中多水玉多人魚有草焉其狀如蘇而赤華
名曰葶䔭(亭寧耵/聹二音)可以毒魚
又西三百里曰壯山其上多文石其下多竹
箭竹䉋其獸多㸲牛羬羊鳥多赤鷩(音閉即/鷩雉也)
又西三百五十里曰讙舉之山雒水出焉而
東北流注于玄扈之水其中多馬腸之物此
二山者洛間也(洛水今出上洛縣冢嶺山河/圖曰玄扈洛汭謂此間也)
凡釐山之首自鹿蹄之山至于玄扈之山凡
九山千六百七十里其神狀皆人面獸身其
祠之毛用一白鷄祈而不糈(言直/祈禱)以彩衣之
(以彩/飾鷄)
中次五經薄山之首曰苟牀之山(或作苟/林山)無
草木多怪石(恠石似玉也書/曰鉛松怪石也)
東三百里曰首山其隂多榖柞草多𦬸芫(𦬸/山)
(薊也芫/華中藥)其陽多㻬琈之玉木多槐其隂有谷
曰机谷多𩿁鳥(音如鉗/釱之釱)其狀如梟而三目有
耳其音如録食之已墊(未/聞)
又東三百里曰縣斸之山(音如斤/□之□)無草木多
文石
又東三百里曰葱聾之山無草木多𢈦石(未/詳)
東北五百里曰條谷之山其木多槐桐其草
多芍藥𧄸冬(本草經曰𧄸冬一名/滿冬今符門俗作耳)
又北十里曰超山其隂多蒼玉其陽有井冬
有水而夏竭
又東五百里曰成侯之山其上多櫄木(似樗/樹材)
(中車轅吴人呼櫄/音輴車或曰輶車)其草多芃
又東五百里曰朝歌之山谷多美堊
又東五百里曰槐山谷多金錫
又東十里曰歷山其木多槐其陽多玉
又東十里曰曰山多蒼玉其獸多麖(似鹿而/小黑色)
尸水出焉南流注于洛水其中多美玉
又東十里曰良餘之山其上多榖柞無石餘
水出于其隂而北流注于河乳水出于其陽
而東南流注于洛
又東南十里曰蠱尾之山多礪石赤銅龍餘
之水出焉而東南流注于洛
又東北二十里曰升山其木多穀柞棘其草
多藷龔蕙(蕙香/草也)多寇脫(寇脫草生南方高丈/許似荷葉而莖中有)
(瓤正白零佳人植而/日灌之以爲樹也)黄酸之水出焉而北流
注于河其中多旋玉(石次玉者也孫卿曰/旋瑶珠不知佩音旋)
又東十二里曰陽虚之山多金臨于玄扈之
水(河圖曰蒼頡爲帝南巡狩登陽虚之山臨/于玄扈洛汭靈龜負書丹甲青文以授之)
(出此水/中也)
凡薄山之首自苟林之山至于陽虚之山凡
十六山二千九百八十二里升山冢也其祠
禮太牢嬰用吉玉首山䰠也其祠用稌黑犧
太牢之具蘖釀(以蘖作/醴酒也)于儛(千萬儛)置鼓
(擊之/以儛)嬰用一璧尸水合天地(天神之/所也)肥牲祠
之用一黑犬于上用一雌雞于下刉一牝羊
獻血(以血祭也刉猶刲也/周禮曰刉咡奉犬牲)嬰用吉玉彩之(又/加)
(以繒綵/之也)饗之(勸强之也特牲饋食/禮曰執奠祝饗是也)
中次六經縞羝山之首曰平逢之山南望伊
洛東望穀城之山(在濟北穀城縣西黄石公/石在此山下張良取以合)
(葬/爾)無草木無水多沙石有神焉其狀如人而
二首名曰驕蟲是爲螫蟲(爲螫蟲/之長)實爲蜂蜜之
廬(言羣蜂之所含/集蜜亦蜂名)其祠之用一雄鷄禳而勿
殺(禳亦祭名謂/禳却惡氣也)
西十里曰縞羝之山無草木多金玉
又西十里曰廆山(音如瓌/之瓌)其隂多㻬琈之玉
其西有谷焉名曰雚谷其木多柳楮其中有
鳥焉狀如山雞而長尾赤如丹火而青喙名
曰鳹鷄(鈴要/二音)其鳴自呼服之不眯交觴之水
出于其陽而南流注于洛俞隨之水出于其
隂而北流注于穀水
又西三十里曰瞻諸之山其陽多金其隂多
文石㴬水出焉(音/謝)而東南流注于洛少水出
其隂而東流注于穀水
又西三十里曰婁涿之山無草木多金玉瞻
水出于其陽而東流注于洛陂水出于其隂
(世謂之/百答水)而北流注于穀水其中多茈石文石
又西四十里曰白石之山惠水出于其陽而
南流注于洛其中多水玉澗水出于其隂(書/曰)
(伊洛/瀍澗)西北流注于穀水其中多麋石櫨丹(皆未/聞)
又西五十里曰穀山其上多穀其下多桑爽
水出焉(世謂之/紵麻澗)而西北流注于穀水其中多
碧緑
又西七十二里曰宻山(今榮陽宻縣亦/有宻山疑非也)其陽
多玉其隂多鐵豪水出焉而南流注于洛其
中多旋龜其狀鳥首而鼈尾其音如判木無
草木
又西百里曰長石之山無草木多金玉其西
有谷焉名曰共谷多竹共水出焉西南流注
于洛其中多鳴石(晋永康元年襄陽郡上鳴/石似玉色青撞之聲聞七)
(八里今零陵泉陵縣永正鄉有鳴石二所/其一狀如鼓俗因名爲石鼓即此類也)
又西一百四十里曰傅山無草木多瑶碧厭
染之水出于其陽而南流注于洛其中多人
魚其西有林焉名曰潘冢(音/番)穀水出焉而東
流注于洛(今穀水出穀陽谷東/北至穀城縣入洛河)其中多珚玉
(未聞也/珚音因)
又西五十里曰橐山其木多樗多𣖾木(今蜀/中有)
(𣖾木七八月中吐穗穗成如/有鹽粉著狀可以酢羹音備)其陽多金玉其
隂多鐵多蕭(蕭蒿見/爾雅)橐水出焉而北流注于
河其中多脩辟之魚狀如黽(黽蛙/屬也)而白喙其
音如鴟食之已白癬
又西九十里曰常烝之山無草木多堊潐水
出焉(音/譙)而東北流注于河其中多蒼玉菑水
出焉而北流注于河
又西九十里曰夸父之山其木多㯶柟多竹
箭其獸多㸲牛羬羊其鳥多赤鷩其陽多玉
其隂多鐵其北有林焉名曰桃林是廣員三
百里其中多馬(桃林今弘農湖縣闕鄉南谷/中是也饒野馬山羊山牛)
湖水出焉而北流注于河其中多珚玉
又西九十里曰陽華之山其陽多金玉其隂
多青雄黄其草多藷龔多苦莘其狀如橚(即/楸)
(字/也)其實如瓜其味酸甘食之已瘧楊水出焉
而西南流注于洛其中多人魚門水出焉而
東北流注于河其中多玄䃤(黑砥石/生水中)𦁎姑之
水出于其隂(𦁎音/藉)而東流注于門水其上多
銅門水至于河七百九十里入雒水
凡縞羝山之首自平逢之山至于陽華之山
凡十四山七百九十里嶽在其中以六月祭
之(六月亦/歲之中)如諸嶽之祠法則天下安寧
中次七經苦山之首曰休與之山(與或作/輿下同)其
上有石焉名曰帝臺之棋(帝臺神人名/棋謂博棋也)五色
而文其狀如鶉卵帝臺之石所以禱百神者
也(禱祀百神/則用此石)服之不蠱有草焉其狀如蓍赤
葉而本叢生名曰夙條可以爲簳(中箭/竿也)
東三百里曰鼓鍾之山帝臺之所以觴百神
也(舉觴燕會則於此/山因名爲鼓鍾山)有草焉方莖而黄葉圓
葉而三成(葉三/重也)其名曰烏酸可以爲毒(爲/治)其
上多礪其下多砥
又東二百里曰姑媱之山(音遥或無/之山字)帝女死
焉其名曰女尸化爲䔄草其葉胥成(言葉相/重也亦)
(音/遥)其華黄其實如菟丘(菟丘菟絲/也見爾雅)服之媚於
人(鳥人所愛也傳曰人服/媚之如是一名荒夫草)
又東二十里曰苦山有獸焉名曰山膏其狀
如逐(即豚/字)赤若丹火善罵(好罵/人)其上有木焉
名曰黄棘黄華而圓葉其實如蘭服之不字
(字生也易曰/女子貞不字)有草焉圓葉而無莖赤華而不
實名曰無條服之不癭
又東二十七里曰堵山神天愚居之是多怪
風雨其上有木焉名曰天楄(音/鞭)方莖而葵狀
服者不㖶(食不/噎也)
又東五十二里曰放臯之山(放或作效/又作牧)明水
出焉南流注于伊水其中多蒼玉有木焉其
葉如槐黄華而不實其名曰蒙木服之不惑
有獸焉其狀如蜂枝尾而反舌善呼(好呼/唤也)其
名曰文文
又東五十七里曰大𩇵之山多㻬琈之玉多
麋玉(未/詳)有草焉其狀葉如榆方莖而蒼傷其
名曰牛傷(猶言/牛棘)其根蒼文服者不厥(厥逆/氣病)可
以禦兵其陽狂水出焉西南流注于伊水其
中多三足龜(今吴興陽羨縣有君山山上有/池水中有三足六眼龜鼈龜三)
(足者名寳/出爾雅)食者無大疾可以已腫
又東七十里曰半石之山其上有草焉生而
秀其高丈餘赤葉赤華華而不實(初生先作/穗却著葉)
(花生/穗間)其名曰嘉榮服之者不霆(不畏雷霆霹/靂也音廷搏)
(之/廷)來需之水出于其陽而西流注于伊水其
中多鯩魚(音/倫)黑文其狀如鮒食者不睡合水
出于其隂而北流注于洛多鰧魚(音/騰)狀如鱖
居逵(鱖魚犬目大曰細鱗有斑彩逵/水中之穴道交通者鱖音劌)倉文赤
尾食者不癰可以爲瘻(瘻癰屬也中多有蟲/淮南子曰雞頭已瘻)
(音/漏)
又東五十里曰少室之山(今在河南陽城/西俗名泰室)百
草木成囷(未/詳)其上有木焉其名曰帝休葉狀
如楊其枝五衢(言樹枝交錯相重五出有象/衢路也離騷曰靡萍九衢)
黄華黑實服者不怒其上多玉(比山巓亦有/白玉膏得服)
(之即得仙道世人不/能上也詩含神霧云)其下多鐵休水出焉而
北流注于洛其中多䱱魚狀如盩蜼(未詳盩/音侜)
而長距足白而對(未/詳)食者無蠱疾可以禦兵
又東三十里曰泰室之山(即中嶽嵩山也/今在陽城縣西)其
上有木焉葉狀如梨而赤理其名曰栯木(音/郁)
服者不妬有草焉其狀如𦬸(𦬸似/葪也)白華黑實
澤如蘡薁(言子/滑澤)其名曰䔄草服之不昧上多
美石(次玉者也啓母化爲石而/生啓在此山見淮南子)
又北三十里曰講山其上多玉多柘多栢有
木焉名曰帝屋葉狀如椒反傷赤實(反傷剌/下勾也)
可以禦凶
又北三十里曰嬰梁之山上多蒼玉錞于玄
石(言蒼玉依黑石而生也或/曰錞于樂器名形似蜼頭)
又東三十里曰浮戲之山有木焉葉狀如樗
而赤實名曰亢木食者不蠱汜水岀焉而北
流注于河其東有谷因名曰蛇谷(言此中出/蛇故以名)
之上多少辛(細辛/也)
又東四十里曰少陘之山有草焉名曰𦱌草
(音/剛)葉狀如葵而赤莖白華實如蘡薁食之不
愚(言益/人智)器難之水出焉(或作/囂)而北流注于役
水(或作/侵)
又東南十里曰太山(别有東小太山今在朱/虚縣汶水所出疑此非)
(也)有草焉名曰梨其葉狀如荻(荻亦蒿/也音狄)而赤
華可以已疽太水出于其陽而東南流注于
没水承水出于其隂而東北流注于没(世謂/之靖)
(澗/水)
又東二十里曰末山上多赤金末水出焉北
流注于没(水經/作沫)
又東二十五里曰役山上多白金多鐵役水
出焉北注于河
又東三十五里曰敏山上有木焉其狀如荆
白華而赤實名曰葪(音/計)栢服者不寒(令人/耐寒)其
陽多㻬琈之玉
又東三十里曰大騩之山(今榮陽宻縣有大/騩山騩因溝水所)
(出音/歸)其隂多鐵美玉青堊有草焉其狀如蓍
而毛青華而白實其名曰𦵧(音/狼)服之不夭(言/盡)
(壽也或/作芺)可以爲腹疾(鳥治也/一作已)
凡苦山之首自休與之山至于大騩之山凡
十有九山千一百八十四里其十六神者皆
豕身而人面其祠毛牷用一羊羞(言以羊/爲薦羞)嬰
用一藻玉瘞藻(玉玉有五彩者也或/曰所以盛玉藻藉也)苦山少
室太室皆冢也其祠之太牢之具嬰以吉玉
其神狀皆人面而三首其餘屬皆豕身人面
也
中次八經荆山之首曰景山(今在南/郡界中)其上多
金玉其木多杼檀(杼音椽/柱之柱)雎水出焉(雎音癰/疽之疽)
東南流注于江(今雎水出新城魏昌縣東南/發阿山東南至南郡枝江縣)
(入江/也)其中多丹粟多文魚(有斑/彩也)
東北百里曰荆山(今在新城/沐鄉縣南)其隂多鐵其陽
多赤金其中多犛牛(旄牛屬也黑色出西南/徼外也音狸一音來)
多豹虎其木多松栢其草多竹多橘櫾(櫾似/橘而)
(大也皮/厚味酸)漳水出焉而東南流注于雎(出荆山/至南郡)
(當陽縣/入沮水)其中多黄金多鮫魚(鮫鮒魚類也皮/有珠文而堅尾)
(長三四尺末有毒螫人皮可飾刀劎/口錯治林角今臨海縣亦有之音交)其獸多
閭麋(似鹿而/大也)
又東北百五十里曰驕山其上多玉其下多
青𩇥其木多松栢多桃枝鈎端神鼉圍處之
(□音鼉/魚之鼉)其狀如人面羊角虎爪恒遊于雎漳
之淵(淵水之/府奥也)出入有光
又東北百二十里曰女几之山其上多玉其
下多黄金其獸多豹虎多閭麋麖麂(麂似獐/而大猥)
(毛豹脚/音几)其鳥多白鷫(鶻似雉而長尾/走且鳴青驕)多翟多
鵬(鴨大如鵰紫緑色長頸赤喙食/蝮蛇頭雄名運日雌名隂諧也)
又東北二百里曰宜諸之山其上多金玉其
下多青𩇥洈水出焉(音/詭)而南流注于漳(今洈/水出)
(南郡東洈山至/華容縣入江也)其中多白玉
又東北三百五十里曰綸山(音/倫)其木多梓柟
多桃枝多柤栗橘櫾(柤似梨/而酢嗇)其獸多閭塵麖
㚟(㚟似兔而鹿脚/青色音勅略反)
又東北二百里曰陸䣀之山(音如跪/對之跪)其上多
㻬琈之玉其下多堊其木多杻橿
又東百三十里曰光山其上多碧其下多木
神計蒙處之其狀人身而龍首恒遊于漳淵
出入必有飄風暴雨
又東百五十里曰岐山其陽多赤金其隂多
白珉(石似玉/者音旻)其上多金玉其下多青䨼其木
多樗神涉鼉處之(徒河切一作/鼉笑遊切)其狀人身而
方面三足
又東百三十里曰銅山其上多金銀鐵其木
多穀柞柤栗橘櫾其獸多豹
又東北一百里曰美山其獸多兕牛多閭麈
多豕鹿其上多金其下多青䨼
又東北百里曰大堯之山其木多松栢多梓
桑多机其草多竹其獸多豹虎麢㚟
又東北三百里曰靈山其上多金玉其下多
青䨼其木多桃李梅杏(梅似杏/而酢也)
又東北七十里曰龍山上多寓木(寄生也一/名宛童見)
(爾/雅)其上多碧其下多赤錫其草多桃枝鈎端
又東南五十里曰衡山上多寓木穀柞多黄
堊白堊
又東南七十里曰石山其上多金其下多青
䨼多寓木
又南百二十里曰若山其上多㻬琈之玉多
赭(赤/土)多邽石(未/詳)多寓木多柘(若一/作前)
又東南一百二十里曰彘山多美石多柘
又東南一百五十里曰玉山其上多金玉其
下多碧鐵其木多栢
又東南七十里曰讙山其木多檀多邽石多
白錫(今白/鑞也)郁水出于其上潜于其下其中多
砥礪
又東北百五十里曰仁舉之山其木多穀柞
其陽多赤金其隂多赭
又東五十里曰師每之山其陽多砥礪其隂
多青䨼其木多栢多檀多柘其草多竹
又東南二百里曰琴鼓之山其木多穀柞椒
柘(椒爲樹小而叢生/下有草木則蠚死)其上多白珉其下多洗
石其獸多豕鹿多白犀其島多鴆
凡荆山之首自景山至琴鼓之山凡二十三
山二千八百九十里其神狀皆鳥身而人面
其祠用一雄雞祈瘞(禱請已/埋之也)用一藻圭糈用
稌驕山家也其祠用羞酒少牢祈瘞嬰毛一
壁
中次九經岷之首曰女几之山其上多石
涅其木多杻橿其草多菊𦬸洛水出焉東注
于江其中多雄黄(雄黄亦/出水中)其獸多虎豹
又東北三百里曰岷山江水出焉(岷山今在/汶山郡廣)
(陽縣西大/江所出)東北流注于海(至廣陽/縣入海)其中多良
龜(良/善)多鼉(似晰蜴大者長二丈/有鱗彩皮可以冒鼓)其上多金玉
其下多白珉其木多梅棠其獸多犀象多夔
牛(今蜀山中有大牛重數千斤名爲䕫牛晋/大興元年此牛出上庸郡人弩射殺得三)
(十八檐肉即/爾雅所謂魏)其鳥多翰鷩(白翰/赤鷩)
又東北一百四十里曰峽山江水出焉(卭來/山今)
(在漢嘉嚴道縣南江水所自出也山有九/折坂出㹮伯似熊而黑白駮亦食銅鐵也)東
流注大江其陽多黄金其隂多麋麈其木多
檀柘其草多薤韭多(药/即)䖀空奪(即蛇被/脫也)
又東一百五十里曰崌山(音/居)江水出焉(北/江)東
流注于大江其中多怪蛇(今永昌郡有鈎蛇/長數丈尾歧在水)
(中鈎取岸上人牛馬啖之/又呼馬絆蛇謂此類也)多䲀魚(音贄/未聞)其木
多楢杻(楢剛木也中/車材音秋)多梅梓其獸多夔牛麢
㚟犀兕有鳥焉狀如鴞而赤身白首其名曰
竊脂(今呼小青雀曲觜肉食/者爲竊脂疑此非也)可以禦火
又東三百里曰高梁之山其上多堊其下多
砥礪其木多桃枝鈎端有草焉狀如葵而赤
華莢實白柎可以走馬
又東四百里曰蛇山其上多黄金其下多堊
其木多栒多豫樟其草多嘉榮少辛有獸焉
其狀如狐而白尾長耳名曰𤜣狼(音/巳)見則國
内有兵(一作國/有内亂)
又東五百里曰鬲山其陽多金其隂多白珉
蒲𪈘(音/薨)之水出焉而東流注于江其中多白
玉其獸多犀象熊羆多猨蜼(蜼似獼猴鼻露/上向尾四五尺)
(頭有岐蒼黄色雨則自縣樹/以尾塞鼻孔或以兩指塞之)
又東北三百里曰隅陽之山其上多金玉其
下多青䨼其木多梓桑其草多茈徐之水出
焉東流注于江其中多丹粟
又東二百五十里曰岐山(今在扶風/羡陽縣西)其上多
白㚟其草多嘉榮
又東一百七十里曰賈超之山其陽多黄堊
其隂多美赭其木多柤栗橘櫾其中多龍脩
(龍須也似莞而細生山石/穴中莖倒垂可以爲席)
凡岷山之首自女几山至于賈超之山凡十
六山三千五百里其神狀皆馬身而龍首其
祠毛用一雄鷄瘞糈用稌文山勾檷風雨醜
之山是皆冢也其祠之羞酒(先進酒/以釂神)少牢具
嬰毛一吉玉熊山席也(席者神之/所憑者也)其祠羞酒
太牢具嬰毛一璧干儛用兵以禳(禳被除之/祭名儛者)
(持盾武/儛也)祈璆冕舞(所求福祥也祭用玉儛者/冕服也美玉曰璆己求反)
中次十經之首曰首陽之山其上多金玉無
草木
又西五十里曰虎尾之山其木多椒椐多封
石其陽多赤金其隂多鐵
又西南五十里曰繁繢之山(音/潰)其木多楢杻
其草多枝勾(今山中/有此草)
又西南二十里曰勇石之山無草木多白金
多水
又西二十里曰復州之山其木多檀其陽多
黄金有鳥焉其狀如鴞而一足彘尾其名曰
跂踵(音/企)見則其國大疫(銘曰跂踵爲鳥一足/似䕫不爲樂興反以)
(來/悲)
又西三十里曰楮山多寓木多椒椐多柘多
堊(一作渚/州之山)
又西二十里曰又原之山其陽多青䨼其隂
多鐵其鳥多鸛鵒(鴝鵒也傳曰鴝/鵒來巢音臞)
又西五十里曰涿山其木多穀柞杻其陽多
㻬琈之玉
又西七十里曰丙山其木多梓檀多弞杻(弞/義)
(所未/詳)
凡首陽山之首自首山至于丙山凡九山二
百六十七里其神狀皆龍身而人面其祠之
毛用一雄雞瘞糈用五種之糈楮山冢也其
祠之少牢具羞酒祠嬰毛一璧痤騩山帝也
其祠羞酒太牢其合巫祝二人儛嬰一璧
中次一十一山經荆山之首曰翼望之山湍
水岀焉(鹿搏/反)東流注于濟(今湍水逕南陽/穰縣而入清水)貺
水出焉(音/況)東南流注于漢其中多蛟(似蛇而/四脚小)
(頭細頸頸有白□大者十數/圍卵如一二石甕能吞人)其上多松栢其
下多漆梓其陽多赤金其隂多珉
又東北一百五十里曰朝歌之山潕水出焉
(潕水今在南陽/舞陽縣音武)東南流注于榮其中多人魚
其上多梓柟其獸多麢麋有草焉名曰莽草
可以毒魚(今用之/殺魚)
又東南二百里曰帝囷之山(去倫/反)其陽多㻬
琈之玉其隂多鐵帝囷之水出于其上潜于
其下多鳴蛇
又東南五十里曰視山其上多韭有井焉名
曰天井夏有水冬竭其上多桑多美堊金玉
又東南二百里曰前山其木多櫧(音諸似柞/子可食冬)
(夏生作屋柱/難腐或作儲)多栢其陽多金其隂多赭
又東南三百里曰豐山有獸焉其狀如蝯赤
目赤喙黄身名曰雍和見則國有大恐神耕
父處之帝遊清泠之淵岀入有光(清泠水在/西號郊縣)
(山上神來時水赤有/光耀今有屋祠之)見則其國爲敗有九鍾
焉是知霜鳴(霜降則鍾鳴故言知也物/有自然感應而不可爲也)其上
多金其下多穀柞杻橿
又東北八百里曰兔牀之山其陽多鐵其木
多藷藇其草金鷄穀其本如鷄卵其味酸甘
食者利於人
又東六十里曰皮山多堊多赭其木多松栢
又東六十里曰瑶碧之山其木多梓柟其隂
多青䨼其陽多白金有鳥焉其狀如雉恒食
蜚名曰鴆(蜚負盤也音翡此更一/種鳥非食蛇之鴆也)
又東四十里曰支離之山濟水出焉南流注
于漢(今濟水出酈縣西北山中/南入漢酈離音字亦同)有鳥焉其名
曰嬰勺其狀如鵲赤目赤喙白身其尾若勺
似酒勺形其鳴自呼多㸲牛多羬羊
又東北五十里曰袟𥮐之山(音/彫)其上多松栢
机桓(桓葉似枷皮黄不措子似楝著酒中飲/之辟惡氣浣衣去垢核堅正黑可以間)
(香纓一名/栝樓也)
又西北一百里曰堇理之山其上多松栢多
美梓其隂多丹䨼多金其獸多豹虎有鳥焉
其狀如鵲青身白喙白目白尾名曰青耕可
以禦疫其鳴自叫
又東南三十里曰依軲之山(音/枯)其上多杻橿
多苴(未詳/音葅)有獸焉其狀如犬虎爪有甲其名
曰獜(言體有鱗/甲音吝)善駚𤘝(跳躣自撲也/鞅奮兩音)食者不
風(不畏/天風)
又東南三十五里曰即谷之山多美玉多玄
豹(黑豹也則今荆州/山中出黑虎也)多閭麈多麢㚟其陽多
珉其隂多青䨼
又東南四十里曰鷄山其上多美梓多桑其
草多韭
又東南五十里曰高前之山其上有水焉甚
寒而清(或作/潜)帝臺之漿也(今河東解縣南檀/首山上有水潜出)
(停不流俗名爲/盎漿即此類也)飲之者不心痛其上有金其
下有赭
又東南三十里曰游戲之山多杻橿穀多玉
多封石
又東南三十五里曰從山其上多松栢其下
多竹從水出于其上潜于其下其中多三足
鼈枝尾(三脚鼈名/能見爾雅)食之無蠱疫
又東南三十里曰嬰䃌之山(音/眞)其上多松栢
其下多梓櫄
又東南三十里曰畢山帝苑之水出焉東北
流注于視其中多水玉多蛟其上多㻬琈之
玉
又東南二十里曰樂馬之山有獸焉其狀如
彙赤如丹火其名曰𤟑(音/戾)見則其國大疫
又東南二十五里曰葴山視水出焉(或曰視/宜爲瀙)
(瀙水今在/南陽也)東南流注于汝水其中多人魚多
蛟多頡(如青/狗)
又東四十里曰嬰山其下多青䨼其上多金
玉
又東三十里曰虎首之山多苴椆椐(椆未詳/也音彫)
又東二十里曰嬰侯之山其上多封石其下
多赤錫
又東五十里曰大孰之山殺水出焉東北流
注于視水其中多白堊
又東四十里曰卑山其上多桃李苴梓多纍
(今虎豆狸豆之屬/纍一名縢音誄)
又東三十里曰倚帝之山其上多玉其下多
金有獸焉其狀如鼣鼠(爾雅說鼠有十三種/中有此鼠形所未詳)
(也音狗/吠之吠)白耳白喙名曰狙如(音即/蛆)見則其國
有大兵
又東三十里曰鯢山(音/霓)鯢水出于其上潜于
其下其中多美堊其上多金其下多青䨼
又東三十里曰雅山澧水出焉(音禮今澧/水出南陽)東
流注于視水其中多大魚其上多美桑其下
多苴多赤金
又東五十里曰宣山淪水出焉東南流注于
視水其中多蛟其上有桑焉大五十尺(圍五/丈也)
其枝四衢(言枝交/互四出)其葉大尺餘赤理黄華青
柎名曰帝女之桑(女主/以名)
又東四十五里曰衡山(今衡山在衡陽湘南/縣南嶽也今謂之峋)
(嶁/山)其上多青䨼多桑其鳥多鸜鵒
又東四十里曰豐山其上多封石其木多桑
多羊桃狀如桃而方莖(一名/鬼桃)可以爲皮張(治/皮)
(腫/起)
又東七十里曰嫗山其上多美玉其下多金
其草多鷄穀
又東三十里曰鮮山其木多楢杻苴其草多
亹冬其陽多金其隂多鐵有獸焉其狀如膜
大赤喙赤目白尾見則其邑有火名曰𤝻即
(音/移)
又東三十里曰章山(或作/童山)其陽多金其隂多
美石臯水出焉東流注于澧水其中多硊石
(未聞魚/跪反)
又東二十五里曰大支之山其陽多金其木
多穀柞無草
又東五十里曰區吴之山其木多苴
又東五十里曰聲匈之山其木多穀多玉上
多封石
又東五十里曰大騩之山(上已有此/山疑同名)其陽多
赤金其隂多砥石
又東十里曰踵臼之山無草木
又東北七十里曰歷(或作/磨)石之山其木多荆
芑其陽多黄金其隂多砥石有獸焉其狀如
狸而白首虎爪名曰梁渠見則其國有大兵
又東南一百里曰求山求水出于其上潜于
其下中有美赭其木多苴多䉋(篠/屬)其陽多金
其隂多鐵
又東二百里曰丑陽之山其上多椆椐有鳥
焉其狀如烏而赤足名曰𩢢餘(音如枳/橘之枳)可以
禦火
又東三百里曰奥山其上多栢杻檀其陽多
㻬殍之玉奥水出焉東流注于視水
又東三十五里曰服山其木多苴其上多封
石其下多赤錫
又東三百里曰杳山其上多嘉榮草多金玉
又東三百五十里曰几山其木多楢檀其草
多杻有獸焉其狀如彘黄身白頭白尾名曰
聞𧲂(音/鄰)見則天下大風(𧲂一作/音)
凡荆山之首自翼望之山至于几山凡四十
八山三千七百三十二里其神狀皆彘身人
首其祠毛用一雄雞祈瘞用一珪糈用五種
之禾求山帝也其祠太牢之具羞瘞倒毛(薦/羞)
(反倒牲/埋之也)用一璧牛無常堵山玉山冢也皆倒
祠羞毛少牢嬰毛吉玉
中次十二經洞庭山之首曰篇遇之山(或作/肩)
無草木多黄金
又東南五十里曰雲山無草木有筀竹甚毒
傷人必死(今始興郡桂陽縣出筀竹大者圍/二尺長四丈又交趾有第竹實中)
(勁彊有毒銳以剌虎/中之則死亦此類也)其上多黄金其下多㻬
琈之玉
又東南一百三十里曰龜山其木多穀柞椆
椐其上多黄金其下多青雄黄多扶竹(卭竹/也高)
(節實中中杖也/名之扶老竹)
又東七十里曰丙山多筀竹多黄金銅鐵無
木
又東南五十里曰風伯之山其上多金玉其
下多痠石文石(未詳痠/石之義)多鐵其木多柳杻檀
楮其東有林焉名曰莽浮之林多美木鳥獸
又東一百五十里曰夫夫之山其上多黄金
其下多青雄黄其木多桑楮其草多竹雞鼓
神于兒居之其狀人身而身操兩蛇常遊于
江淵出入有光
又東南一百二十里曰洞庭之山(今長沙已/陵縣西又)
(有洞庭陂潜伏通江離騷曰邅吾道兮洞庭/洞庭波兮木葉下皆謂此也字或作銅宜從)
(水)其上多黄金其下多銀鐵其木多柤梨橘
櫾其草多葌麋蕪芍藥芎藭(麋蕪似蛇/牀而香也)帝之
二女居之(天帝之二女而處江爲神即列仙/傳江妃二女也離騷九歌所謂湘)
(夫人稱帝子者是也而河圖玉版曰湘夫人/者帝堯女也秦始皇浮江至湘山逢大風而)
(問博士湘君何神博士曰聞之堯二女舜妃/也死而葬此列女傳曰二女死於江湘之間)
(俗謂爲湘君鄭司農亦以舜妃爲湘君說者/皆以舜陟方而死二妃從之俱溺死於湘江)
(遂號爲湘夫人按九歌湘君湘夫人自是二/神江湘之有夫人猶河洛之有虙妃也此之)
(爲靈與天地並矣安得謂之堯女且既謂之/堯女安得復總云湘君哉何以考之禮記曰)
(舜葬蒼梧二妃不從明二妃生不從征死不/從葬義可知矣即令從之二女靈達鑒通無)
(方尚能以鳥工龍裳救井廪之難豈當不能/自免於風波而有雙淪之患乎假復如此傳)
(曰生爲上公死爲貴神禮五嶽比三公四瀆/比諸侯今湘川不及四瀆無秩於命祀而二)
(女帝者之后配靈神抵無縁當復下降小水/而爲夫人也參攷其義義既混錯錯綜其理)
(理無可據斯不然矣原其致謬之由由乎俱/以帝女爲名名實相亂莫矯其失習非勝是)
(終古不悟/可悲矣)是常遊于江淵澧沅之風交瀟湘
之淵(此言二女遊戲江之淵府則能鼓三江/令風波之氣共相交通言其靈響之意)
(也江湘沅水皆共會巴陵頭故號爲三江之/口澧又去之七八十里而入江焉淮南子曰)
(弋釣瀟湘今所在/未詳也瀟音蕭)是在九江之間(地理志九/江今在潯)
(陽南江自潯陽而分爲九皆東/會于大江書曰九江孔殷是也)出入必以飄
風暴雨是多怪神狀如人而載蛇左右手操
蛇多怪鳥
又東南一百八十里曰暴山其木多㯶柟荆
芑竹箭䉋箘(箘亦篠類中/箭見禹貢)其上多黄金玉其
下多文石鐵其獸多麋鹿麂就(就鵰也/見廣雅)
又東南二百里曰即公之山其上多黄金其
下多㻬殍之玉其木多柳杻檀桑有獸焉其
狀如龜而白身赤首名曰蛫(音/詭)是可以禦火
又東南一百五十九里曰堯山其隂多黄堊
其陽多黄金其木多荆芑柳檀其草多藷藇
𦬸
又東南一百里曰江浮之山其上多銀砥礪
無草木其獸多豕鹿
又東二百里曰眞陵之山其上多黄金其下
多玉其木多穀柞柳杻其草多榮草
又東南一百二十里曰陽帝之山多美銅其
木多檀杻檿楮(檿山/桑也)其獸多麢麝
又南九十里曰柴桑之山(即今潯陽柴桑縣/南與廬山相連也)
其上多銀其下多碧多冷石赭其木多柳芑
楮桑其獸多麋鹿多白蛇飛蛇(即騰蛇采/霧而飛者)
又東南二百三十里曰榮余之山其上多銅
其下多銀其木多柳芑其蟲多怪蛇怪蟲
凡洞庭山之首自篇遇之山至于榮余之山
凡十五山二千八百里其神狀皆鳥身而龍
首其祠毛用一雄鷄一牝豚刉(刉亦割/剌之名)糈用
稌凡夫夫之山即公之山堯山陽帝之山皆
冢也其祠皆肆瘞(肆陳之也陳牲/玉而後埋藏之)祈用酒毛
用少牢嬰毛一吉玉洞庭榮余山神也其祠
皆肆瘞(肆竟然後依/前埋之也)祈酒太牢祠嬰用圭璧
十五五彩惠之(惠猶飾也/方言耳)
右中經之山志大凡百九十七山二萬一千
三百七十一里大凡天下名山五千三百七
十居地大凡六萬四千五十六里
禹曰天下名山經五千三百七十山六萬四
千五十六里居地也言其五臧益其餘小山
甚衆不足記云天地之東西二萬八千里南
北二萬六千里出水之山者八千里受水者
八千里出銅之山四百六十七出鐵之山三
千六百九十此天地之所分壤樹穀也戈矛
之所發也刀鎩之所起也能者有餘拙者不
足封於太山禪於梁父七十二家得失之數
皆在此内是謂國用(管子地數云封禪/之王七十二家也)
　右五臧山經五篇大凡一萬五千五百三
　字
　　　桃林
桃林之谷實惟塞野武王克商休牛風馬阨
越三塗作險西夏
　　　鳴石
金石同類潜響是韞擊之雷駭厥聲遠聞苟
以數通氣無不運
　　　旋龜人魚脩辟
聲如破木號曰旋龜脩辟以黽厥鳴如鴟人
魚類䱱出于洛伊
　　　帝臺棋
茫茫帝臺維靈之貴爰有石棋五彩焕蔚觴
禱百神以和天氣
　　　若華烏酸草
療瘧之草厥實如瓜烏酸之葉三成黄華可
以爲毒不畏蚖蛇
　　　䔄草
䔄草黄華實如菟絲君子是佩人服媚之帝
女所化其理難思
　　　山膏獸黄棘
山膏如豚厥性好罵黄棘是食匪子匪化雖
無貞操理同不嫁
　　　三足龜
造物維均靡偏靡頗少不爲短長不爲多賁
能三足何異黿鼉
　　　嘉榮
霆維天精動心駭目曷以御之嘉榮是服所
正者神用口腸腹
　　　天楄牛傷文獸鰧魚
牛傷鎮氣天楄弭噎文獸如蜂枝尾反舌鰧
魚青斑處于逵穴
　　　帝休
帝休之樹厥枝交對竦本少室曾隂雲䨴君
子服之匪怒伊愛
　　　泰室
嵩維岳宗華岱恒衡氣通天漢神洞幽明嵬
然中立衆山之英
　　　栯木
爰有嘉樹厥名曰栯薄言采之窈窕是服君
子維歡家無反目
　　　𦱌草
𦱌草赤莖實如蘡薁食之益智忽不自覺殆
齊生知功奇於學
　　　鶡鳥
鶡之爲鳥同羣相爲畸類被侵雖死不避毛
飾武士兼厲以義
　　　鳴蛇化蛇
鳴化二蛇同類異狀拂翼俱遊騰波漂浪見
則並災或淫或亢
　　　赤銅
昆吾之山名銅所在切玉如泥火灸有彩尸
子所歎驗之彼宰
　　　神熏池
泰逢虎尾武羅人面熏池之神厥狀不見爰
有美玉河林如蒨
　　　神武羅
有神武羅細腰白齒聲如鳴佩以鐻貫耳司
帝宻都是宜女子
　　　鴢鳥
鴢鳥似鳧翠羽朱目既麗其形亦奇其肉婦
女是食子孫繁育
　　　荀草
荀草赤實厥狀如菅婦人服之練色易顔夏
姬是豔厥媚三還
　　　馬腹獸飛魚
馬腹之物人面似虎飛魚如豚赤文無羽食
之辟兵不畏雷鼓
　　　神泰逢
神號泰逢好遊山陽濯足九州出入流光天
氣是動孔甲迷惶
　　　葪栢
葪栢白華厥子如丹實肥變氣食之忘寒物
隨所染墨子所歎
　　　橘櫾
厥苞橘櫾奇者維甘朱實金鮮葉蒨翠藍靈
均是詠以爲美談
　　　𦵧
大騩之山爰有苹草青華白實食之無夭雖
不增齡可以窮老
　　　鮫魚
魚之别屬厥號曰鮫珠皮毒尾匪鱗匪毛可
以錯角兼飾劎刀
　　　鴆鳥
蝮維毒魁鴆鳥是噉拂翼鳴林草瘁木慘羽
行隱戮厥罰難犯
　　　椒
椒之灌殖實繁有倫拂穎霑霜朱實芬辛服
之洞見可以通神
　　　神𧕛圍計蒙涉𧕛
涉𧕛三脚𧕛圍虎爪計蒙龍首獨禀異表升
降風雨茫茫渺渺
　　　岷山
岷山之精上絡東井始出一勺終致森冥作
紀南夏天清地靜
　　　䕫牛
西南巨牛出自江岷體若垂雲肉盈千鈞雖
有逸力難以揮輪
　　　峽山
卭峽峻嶮其坂九折王陽逡巡王尊逞節殷
有三仁漢稱二哲
　　　𤜣狼雍和𤟑獸
𤜣狼之出兵不外擊雍和作恐𤟑乃流疫同
惡殊災氣各有適
　　　蜼
寓屬之才莫過於蜼雨則自懸塞鼻以尾厥
形雖隨列象宗彝
　　　熊穴
熊山有穴神人是出與彼石鼓象殊應一祥
雖先見厥事非吉
　　　跂踵
青耕禦疫跂踵降災物之相反各以氣來見
則民咨實爲病媒
　　　蛟
匪蛇匪龍鱗彩炳焕騰躍波濤蜿蜒江漢漢
武飲羽飛佽疊斷
　　　神耕父
清泠之水在乎山頂耕父是遊流光灑景黔
首祀榮以弭災眚
　　　九鍾
嶢崩涇竭麟鬥曰薄九鍾將鳴凌霜乃落氣
之相應觸感而作
　　　嬰勺
支離之山有鳥似鵲白身赤眼厥尾如勺維
彼有斗不可以酌
　　　獜
有獸虎爪厥號曰獜好自跳撲鼓甲振奮若
食其肉不覺風迅
　　　帝臺漿
帝臺之水飲蠲心病靈府是滌和神養性食
可逍遥濯髮浴泳
　　　狙如
狙如微蟲厥體無害見則師興兩陣交會物
之所感焉有小大
　　　帝女桑
爰有洪桑生瀆淪潭厥圍五丈枝相交參園
客是採帝女所蠶
　　　梁渠𤝻即聞獜獸䳅餘鳥
梁渠致兵𤝻即起災䳅餘辟火物各有能聞
獜之見大風乃來
　　　神于兒
于兒如人蛇頭有兩常遊江淵見于洞廣乍
潜乍出神光忽恍
　　　神二女
神之二女爰宅洞庭游化五江惚恍窈冥號
曰夫人是維湘靈
　　　飛蛇
騰蛇配龍因霧而躍雖欲登天雲罷陸略伏
非啓體難以云託



山海經卷之五























山海經卷之六(七同/卷)竟六
　　　　　郭　璞　傳
　　海外南經
地之所載六合之間(四方上下/爲六合也)四海之内照
之以日月經之以星辰紀之以四時要之以
太歲神靈所生其物異形或夭或壽唯聖人
能通其道(言自非窮理盡性者/則不能原極其情變)海外自西南
陬至東南陬者(陬猶隅/也音騶)
結匈國在其西南其爲人結匈(臆前胅出如/人結喉也)
南山在其東南自此山來蟲爲蛇蛇號爲魚
(以蟲爲蛇/以蛇爲魚)一曰南山在結匈東南比翼鳥在
其東其爲鳥青赤(似/鳧)兩鳥比翼一曰在南山
東
羽民國在其東南其爲人長頭身生羽(能飛/不能)
(遠卵生畫/似仙人也)一曰在比翼鳥東南其爲人長頰
(啓筮曰羽民之狀/鳥喙赤目而白首)有神人二八連臂爲帝司
夜於此野(晝隱/夜見)在羽民東其爲人小頰赤肩
(當胛上/正赤也)盡十六人(疑此後人所/增益語耳)畢方鳥在其
東青水西其爲鳥人面一脚一曰在二八神
東
讙頭國在其南其爲人人面有翼鳥喙能捕
魚(讙兜堯臣有罪自投南海而死帝憐之/使其子居南海而祠之畫亦似仙人也)一
曰在畢方東或曰讙朱國
厭火國在其國南獸身黑色生火出其口中
(言能吐火畫似/獼猴而黑色也)一曰在讙朱東
三株樹在厭火北生赤水上其爲樹如栢葉
皆爲珠一曰其爲樹若彗(如彗/星狀)
三苗國在赤水東其爲人相隨(昔堯以天下/讓舜三苗之)
(君非之帝殺之有苗之/民叛入南海爲三苗國)一曰三毛國
臷國在其東(音秩亦/音替)其爲人黄能操弓射蛇
(大荒經云此國自/然有五穀衣服)一曰臷國在三毛東
貫匈國在其東其爲人匈有竅(尸子曰四夷/之民有貫匈)
(者有深目者有長肱者黄帝之德嘗致之異/物志曰穿匈之國去其衣則無自然者益似)
(效此貫/匈人也)一曰在臷國東
交脛國在其東其爲人交脛(言脚脛曲戾相/交所謂雕題交)
(趾者也或作頸其/爲人交頸而行也)一曰在穿匈東
不死民在其東其爲人黑色壽不死(有員丘/山上有)
(不死樹食之乃壽亦/有赤泉飲之不老)一曰在穿匈國東
歧舌國在其東(其人舌皆歧/或云支舌也)一曰在不死民
東
崑崙墟在其東墟四方(墟山/下基也)一曰在歧舌
東爲墟四方羿與鑿齒戰於壽華之野羿射
殺之在崑崙墟東羿持弓矢鑿齒持盾(鑿齒/亦人)
(也齒如鑿長五/六尺因以名云)一曰戈(未/詳)
三首國在其東其爲人一身三首一曰在鑿
齒東
周饒國在其東其爲人短小冠帶(其爲人長/三尺穴居)
(能爲機巧/有五穀也)一曰焦僥國在三首東(外傳云焦/僥民長三)
(尺短之至也詩含神霧曰從中州以東/四十萬里得焦僥國人長一尺五寸也)
長臂國在其東捕魚水中兩手各操一魚(舊/說)
(云其人手下垂至地魏黄初中玄菟太守王/須討高句麗王宫窮追之過沃沮國其東界)
(臨大海近日之所出問其耆老海東復有人/否云嘗在海中得一布褶身如中人衣兩袖)
(長三尺即此/長臂人衣也)一曰在焦僥東捕魚海中
狄山帝堯葬于陽(吕氏春秋曰堯葬榖林今/陽城縣西東阿縣城次鄉)
(中赭陽縣湘亭/南皆有堯冢)帝嚳葬于隂(嚳堯父號高辛/今冢在頓丘縣)
(城南臺隂野/中也嚳音酷)爰有熊羆文虎(彫虎也尸子曰/中黄伯余左執)
(大行之獶而/右搏雕虎也)蜼豹(蜼獼/猴類)離朱(木名也見莊子/今圖作赤鳥)
視肉(聚肉形如牛肝有兩目也/食之無盡尋獲更生如故)吁咽(所之/詳也)文
王皆葬其所(今文王墓在長安鄗東社中案/木王冢墓皆有定處而山海經)
(往往復見之者盖以聖人乆於其位仁化廣/及恩洽鳥獸至於殂亡四海若喪考妣無思)
(不哀故絶域殊俗之人聞天子崩各自立坐/而祭醊哭泣起土爲冢是以所在有焉亦猶)
(漢氏諸遠郡國皆有/天子廟此其遺象也)一曰湯山一曰爰有熊
羆文虎蜼豹離朱𩿨乆(𩿨乆鴝/鶹之屬)視肉虖交(所/未)
(詳/也)其范林方三百里(言林木汛/濫布衍也)
南方祝融獸身人面乘兩龍(火神/也)
　　海外南經圖讚
　　　自此山來蟲爲蛇蛇號爲魚
賤無定貢貴無常珍物不自物自物由人萬
事皆然豈伊蛇鱗
　　　羽民國
鳥喙長頰羽生則卵矯翼而翔龍飛不遠人
維倮屬何狀之反
　　　神人二八
羽民之東有神司夜二八連臂自相羈駕晝
隱宵出詭時淪化
　　　讙頭國
讙國鳥喙行則杖羽潜于海濱維食𥝗秬實
維嘉穀所謂濡黍
　　　厭火國
有人獸體厥狀怪譎吐納炎精火隨氣烈推
之無竒理有不熱
　　　三珠樹
三珠所生赤水之際翹葉栢竦美壯若彗濯
彩丹波自相霞映
　　　臷國
不蠶不絲不稼不穡百獸率儛羣鳥拊翼是
號臷民自然衣食
　　　貫匈交脛支舌國
鑠金洪爐灑成萬品造物無私各任所禀歸
於曲成是見兆朕
　　　不死國
有人爰處員丘之上赤泉駐年神木養命禀
此遐齡悠悠無竟
　　　鑿齒
鑿齒人類實有傑牙猛越九嬰害過長蛇堯
乃命羿斃之壽華
　　　三首國
雖云一氣呼吸異道觀則俱見食則皆飽物
形自周造化非巧
　　　焦僥國
羣籟舛吹氣有萬殊大人三丈焦僥尺餘混
之一歸此亦僑如
　　　長臂國
雙肱三尺體如中人彼曷爲者長臂之民脩
脚是負捕魚海濱
　　　狄山帝堯葬于陽帝嚳葬于隂
聖德廣被物無不懷爰乃殂落封墓表哀異
類猶然矧乃華黎
　　　視肉
聚肉有眼而無腸胃與彼馬勃頗相髣髴奇
在不盡食人薄味
　　　南方祝融
祝融火神雲駕龍驂氣御朱明正陽是舍作
配炎帝列位于南
山海經卷之六






山海經卷之七
　　　　　郭　璞　傳
　　　海外西經
海外自西南陬至西北陬者
滅蒙鳥在結匈國北爲鳥青赤尾
大運山高三百仞在滅蒙鳥北
大樂之野夏后啓於此儛九代(九代馬名儛/謂盤作之令)
(儛/也)乘兩龍雲蓋三層(層猶/重也)左手操翳(羽葆/幢也)右
手操環(玉空邊/等爲環)佩玉璜(半璧/曰璜)在大運山北(歸/藏)
(鄭母經曰夏后啓筮御飛/龍登乎天吉明啓亦仙也)一曰大遺之野(大/荒)
(經云大/穆之野)
三身國在夏后啓北一首而三身
一臂國在其北一臂一目一鼻孔有黄馬虎
文一目而一手
竒肱之國(或作引/奇音羈)在其北其人一臂三目有
隂有陽乘文馬(隂在上陽在下/文馬即吉白也)有鳥焉兩頭
赤黄色在其旁(其人善爲機巧以取百禽能/作飛車從風遠行湯時得之)
(於豫州界中即壞之不以示/人後十年西風至復作遣之)形天與帝至此
爭神帝斷其首葬之常羊之山乃以乳爲目
以臍爲口操干戚以舞(干盾戚斧也是/爲無首之民)
女祭女戚在其北居兩水間戚操魚䱉(鱓魚/屬)
祭操俎(肉/几)䳐鳥𪆻鳥(次瞻/兩音)其色青黄所經國
亡(此癘禍之鳥即/今梟鴸鶹之類)在女祭北䳐鳥人面居山
上一曰維鳥青鳥黄鳥所集
丈夫國在維鳥北其爲人衣冠帶劎(敖帝大/戊使王)
(孟採藥從西王母至北絶粮不能進食木實/衣木皮終身無妻而生二子從形中出其父)
(即死是爲/丈夫民)
女丑之尸生而十日灸殺之在丈夫北以右
手障其面(蔽/面)十日居上女丑居山之上
巫咸國在女丑北右手操青蛇左手操赤蛇
在登葆山羣巫所從上下也(採藥/往來)
并封在巫咸東其狀如彘前後皆有首黑(今/弩)
(弦蛇亦/此類也)
女子國在巫咸北兩女子居水周之(有黄池/婦人入)
(浴出即懷妊矣若生男子三歲輒死/周猶繞也離騷曰水周於堂下也)一曰居
一門中軒轅之國在此窮山之際其不壽者
八百歲(其國在山南邊也大/荒經云岷山之南)在女子國北人
面蛇身尾交首上窮山在其北不敢西射畏
軒轅之丘(言敬畏黄帝威靈故/不敢向西而射也)在軒轅國北
其丘方四蛇相繞(繚繞/樛纏)此諸夭之野(夭音/沃)鸞
鳥自歌鳳鳥自舞鳳凰卵民食之甘露民飲
之所欲自從也(言滋味無不有所願/得自在此謂沃野也)百獸相
與羣居在四蛇北其人兩手操卵食之兩鳥
居前導之
龍魚陵居在其北狀如狸(或曰龍魚/似狸一角)一曰鰕
(音/遐)即有神聖乘此以行九野(九域/之野)一曰鼈魚
在夭野北其爲魚也如鯉(鼈音/猶也)
白民之國在龍魚北白身被髮(言其人/體洞白)有乘
黄其狀如狐其背上有角乘之壽二千歲(周/書)
(曰白民乘黄似狐背上有兩角即飛/黄也淮南子曰天下有道飛黄伏皂)
肅愼之國在白民北有樹名曰雄(或作/雒)常先
入代帝於此取之(其俗無衣服中國有聖帝代/立者則此木生皮可衣也)
長股之國在雄常北被髮(國在赤水東也長/臂人身如中人而)
(臂長二丈以類推之則此人脚過三丈矣黄/帝時至或曰長脚人常負長臂人入海中捕)
(魚/也)一曰長脚(或曰有喬國今伎/家喬人蓋象此身)
西方蓐收左耳有蛇乘兩龍(金神也人面虎/爪白毛執鉞見)
(外/傳)
海外西經圖讚
　　　夏后啓
筮御飛龍果儛九代雲融是揮玉璜是佩對
楊帝德禀天靈誨
　　　三身國一臂國
品物流形以散混沌增不爲多減不爲損厥
變難原請尋其本
　　　竒肱國
妙哉工巧奇肱之人因風構思制爲飛輪淩
頽遂軌帝湯是賔
　　　形天
爭神不勝爲帝所戮遂厥形夭臍口乳目仍
揮干戚雖化不服
　　　女祭女戚
彼姝者子誰氏二女曷爲水間操魚持俎厥
儷安在離羣逸處
　　　䳐鳥𪆻鳥
有鳥青黄號曰𪆻䳐與妖會合所集會至類
則梟鶹厥狀難媚
　　　丈夫國
隂有偏化陽無産理丈夫之國王孟是始感
靈所通桑石無子
　　　女丑尸
十日並熯女丑以斃暴于山阿揮袖自翳彼
美誰子逢天之厲
　　　巫咸
羣有十巫巫咸所統經技是搜術藝是綜採
藥靈山隨時登降
　　　并封
龍過無頭并封連載物狀相乖如驥分背數
得自通尋之愈閡
　　　女子國
簡狄有吞姜嫄有履女子之國浴于黄水乃
娠乃字生男則死
　　　軒轅國
軒轅之人承天之祐冬不襲衣夏不扇暑猶
氣之和家爲彭祖
　　　乘黄
飛黄奇駿乘之難老揣角輕騰忽若龍矯實
鑒有德乃集厥早
　　　滅蒙鳥大運山雄常樹
青質赤尾號曰滅蒙大運之山百仞三重雄
常之樹應德而通
　　　龍魚
龍魚一角似狸處陵俟時而出神聖被乘飛
鶩九域乘龍上昇
　　　西方蓐收
蓐收金神白毛虎爪珥蛇執鉞專司無道立
號西阿恭行天討



山海經卷之七










山海經卷之八竟七
　　　　　郭　璞　傳
　　　海外北經
海外自東北陬至西北陬者
無□之國(音啓或/作綮)在長股東爲人無䏿(䏿肥/腸也)
(其人穴居食土無男女死即埋之/其心不朽死百二十歲乃復更生)
鍾山之神名曰燭隂(燭龍也是燭/九隂因名云)視爲晝瞑
爲夜吹爲冬呼爲夏不飲不食不息息爲風
(息氣/息也)身長千里在無□之東其爲物人面蛇
身赤色居鍾山下(淮南子曰/龍身一足)
一目國在其東一目中其面而居一曰有手
足
柔利國在一目東爲人一手一足反膝曲足
居上(一脚一手/反卷曲也)一云留利之國人足反折
共工之臣曰相柳氏(共工霸/九州者)九首以食于九
山(頭各自食一山之/物言貪暴難饜)相柳之所抵厥爲澤谿
(抵觸厥掘/也音橛)禹殺相柳其血腥不可以樹五穀
種禹厥之三仞三沮(掘塞之而上三沮滔/言其血膏浸潤壤也)乃
以爲衆帝之臺(言地潤濕唯可/積土以爲臺觀)在崑崙之北
(此崑崙山/在海外者)柔利之東相柳者九首人面蛇身
而青不敢北射畏共工之臺臺在其東臺四
方隅有一蛇虎色首衝南方(衝猶/向也)
深目國在其東爲人舉一手一目(一作/曰)在共
工
臺東無腸之國在深目東(一作/南)其爲人長而
無腸(爲人長大腹内無腸/所食之物直通過)
聶耳之國在無腸國東使雨文虎爲人兩手
聶其耳(言耳長行則以手攝/持之也音諾頰切)縣居海水中(縣/猶)
(邑/也)及水所岀入奇怪物(言盡規/有之)兩虎在其東
夸父與日逐走入日(言及日於將/人也逐音冑)渴欲得飲
飲於河渭河渭不足北飲大澤未至道渴而
死弃其杖化爲鄧林(夸父者蓋神人之名也/其能及日景而傾河渭)
(豈以走飲哉寄用於走飲耳幾乎不疾而速/不行而至者矣此以一體爲萬殊存亡代謝)
(寄鄧林而遯形惡/得尋其靈化哉)
博父國在聶耳東其爲人大右手操青蛇左
手操黄蛇鄧林在其東二樹木一曰博父禹
所積石之山在其東河水所入(河出崑崙而/潜行地下至)
(葱嶺復出注鹽澤從鹽澤復行南出於此山/而爲中國河遂注于海也書曰導河積石言)
(時有壅塞故/導利以通之)
拘纓之國在其東一手把纓(言其人常以一/手持冠纓也或)
(曰纓宜/作癭)一曰利纓之國尋木長千里在拘纓
南生河上西北
跂(音/企)踵國在拘纓東其爲人大兩足亦大(其/人)
(行脚跟不著地也孝經鈞命/訣曰焦僥跂踵重譯款塞也)一曰大踵
歐絲之野在大踵東一女子跪㨿樹歐絲(言/噉)
(桑而吐絲/蓋蠶類也)
三桑無枝在歐絲東其木長百仞無枝(言皆/長百)
(仞/也)
范林方三百里在三桑東洲環其下(洲水中/可居者)
(環繞/也)
務隅之山帝顓頊葬于陽(顓頊號爲高陽冢/今在濮陽故帝丘)
(也一曰頗丘縣城/門外廣陽里中)九嬪葬于隂(嬪/婦)一曰爰有
熊羆文虎離朱䲭乆視肉
平丘在三桑東爰有遺玉(遺玉/玉石)青馬視肉楊
柳甘伹(其樹枝榦皆赤黄華白葉黑實吕氏/春秋曰其山之東有甘柤焉音如柤)
(梨之/柤)甘華(亦赤枝/榦黄華)百果所生在兩山夾上谷
二大丘居中名曰平丘
北海内有獸其狀如馬名曰騊駼(陶塗兩音/見爾雅)
有獸焉其名曰駮狀如白馬鋸牙食虎豹(周/書)
(曰義渠兹白玆白若白馬鋸牙/食虎豹按此二說與爾雅同)有素獸焉狀
如馬名曰蛩蛩(即蛩蛩鉅虛也一走百/里見穆天子傳音卭)有青
獸焉狀如虎名曰羅羅
北方禺疆人面烏身珥兩青蛇踐兩赤蛇(宇/玄)
(冥水神也莊周曰禺疆立於北極一曰禹/京一本云北方禺疆黑身手足乘兩龍)
　　海外北經圖讚
　　　無臂國
萬物相傳非子則根無臂因心構肉生魂所
以能然尊形者存
　　　燭龍
天缺西北龍衝火精氣爲寒暑眼作昏明身
長千里可謂至神
　　　一目國
蒼四不多此一不少于野冥瞽洞見無表形
遊逆旅所貴維眇
　　　柔利國
柔利之人曲脚反肘子求之容方此無醜所
貴者神形於何有
　　　共工臣相柳
共工之臣號曰相柳禀此奇表蛇身九首恃
力桀暴終禽夏后
　　　深目國
深目類胡但絶縮軒轅道降款塞歸服穿
胷長脚同會異族
　　　聶耳國
聶耳之國海渚是縣雕虎斯使奇物畢見形
有相須手不離面
　　　夸父
神哉夸父難以理尋傾河逐曰遯形鄧林觸
類而化應無常心
　　　尋木
眇眇尋木生于河邊竦枝千里上干雲天垂
隂四極下蓋虞淵
　　　跂踵國
厥形雖大斯脚則企跳步雀踴踵不閎地應
德而臻款塞歸義
　　　歐絲野
女子鮫人體近蠶蚌出珠非甲吐絲匪蛹化
出無方物豈有種
　　　無腸國
無腸之人厥體維洞心實靈府餘則外用得
一自全理無不共
　　　平丘
兩山之間丘號曰平爰有遺玉駿馬維青視
肉甘華奇果所生
　　　騊駼
騊駼野駿産自北域交頸相摩分背翹陸雖
有孫陽絡不能服
　　　北方禺彊
禺彊水神面色黧黑乘龍踐蛇淩雲附冀靈
一玄冥立于北極


山海經卷之八










山海經卷之九
　　　　　郭　璞　傳
　　　海外東經
海外自東南陬至東北陬者
𨲠丘(音嗟或/作髮)爰有遺玉青馬視肉揚柳甘祖
甘華甘果所生在東海兩山夾丘上有樹木
一曰嗟丘一曰百果所在在堯葬東
大人國在其北爲人大坐而削船一曰在𨲠
丘北
奢比之尸在其北(亦神/名也)獸身人面大耳珥兩
青蛇(珥似蛇貫耳也/音釣餌之餌)一曰肝榆之尸在大人
北
君子國在其北衣冠帶劎食獸使二文虎在
左右其人好讓不爭有薰(或作/堇)華草朝生夕
死一曰在肝榆之尸北𧈫𧈫(音/薛)在其北各有
兩首虹䗖蝀也一曰在君子國北
朝陽之谷神曰天吴是爲水伯在𧈫𧈫北兩
水間其爲獸也八首人面八足八尾皆青黄
(大荒東經/云十尾)
青丘國在其北(其人食五/穀衣絲帛)其狐四足九尾一
曰在朝陽北(汲郡竹書曰栢杼子征于東海/及三壽得一狐九尾即此類也)
帝命堅亥步自東極至于西極五億十選(堅/亥)
(健行人/選萬也)九千八百步堅亥右手把筭左手指
青丘北一曰禹令堅亥一曰五億十萬九千
八百步(詩含神霧曰天地東西二億三萬三/千里南北二億一千五百里天地相)
(去一億/五萬里)
黑齒國在其北(東夷傳曰倭國東四千餘里/有裸國裸國東南有黑齒國)
(船行一年可至也異物志/云西屠染齒亦以放此人)爲人黑食稻啖蛇
一赤一青(一作一/青蛇)在其旁一曰在堅亥北爲
人黑手食稻使蛇其一蛇赤下有湯谷(谷中/水熱)
(也)湯谷上有扶桑(扶桑/木也)十日所浴在黑齒北
居水中有大木九日居下枝一日居上枝(莊/周)
(云昔者十日並出草木焦枯淮南子亦云堯/乃令羿射十日中其九日日中烏盡死離騷)
(所謂羿焉畢日烏焉落羽者也歸藏鄭母經/云昔者羿善射畢十日果畢之汲郡竹書曰)
(胤甲即位居西河有妖孽十日並出明此自/然之異有自來矣傳曰天有十日日之數十)
(此云九日居下枝一日居上枝大荒經又云/一日方至一日方出明天地雖有十日自使)
(以次第迭出運照而今俱見爲天下妖災故/羿禀堯之命洞其靈誠仰天控弦而九日潜)
(退也假令器用可以激水烈火精感可以降/霜回景然則羿之鑠明離而斃陽烏未足爲)
(難也若搜之常情則無禮以然推之以數則/無往不通達觀之客宜領其玄致歸之冥會)
(則逸義無滯/奇言不廢矣)雨師妾在其北(雨師謂/屏翳也)其爲人
黑兩手各操一蛇左耳有青蛇右耳有赤蛇
一曰在十日北爲人黑身人面各操一龜玄
股之國在其北(髀以下盡/黑故云)其爲人衣魚(以魚/皮爲)
(衣/也)食䳼(䳼水鳥/也音憂)使兩鳥夾之一曰在雨師妾
北毛民之國在其北爲人身生毛(今去臨海/郡東南二)
(千里有毛人在大海洲島上爲人短小面體/盡有毛如猪能穴居無衣服晋永嘉四年吴)
(郡司鹽都尉戴逢在海邊得一船上有男女/四人狀皆如此言語不通送詣丞相府未至)
(道死唯有一人在上賜之婦生子出入市井/漸曉人語自說其所在是毛民也大荒經云)
(毛民食/黍者是矣)一曰在玄股北
勞民國在其北其爲人黑(食果草實也/一鳥兩頭)或曰
殺民一曰在毛民北爲人面目手足盡黑褒
兩龍東方勾芒鳥身人面乘兩龍靈威仰之
佐也(木神也方面素服墨子曰昔秦穆公/有明德上帝使勾芒賜之壽十九年)
　建平元年四月丙戌待詔太常屬臣望校
　治侍中光禄勳臣龔侍中奉車都尉光禄
　大夫臣秀領主省
　　海外東經圖讚
　　　君子國
東方氣仁國有君子薰華是食雕虎是使雅
好禮讓禮委論理
　　　天吴
眈眈水伯號曰谷神八頭十尾人面虎身龍
㨿兩川威無不震
　　　九尾狐
青丘奇獸九尾之狐有道翔見出則銜書作
瑞周文以標靈符
　　　堅亥
禹命堅亥青丘之北東盡太遠西窮邠國步
履宇宙以明靈德
　　　十日
十日並出草木焦枯羿乃控弦仰落陽烏可
謂洞感天人懸符
　　　毛民國
牢悲海鳥西子駭麋或貴穴倮或尊裳衣物
我相傾孰了是非
　　　黑齒國雨師妾玄股國勞民國
陽谷之山國號黑齒雨師之妾以蛇掛耳玄
股食䳼勞民黑趾
　　　東方勾芒
有神人面身鳥素服銜帝之命錫齡秦穆皇
天無親行善有福



山海經卷之九


















山海經卷之十(十一/同卷)竟八
　　　　　郭　　　璞　　　傳
　　　海内南經
海内東南陬以西者(從南頭/起之也)
甌居海中(今臨海永寧縣即東/甌在岐海中也音區)閩在海中(音/旻)
其西北有山(閩越即西甌今建安/郡是也亦在岐海中)一曰閩中
山在海中
三天子鄣山(音/章)在閩西海北(今在新安歙縣/東今謂之三王)
(山浙江出其邊也張氏士地記曰東陽永康/縣南四里有石城山上有小石城云黄帝曾)
(遊此即三/天子都也)一曰在海中桂林八樹在番隅東
(八樹而成林言其大/也番隅今番隅縣)
伯慮國(未/詳)離耳國(鎪離其耳分令下垂以爲/餘即儋耳也在朱崖海渚)
(中不食五穀但/噉蚌及藷藇也)彫題國(黔涅其面畫體形/爲鱗采即鮫人也)北
朐國(未詳/音劬)皆在鬱水南鬱水出湘陵南山一
曰相慮梟陽國在北朐之西其爲人人面長
唇黑身有毛反踵見人笑亦笑左手操管(周/書)
(曰州靡髣髴者人身反踵自笑笑則上唇掩/其面爾雅亦云髣髴大傳曰周書成王時州)
(糜國獻之海内經謂之贛臣人今交州南康/郡深山中皆有此物也長丈許脚跟反向健)
(走被髮好笑雌者能作汁洒中人即病土俗/呼爲山都南康今有贛水以有此人固以名)
(水猶大荒說地有域人人因/號其山爲域山亦此類也)
兕在舜葬東湘水南其狀如牛蒼黑一角
蒼梧之山帝舜葬于陽(即九疑山也禮記亦/曰舜葬蒼梧之野也)
帝丹朱葬于隂(今丹陽縣復有丹朱冢也竹/書亦曰后稷放帝朱于丹水)
(與此義符丹朱稱帝者猶漢/山陽公死加獻帝之謚也)
汜林方三百里在狌狌東(或作猩猩/字同耳)狌狌知
人名其爲獸如豕而人面(周書曰鄭郭狌狌/者狀如黄狗而人)
(面頭如雄雞食之不眯今交阯封溪出狌狌/土俗人說云狀如豚而復似狗聲如小兒啼)
(也)在舜葬西
狌狌西北有犀牛其狀如牛而黑(犀牛似水/牛猪頭在)
(狌狌知人名之/西北庳脚三角)
夏后啓之臣曰孟涂是司神于巴人(聽其獄/訟爲之)
(神/主)請訟于孟涂之所(令斷/之也)其衣有血者乃執
之(不直者則/血見于衣)是請生(言好/生也)居山上在丹山西
丹山在丹陽南丹陽居屬也(今建平郡丹陽/城秭歸縣東七)
(里即孟涂/所居也)
窫窳龍首居弱水中在狌狌知人名之西其
狀如龍首食人(窫窳本蛇身人面爲貳負/臣所殺復化而成此物也)有
木其狀如牛(河圖玉版說芝草横生或如車/馬或如龍蛇之狀亦此類也)
引之有皮若纓黄蛇(言牽之皮剥如人/冠纓及黄蛇狀也)其葉
如羅(如綾/羅也)其實如欒(欒木名黄本赤枝青葉/生雲雨山或作卯或作)
(麻音/欒)其木若蓲(蓲亦木/名未詳)其名曰建木在窫窳
西弱水上(建木青葉紫莖黑花黄實/其下聲無響立無影也)
氐人國(氐音觸/抵之抵)在建木西其爲人人面而魚
身無足(盡胷以土人/胷以下魚也)
巴蛇食象三歲而出其骨君子服之無心腹
之疾(今南方蟒蛇吞鹿鹿已爛自絞於樹腹/中骨皆穿鱗甲間出此其類也楚詞曰)
(有蛇吞象厥大何/如說者云長千尋)其爲蛇青黄赤黑一曰黑
蛇青首在犀牛西
旄馬其狀如馬四節有毛(穆天子傳所謂豪/馬者亦有旄牛)
在巴蛇西北高山南
匈奴(一曰/獫狁)開題之國(音/提)列人之國並在西北
(三國並在/旄馬西北)
　海内南經圖讚
　　　梟陽
髴髴怪獸被髮操竹獲人則笑唇蔽其目終
亦號咷反爲我戮
　　　狌狌
狌狌之狀形乍如犬厥性識往爲物警辯以
酒招災自貽纓罥
　　　夏后啓臣孟涂
孟涂司巴聽訟是非厥理有曲血乃見衣所
請靈斷嗚呼神微
　　　建木
爰有建木黄實紫柯皮如蛇纓葉有素羅絶
蔭弱水義人則過
　　　氐人
炎帝之苗寔生氐人死則復蘇厥身爲鱗雲
南是託浮游天津
　　　巴蛇
象實巨獸有蛇吞之越出其骨三年爲期厥
大何如屈生是疑



山海經卷之十







山海經卷之十一
　　　　郭璞傳
　　海内西經
海内西南陬以北者
貳負之臣曰危危與貳負殺窫窳帝乃梏之
䟽屬之山(梏猶繫縛/也音活)桎其右足(桎/械)反縛兩手
與髮(并髮合/縛之也)繫之山上木在開題西北(漢宣/帝使)
(人上郡發磐石石室中得一人徒裸披髮反/縛械一足以問羣臣莫能知劉子政案此言)
(對之宣帝大驚於是時人爭學山海經矣論/者多以爲是其尸象非眞體也意者以靈怪)
(變化論難以理測物禀異氣出於不然不可/以常運推不可以近數揆矣魏時有人發故)
(周王冢者得殉女子不死不生數日時有氣/數月而能語狀如廿許人送詣京師郭太后)
(愛養之恒在左右十餘年太后崩此/女哀思哭泣十日餘而死即此類也)
大澤方百里羣鳥所生及所解(百鳥於此生/乳解氄毛羽)
在鴈門北鴈門山鴈出其間在高柳北
高柳在代地
反稷之葬山水環之(在廣都/之野)在氐國西
流黄酆氏之國中方三百里(言國/城内)有塗四方
中有山(塗/道)至后稷葬西
流沙出鐘山西行又南行崑崙之墟西南入
海黑水之山(今西海居廷澤尚書所謂/流沙者形如月生五日也)
東胡在大澤東
夷人在東胡東
貊國在漢水東北(今扶餘國即濊貊故地在/長城北去玄菟千里出名)
(馬赤玉貂皮大/珠如酸果也)地近于燕滅之孟鳥(亦鳥/名也)在
貊國東北其鳥文黄青東鄉
海内崑崙之墟在西北(言海内者明海/外復有崑崙山)帝之
下都崑崙之墟方八百里高萬仞(皆謂其虚/基廣輪之)
(高庳耳自此以上二千五百餘里上有醴泉/華池去蒿高五萬里蓋天地之中也見禹本)
(紀)上有木禾長五尋大五圍(木禾穀類也生/黑水之阿可食)
(見穆天/子傳)面有九井以玉爲檻(檻/欄)面有九門門
有開明獸守之百神之所在在八隅之巖(在/巖)
(間/也)赤水之際非仁羿莫能上岡之巖(言非仁/人及有)
(才藝如羿者不能得登此山之岡嶺巉巖也/羿嘗請藥西王母亦言其得道也羿或作聖)
赤水出東南隅以行其東北西南流注南海
厭火東
河水出東北隅以行其北西南又入渤海又
岀海外即西而北入禹所導積石山(禹治水/復决䟽)
(出之故云/導河積石)
洋水(音/翔)黑水岀西北隅以東東行又東北南
入海羽民南
弱水青水出西南隅以東又北又西南過畢
方鳥東(西域傳鳥弋國去長安萬五千餘里/西行可百餘日至條枝國臨西海長)
(老傳聞有弱水西王母云東夷傳亦曰長城/外數千里亦有弱水皆所未見也淮南子云)
(弱水出窮石窮石今之西/郡那冉蓋其派别之源耳)
崑崙南淵深三百仞(靈/淵)開明獸身大類虎(身/或)
(作/直)而九首皆人面東嚮立崑崙上(天獸也銘/曰開明爲)
(獸禀資乾精瞪視/崑崙威震百靈)
開明西有鳳凰鸞鳥皆戴蛇踐蛇膺有赤蛇
開明北有視肉珠樹文玉樹(五彩/玉樹)玗琪樹(玗/琪)
(赤玉屬也吴天璽元年臨海郡吏伍曜在海/水際得石樹高三尺餘莖葉紫色喆曲傾靡)
(有光彩即玉樹之/類也于其兩音)不死樹(言常/生也)鳳凰鸞鳥皆
載瞂(盾也/音戈)又有離朱木禾栢樹甘水(即醴/泉也)聖
木(食之令人/智聖也)曼兌(未/詳)一曰挺木互交(淮南作/琁樹琁)
(玉類/也)
開明東有巫彭巫抵巫陽巫履巫凡巫相(皆/神)
(醫也世本曰巫彭作/醫楚詞曰帝告巫陽)夾窫窳之尸皆操不死
之藥以距之(爲距却死/氣求更生)窫窳者蛇身人面貳
負臣所殺也
服常樹其上有三頭人伺琅玕樹(服常木未/詳琅玕子)
(似珠爾雅曰西北之美者有崑崙之琅玕焉/莊周曰有人三頭遞卧遞起以伺琅玕與玗)
(琪子謂/此人也)
開明南有樹鳥六首蛟(蛟似蛇四/脚龍類也)蝮蛇蜼豹
鳥秩樹(木名/未詳)於表池樹木(言列樹以表/池即華池也)誦鳥
(鳥名形/未詳也)鶽(雕也穆天子傳曰爰有/白鶽青雕音竹筍之筍)視肉
　　海内西經圖讚
　　　貳負臣危
漢擊磐石其中則危劉生是識羣臣莫知可
謂博物山海乃奇
　　　流黄酆氏國
城圍三百連河比棟動是塵昏烝氣霧重焉
得遊之以敖以縱
　　　大澤方百里
地號積羽厥方百里羣鳥雲集鼓翅雷起穆
王旋軫爰榮騄耳
　　　流沙
天限内外分以流沙經帶西極頽溏委蛇注
于黑水永溺餘波
　　　木禾
崑崙之陽鴻鷺之阿爰有嘉穀號曰木禾匪
植匪藝自然靈播
　　　開明
開明天獸禀兹金精虎身人面表此桀形瞪
視崑山威懾百靈
　　　文玉玗琪樹
文玉玗琪方以類叢翠葉猗萎丹柯玲瓏玉
光爭焕彩豔火龍
　　　不死樹
萬物暫見人生如寄不死之樹壽蔽天地請
藥西姥烏得如羿
　　　甘水聖木
醴泉璿木養齡盡性增氣之和祛神之冥何
必生知然後爲聖
　　　窫窳
窫窳無罪見害貳負帝命羣巫操藥夾守遂
淪溺淵變爲龍首
　　　服常琅玕樹
服常琅玕崑山奇樹丹實珠離緑葉碧布三
頭是伺遞望遞顧
山海經卷之十一
山海經卷之十二(十三/同卷)竟九
　　　　　郭　璞　傳
　　　海内北經
海内西北陬以東者
蛇巫之山上有人操杯而東向立一曰龜山
(杯或作/棓字同)
西王母梯几而戴勝杖(梯謂/憑也)其南有三青鳥
爲西王母取食(又有三足/鳥主給使)在崑崙墟北有人
曰大行伯把戈其東有犬封國(昔盤瓠殺戎/王高辛以美)
(女妻之不可以訓乃浮之會稽東南海中得/三百里地封之生男爲狗女爲美人是爲狗)
(封之/民也)貳負之尸在大行伯東
犬封國曰犬戎國(黄帝之後卞明生白犬二/頭自相牝牡遂爲此國)
狀如犬(言狗/國也)有一女子方跪進杯食(與狗/食也)有
文馬縞身朱鬛(色白/如縞)目若黄金名曰吉量(或/作)
(良)乘之壽千歲(周書曰犬戎文馬赤鬣白身/目若黄金名曰吉黄之乘成)
(王時獻之六韜曰文身朱鬣眼若黄金頭若/雞尾名曰雞斯之乘大傳曰駮身朱鬣雞目)
(山海經亦有吉黄之乘壽千歲者惟名有不/同說有小錯其實一物耳今博舉之以廣異)
(聞/也)
鬼國在貳負之尸北爲物人面而一目一曰
貳負神在其東爲物人面蛇身
蜪犬如犬青(音/陶)食人從首始(或作蚼/蚼首鉤)
窮奇狀如虎有翼(毛如/蝟)食人從首始所食被
髮在陶犬北一曰從足
帝堯臺帝嚳臺帝丹朱臺帝舜臺各二臺臺
四方在崑崙東北(此蓋天子巡狩所經過夷/狄慕聖人恩德陬共爲築)
(立臺觀以標顯其遺跡也一本云所殺相柳/地腥臊不可種五穀以爲衆帝之臺故耳)
大蠭其狀如螽朱蛾其狀如蛾(蛾蚍蜉也楚/辭曰玄蜂如)
(壺赤𧊕如/象謂此也)
蟜其爲人虎文脛有□(言脚有膊/腸也音橋)在窮奇東
一曰狀如人崑崙墟北所有(此目上/物事也)
闒非人面而獸身青色(音/榻)
據比(一云/椽比)之尸其爲人折頸被髮無一手
環拘其爲人獸首人身一曰蝟狀如狗黄色
祙其爲物人身黑首從目(祙即/魅也)
戎其爲人人首三角
林氏國有珍獸大若虎五彩畢具尾長於身
名曰騶吾乘之日行千里(六韜云紂囚文王/閎夭之徒詣林氏)
(國求得此獸獻之紂大說乃釋之周書曰夾/林酋耳酋耳若虎尾參於身食虎豹大傳謂)
(之侄獸吾/宜作虞也)
崑崙墟南所有氾林方三百里
從極之淵深三百仞維冰夷恒都焉(冰夷馮/夷也淮)
(南云馮夷得道以潜大淵即河伯也穆天子/傳所謂河伯無夷者竹書作馮夷字或作冰)
(也)冰夷人面乘兩龍(畫四面各乘/靈車駕二龍)一曰忠極
之淵陽汙之山河出其中淩門之山河出其
中(皆河之枝源/所出之處也)
王予夜之尸兩手兩股胷首齒皆斷異處(此/蓋)
(形解而神連貌乖而氣/合合不爲宻離不爲疏)
舜妻登比氏生宵明燭光(即二女字也以/能光照因名云)處
河大澤(澤河邊溢/浸處也)二女之靈能照此所方百
里(言二女神光所/燭及者方百里)一曰登北氏
蓋國在鉅燕南倭北倭屬燕(倭國在帶方東/大海内以女爲)
(王其俗露紒衣服無針功以丹朱/塗身不妬忌一男子數十婦也)
朝鮮在列陽東海北山南列陽屬燕(朝鮮今/樂浪縣)
(箕子所封也列亦水名也/今在帶方帶方有列口縣)
列姑射在海河洲中(山名也山有神人河洲/在海中河水所經者莊)
(子所謂藐姑/射之山也)
姑射國在海中屬列姑射西南山環之大蟹
在海中(蓋千里/之蟹也)
陵魚人面手足魚身在海中
大鯾居海中(鯾即魴魚/也音鞭)
明組邑居海中(音/祖)
蓬萊山在海中(上有仙人宫室皆以金玉爲/之鳥獸盡白望之如雲在渤)
(海中/也)
大人之市在海中
　　海内北經圖讚
　　　吉良
金精朱鬛龍行駿跱拾節鴻鶩塵下及起是
謂吉黄釋聖牖里
　　　蛇巫山鬼神蜪大羣帝臺大蜂朱蛾
蛇巫之山有人操杯鬼神蜪大主爲妖災大
蜂朱蛾羣帝之臺
　　　闒非據比尸祙戎
人面獸身是謂闒非被髮折頸據比之尸戎
三其角祙堅立眉
　　　騶虞
怪獸五彩尾參於身矯足千里儵忽若神是
謂騶虞詩歎其仁
　　　氷夷
禀華之精練食石八乘龍隱淪往來海若是
謂水仙號曰河伯
　　　王予夜尸
予夜之尸體分成七離不爲疏合不爲宻苟
以神御形歸於一
　　　宵明燭光
水有佳人宵明燭光流燿河湄禀此奇祥維
舜二女别處一方
　　　列姑射山大蟹陵魚
姑射之山寔西神人大蟹千里亦有陵鱗曠
哉溟海含怪藏珍
　　　蓬萊山
蓬萊之山玉碧構林金臺雲館皜哉獸禽實
維靈府玉主甘心


山海經卷之十二






山海經卷之十三
　　　　　郭　璞　傳
　　海内東經
海内東北陬以南者
鉅燕在東北陬
國在流沙中者埻端(音/敦)璽㬇(音唤或/作繭蝡)在崑崙
墟東南一曰海内之郡不爲郡縣在流沙中
國在流沙外者大夏(大夏國城方二三百里/分爲數十國地和混宜)
五穀堅沙居繇音遥(月支之國月支國多好/馬美果有大尾羊如驢)
(尾即羬羊也小月支/天竺國皆附庸云)
西胡白玉山在大夏東蒼梧在白玉山西南
皆在流沙西崑崙墟東南崑崙山在西胡西
皆在西北(地理志崑崙山在臨羌/西又有西王母祠也)
雷澤中有雷神龍身而人頭鼓其腹在吴西
(今城陽有堯冢靈臺雷澤在北也河圖/曰大迹在雷澤華胥履之而生伏羲)
都州在海中一曰郁州(今在東海朐縣界世/傳此山自蒼梧從南)
(徙來上皆有南/方物也郁音鬱)
琅瑘臺在渤海間琅瑘之東(今琅瑘在海邊/有山嶕嶢特起)
(狀如高臺此即琅瑘臺也琅瑘/者越王勾踐入霸中國之所都)其北有山一
曰在海間
韓鴈在海中都州南
始鳩在海中轅厲南(國名或曰/鳥名也)
會稽山在大楚南岷三江首
大江出汶山(今江岀汶山郡升遷縣崑山東/南經蜀郡犍爲至江陽東北經)
(巴東建平宜都南郡江夏弋陽安豐至廬/江南界東北經淮南下邳至廣陵郡入海)北
江出曼山南江出高山高山在城都西入海
在長州南浙江出三天子都在其東(按地理/志浙江)
(出新安黟縣南蠻中東入海今錢/唐浙江是也黟即歙也浙音折)在閩西北
入海餘暨南(餘暨縣屬會稽/今爲永興縣)
廬江出三天子都入江彭澤西(彭澤今彭蠡/也在尋陽彭)
(澤/縣)一曰天子鄣
淮水出餘山餘山在朝陽東義鄉西入海淮
浦北(今淮水出義陽平氏縣桐栢山山東北/經汝南汝隂淮南譙國下邳至廣陵縣)
(入海朝陽縣/今屬新野)
湘水出舜葬東南陬西環之(環繞也今湘水/出零陵營道縣)
(陽朔山/入江)入洞庭下(洞庭地穴也在長沙巴陵/今吴縣南大湖中有包山)
(下有洞庭穴道潜行水底/云無所不通號爲地脉)一曰東南西澤
漢水出鮒魚之山(書曰嶓冢導漾東流爲漢/案水經漢水出武都沮縣)
(東狼谷經漢中魏興至南鄉東經襄陽至江/夏安陸縣入江别爲沔水又爲滄浪之水)
帝顓頊葬于陽九嬪葬于隂四蛇衛之(言有/四蛇)
(衛守/山下)
濛水出漢陽西入江聶陽西(漢陽縣/屬朱提)
温水出崆峒崆峒山在臨汾南入河華陽北
(今温水在京兆隂盤縣水/常温也臨分縣屬平陽)
潁水出少室少室山在雍氏南入淮西鄢北
(今潁水出河南陽城縣乾山東南經潁川汝/隂至淮南下蔡入淮鄢今鄢陵縣屬潁川)
一曰緱氏(縣屬河/南音鉤)
汝水出天息山在梁勉鄉西南入淮極西北
(今汝水出南陽魯陽縣大孟山東北至河南/梁縣東南經襄城潁川汝南至汝隂褒信縣)
(入淮淮/極地名)一曰淮在期思北(期思縣/屬弋陽)
涇水出長城北山山在郁郅長垣北(皆縣名/也郅音)
(桎)北入渭戲北(今涇水出安定朝那縣西开/頭山東南經新平扶風至京)
(兆高陵縣入渭戲/地名今新豐縣也)
渭水出鳥鼠同穴山東注河入華隂北(鳥鼠/同穴)
(山今在隴西首陽縣渭水出其東經南安天/水略陽扶風始平京兆引農華隂縣入河)
白水出蜀而東南注江(色微白濁今在梓潼/白水縣源從臨洮之)
(西西傾山來經沓中東流/通隂平至漢壽縣入潜)入江州城下(江州/縣屬)
(巴/郡)
沅水出象郡鐔城之西(象郡今日南也鐔城/縣今屬武陵音淫)
入東注江入下隽西(下隽縣今屬長/沙音昨兖反)合洞庭
中(水經曰沅水出䍧牱具蘭縣又東北至鐔/城縣爲沅水又東過臨沅縣南又東至長)
(沙下/隽縣)贛水出聶都東山(今贛水出南康南/野縣西北音感也)東
北注江入彭澤西
泗水出吴東北而南西南過湖陵西而東南
注東海入淮隂北(今泗水出魯國卞縣西南/至高平湖陸縣東南經沛)
(國彭城下邳至臨/淮下相縣入淮)
鬱水出象郡而西南注南海入須陵東南
肄水出臨晋西南(音如肄/習之肄)而東南注海入番
禺西(番禺縣屬南海/越之城下也)
潢水出桂陽西北山(音/黄)東南注肄水入敦浦
西洛水出洛西山東北注河入成臯之西(書/曰)
(道洛自熊耳案水經洛水今出上洛冢領山/東北經弘農至河南鞏縣入河成臯縣亦屬)
(河南/也)
汾水出上窳北(音/愈)而西南注河入皮氏南(今/汾)
(水出太原晋陽故汾陽縣東南經晋陽西南/經西河平陽至河東汾隂入河皮氏縣屬平)
(陽)
沁水出井陘山東東南注河入懷東南(懷縣/屬河)
(内懷内北/有井陘山)
濟水岀共山南東丘(共與/恭同)絶鉅鹿澤(絶猶截/度也鉅)
(鹿今在/高平)注渤海入齊琅槐東北(今濟水自榮/陽卷縣東經)
(陳留至潜隂北東北至高平東北經濟南至/樂安博昌縣入海今碣石也諸水所出又與)
(水經違錯以爲凡山川或有同名而異實或/同實而異名或一實而數名似是而非似非)
(而是且歷代乆遠古今變易語/有楚夏名號不同未得詳也)
潦水岀衛臯東(出塞外衛臯山玄菟高句驪/縣有潦山亦潦水所出西河)
(注大潦/音遼)東南注渤海入潦陽(潦陽縣/屬潦東)
虖池水出晋陽城南而西至陽曲北而東注
渤海(經河間樂城東北注渤海/也晋陽陽曲縣晋屬太原)入越章武北
(章武/郡名)漳水出山陽東東注渤海入章武南(新/城)
(汴隂縣亦/有漳水)
　建平元年四月丙戌待詔太常屬臣望校
　治侍中光禄勳臣龔侍中奉車都尉光禄
　大夫臣秀領主省
　　海内東經圖讚
　　　郁州
南極之山越處東海不行而至不動而改維
神所運物無常在
　　　韓鴈始鳩雷澤神琅瑘臺
韓鴈始鳩在海之州雷澤之神鼓腹優游琅
瑘嶕嶢邈若雲樓
　　　堅沙居繇埻端璽㬇國
堅沙居繇埻端璽㬇沙漠之鄉絶地之館或
羈于秦或賔于漢
　　　大江北江南江浙江廬淮湘漢濛温
　　　潁汝涇渭白沅贛泗鬱肄潢洛汾沁
　　　濟潦虖池漳水
川瀆交錯涣瀾流帶通潜潤下經營華外殊
出同歸混之東會


山海經卷之十三
　　　　　　　　　　卷十四十五原缺









山海經卷之十六竟十
　　　　　郭　璞　傳
　　大荒西經
西北海之外大荒之隅有山而不合曰不周
負子(淮南子曰昔共工與顓頊爭爲帝怒而/觸不周之山天維絶地柱折故今此山)
(缺不周/帀也)有兩黄獸守之有水曰寒暑之水水
西有濕山水東有幕(音/莫)山有禹攻共工國山
(言攻其國殺其臣相抑於此山/啓筮曰共工人面蛇身朱髮也)有國名曰淑
士顓頊之子(言亦出自/高陽氏也)有神十人名曰女媧
之腸化爲神處栗廣之野(女媧古神女而帝/者也人面蛇身一)
(日之中七十變其腸化爲/此神栗廣野名也媧音瓜)横道而處(言斷/道也)有
人名曰石夷來風曰韋(來或亦/作本也)處西北隅以
司日月短長(主察日月晷/度之節也)有五采之鳥有冠
名狂鳥(爾雅云往/夢即此也)有大澤之長山有白民之
國西北海之外赤水之東有長脛之國(脚步/五尺)
有西周之國姬姓食穀有人方耕名曰叔均
帝俊生稷(俊且爲嚳嚳第/二妃生后稷也)稷降以百穀稷之
弟曰台(音/胎)璽生叔均叔均是代其父及稷播
百穀始作耕有赤國妻氏有雙山
西海之水大荒之中有方山者上有青樹名
曰柜格之松(木名/音矩)日月所出入
西海之外赤水之西有先民之國食穀使四
鳥有北狄之國黄帝之孫始均始均生北狄
有芒山有桂山有榣山(此山多桂及/榣木因名之)其上有
人名曰太子長琴顓頊生老童(世本云顓頊/娶于騰墳氏)
(謂之女禄/産老童也)老童生祝融(即重黎也爲高辛/氏火正號曰祝融)祝
融生太子長琴是處榣山始作樂風(創樂制/風曲也)
有五采鳥三一名曰鳳鳥一名曰鸞鳥一名
曰鳳凰有蟲狀如菟匈以俊者裸不見(言皮/色青)
(故不見其/裸露處也)其如蝯狀(蝯又似/猿也)
大荒之中有山名曰豐沮玉門日月所入有
靈山巫咸巫即巫盻巫彭巫姑巫眞巫杞巫
□巫謝巫羅十巫從此升降百藥爰在(言群/巫上)
(下此山/采之)有西王母之山海山壑山(皆郡太虚/之山名也)
有沃之國(言其土/沃饒也)沃民是處沃野鳳鳥之卵
是食甘露是飲凡其所欲其味盡存(其所願/滋味無)
(所不/欲在)爰其有甘華甘柤白柳視肉三騅璿瑰
瑶碧(璿瑰亦/玉名)穆天子傳曰(收斯璿瑰板/因兩音也)白木
琅玗(樹色正白今南方/文木亦黑木也)白丹青丹(又有黑丹/孝經爰神)
(嬰曰王者德至山陵而黑丹出然則/者别是采石名亦猶白皆云黑也)銀鐵鸞
鳥自歌鳳鳥自舞爰有百獸相羣是處是謂
沃民之野有三青鳥(赤首黑目一名曰大和/鳥一名曰少黎皆西王)
(母所/使也)有軒轅之臺射者不敢西鄉畏軒轅之
臺敬(難帝/也)
大荒之中有龍山日月所入有三渾水名曰
三淖昆吾之所食(穆天子傳曰滔水濁融/繇氏之所食亦此類也)有
人衣青以袂蔽面(袂袖也/音執)名曰女王之尸有
女子之國(王侯至沃沮國盡東界問其耆老/又云國人嘗船捕魚遭風見吹)
(數十日東見一國在大海/中張女無男即此國者也)有桃山有䖟山有
桂山有干土山有丈夫之國(其國無/婦人也)有弇州
之山五采之鳥叩天(張口/嘘天)名曰鳴鳥爰有百
樂歌舞之風(言有百種伎樂歌/舞皆有風曲者也)有軒轅之國
其人人面蛇身江山之南棲爲吉(即窮山之/際也山居)
(爲棲者言/無凶妖也)壽者乃八百歲(壽者則/數千年)西海陼中
神人人面鳥身珥兩青蛇踐兩赤蛇名曰弇
兹
大荒之中有山名日月山天極吴姬天門日
月所入有神人面無臂兩足反屬於頭上名
曰嘘(言嘘/啼也)顓頊生老童老童生重及黎(世本/云老)
(童娶于根水氏謂之/驕福重産及黎者也)帝令重獻上天令黎卭
下地(古者人神雜擾無顓頊乃命南正司天/以屬神命大正黎司地以屬氏重實上)
(天黎實司地/獻印未詳也)下地是生噎處於西極以行日
月百之行次(言察日月星辰/依之度數次舍)有人反臂名
曰天虞(赤尸/虞也)有女子方浴月帝俊妻常羲生
月十有二此始浴之義(與羲和/浴日月)有玄丹之山
者(出黑/丹也)有五采之鳥人面有髮爰有青鳥黄
鳥驁(音/敖)鳥青黄其集者其國亡有池名孟冀
之攻顓頊之池(孟冀人/姓名)
大荒之中有山名曰鏖鏊(音/敖)鉅日月所入者
有獸左右有首名曰屏逢(即并封也/語有輕轉)山巫山
者有壑山者金門之山有人名曰黄姬之尸
比翼之鳥有白鳥青翼黄尾玄喙(奇/鳥)有赤犬
名曰天犬其所下者有兵(周書曰天狗所止/地蓋餘光飛天爲)
(流星長數十丈其疾如風其聲如雷其光/如電吴楚七國及時吠過梁分曲野也)
西海之中南流沙之濱赤水之後黑水之前
有山名曰崑崙之丘有神人面虎身有文有
尾皆白處之(言其尾以白/爲點駮者也)其下有弱水之淵
環之(其水不勝/鴻毛也)其外有炎火之山没物輒然
(今去扶南東萬里有耆薄國去耆薄東五千/至許有火山國其山雖雷雨常然火中有白)
(鼠時出在山邊求食人捕得之以其毛作/布今之火浣布是也即此火山之類也)有
人戴稱虎齒有尾穴處名曰西王母(河圖玉/板亦曰)
(西王母居崑崙山山西經曰西王母居玉山/穆天子傳曰乃紀名迹于弇山之石曰西王)
(母之山也然則西王母雖以崑崙爲宫亦有/離室别窟遊息之處不專住於一山也故記)
(事者各舉其/所見雨言之)此山萬物盡有
大荒之中山名曰常陽之山日月所入有寒
荒之國有二人曰女祭女□(戌持鱓戌/持俎之也)壽麻
之國(吕氏春秋曰西服/壽麻北懷闒茸也)有二人曰南岳取州
名曰女虔女虔生季格季格生壽麻壽麻是
正立無景疾呼無響(言其禀形氣有異於人/也列仙傳曰玄俗元景)
也爰有大暑不可以往(言熱灸/殺人也)有人無首操
戈盾立名曰憂耕之尸(亦形天尸/之類也)故成湯伐
夏桀于章山剋之(于章/山名)斬耕厥前(頭亦在/前之也)耕
既元首立走厥咎(逃避/罪也)乃降于巫山(自竄於/巫山巫)
(山今在建/平巫縣也)有人名曰吴回子奇子奇右是無
右臂(即奇肱也吴回祝/融弟赤爲火正也)有盖山之國有樹赤
皮支幹青葉名曰朱木(或作三/戚木也)有一臂民(北/極)
(下亦有一脚人/有見河圖玉板)
大荒之中有山名曰大荒之山日月所入有
人三面是顓頊子三面一臂奇名無右臂三
面之人不死(言人頭三邊各有面也玄菟太/守王傾主沃沮國問其耆長云)
(復有一破船隨波出没在海岸邊有一人項/中復面與語不相解了不食而死此復是兩)
(面人也吕氏春秋曰/一臂三面之鄉是也)是謂大荒之野西南海
之外赤水之南流沙之西有人珥兩青蛇乘
兩龍名曰夏后關關上三嬪于天(嬪婦也言/獻美於天)
(帝/也)得九辯九歌以下(皆天帝樂名也啓登天/而竊以下用之啓筮曰)
(昔彼九冥是與帝辨于同宫之序是爲九歌/又曰不可竊與九歌以國于下義具見歸藏)
(也)此天穆之野高二千仞(竹書曰瑞産百鮌/是惟若陽居天穆)
(陽阪/者也)開焉得始歌九韶(竹書曰夏后/啓舞九韶也)有丘人
國人面魚身炎帝之孫(炎帝神/農是也)名曰靈恝(音/券)
(契/也)靈恝生氏人是能上下于天(言能乘/雲雨也)有魚
偏枯名曰魚婦顓頊死即復蘇(言其能/變化也)風道
此來天乃大水(泉風果溢岀道猶徙也韓非/曰玄鶴二八道南方來也)
蛇乃化魚是謂魚婦顓頊死即復蘇(淮南子/曰后稷)
(龍在建木西其人死復蘇/其半乃爲魚蓋謂此也)有青鳥黄頭身赤
足六首名曰鸀(音/觸)鳥有大巫山者有金之山
西
大荒之隅有偏句常羊之山


山海經卷之十六
山海經卷之十七
　　　　　　郭　璞　傳
　　　大荒北經
東北海之外大荒之中河水間附禺之山帝
顓頊與九嬪葬焉(此盖殊俗/義所作冢)爰有𩿨乆文貝
離俞鸞鳥鳳鳥大物小物(言備/有也)青鳥琅鳥玄
鳥黄鳥虎豹熊羆黄蛇視肉璿瑰瑶碧皆出
衛於山(在其/邊也)丘方圓三百里丘南帝俊竹林
在焉大可爲舟(言舜林中竹一/節可以爲船也)竹南有赤澤
水(水色/赤也)名曰封淵(封赤/大也)有三桑無枝(皆南/百仞)丘
西有沉淵顓頊所俗有胡不與之國(一國後/名耳今)
(胡夷小語/通皆然也)列姓黍食
大荒之中有山名曰不咸有肅愼之國(今肅/愼國)
(去遼東三千餘里穴居無衣衣猪皮冬以膏/塗體厚數分用却風寒其人皆工彤弓長四)
(尺勁强箭以楛木爲之長尺八寸青石爲鏑/此春秋時集陳侯遲所得矢也晋太興二年)
(平州剌史崔昆遣别駕高會使來獻肅愼氏/之弓矢箭鏃有鉗骨作者問之云轉内國通)
(得因此今名之爲挹靈國出好貂赤玉豈/從外海從來至此後漢書謂挹樓國是也)有
蜚蛭四翼(蜚窒/兩音)有蟲獸首蛇身名曰琴蟲(亦/蛇)
(類/也)有人名曰丈人有丈人之國釐姓黍食有
大青蛇黄頭食鹿(今南方蚺蛇食/鹿鹿亦麀類也)有榆山有
玄鮌攻程州之山(皆因其事/以名山也)
大荒之中有山名曰衡天有先民之山有槃
(音/盤)木千里有叔歜國(音作感切/一音觸也)顓頊之子黍
首使四鳥虎豹熊羆有黑蟲如熊狀名曰猎
猎(或作狼/音夕)有齊之國姜姓使虎豹熊羆
大荒之中有山名曰光檻大逢之山河濟所
入海北注焉(河濟注海巳後出/海外此山中也)其西北名曰
禹所積石青陽山者有順山者順水出焉有
始州之國有丹山(此山純出丹朱也竹書曰/和甲征得丹一山今所出)
(亦有丹山出/土穴中也)有大澤方千里羣鳥所解(穆天/子傳)
(曰此至廣原之野飛鳥之所解其羽乃於此/獵鳥獸絶群載羽百車竹書亦曰穆天子北)
(征行流沙千里積/羽千里皆謂此澤)有毛民之國(其人面體/皆生毛也)姓
依食黍使四鳥禹生均國均國生役來役來
生循鞈(音單/祫也)循鞈殺綽人(綽/名)帝念之灊之爲
國(潜宻用/之作國)是此毛民有儋耳之國任姓(其人/耳大)
(垂下儋在肩上朱雀儋耳/鏤盡耳亦以效今人也)禺號子食穀北海
海渚中(言在海島中種粟/給食謂禺强也)有神人面鳥身珥
兩青蛇踐兩赤蛇名曰禺强
大荒之中有山名曰北極天樻(音/遺)海水北注
焉有神九首人面鳥身名曰九鳳又有神銜
蛇操蛇其狀虎首人身四蹄長肘名曰强良
(亦在畏/獸中也)
大荒之中有山名曰成都載天有人珥兩黄
蛇提兩黄蛇名曰夸父后土生信信生夸父
夸父不量力欲追日景逮之於隅谷(隅淵日/所令入)
(也今/作虞)將飲河而弗足也將走大澤未至死于
此(渴/死)應龍已殺蚩尤又殺夸父(上云夸父不/量力與日競)
(而死今此復云爲應龍所殺死無定名觸/事而寄明其變化無方不可得測揆之也)乃
去南方處故南方多雨(言龍水物以/類相感故也)有無腸
之國是任姓(爲人/長也)無繼子食魚(繼亦作啓/謂膊腸也)共
工臣名曰相繇(相柳也語/聲轉身)九首蛇身自環(言/蟠)
(旋/也)食于九山(言貪/殘也)其所在尼(尼啞猶噴/吒尼止也)即爲
源澤(言多氣/力之也)不幸乃苦(言氣/酷烈)百獸莫能處(言/畏)
(之/也)禹湮洪水殺相繇(禹塞洪水浩大/因以溺也殺之)其血腥
臭不可生穀其地多水不可居(言膏血滂/流成淵也)禹
湮之三仞三沮(言禹坐土塞/也蛇陷壤也)乃以爲池地羣
帝是因以爲臺(地下宜積止故衆帝/因來在此共作臺也)在崑崙
之北有嶽之山尋竹生焉大竹
大荒之中有山名曰不句海水北入焉有係
昆之山者有共工之臺射者不敢北鄉(言畏/之也)
有人衣著青衣名曰黄帝女魃(音旱/魃也)蚩尤作
兵伐黄帝黄帝乃令應龍攻之冀州之野(冀/州)
(中土也黄帝亦教虎豹熊羆以與炎/帝戰於阪泉之野而滅之見史記)應龍蓄
水蚩尤請風伯雨師從大風雨黄帝乃下天
女曰妭雨止遂殺蚩尤妭不得復上所居不
雨(旱氣/在也)叔均言之帝後置之赤水之北(遠徙/之也)
叔均乃爲田祖(主田之詩曰/田祖有神也)妭時亡之也(畏/見)
(逐/也)所欲逐之者令田祖北行(向水/位也)先除水道
决通溝瀆(言逐之必得雨故先利/水道今之逐魃是也)有人方食
魚名曰深目民之國盻姓食魚(亦胡類但服/絶深黄帝時)
(至/也)有鍾山者有女子衣青衣名曰赤水女子
獻(神女/也)
大荒之中有山名曰融父山順水入焉有人
名曰犬戎黄帝生苗龍苗龍生融吾融吾生
卞明卞明生白犬白犬二犬有牝牡(言自相/配合也)
是爲犬戎害食有赤獸焉狀無首名曰戎宣
王尸(犬戎之/神名也)有山名曰齊州山蠶山(音/潛)鮮野
山魚山有人一目(當面/中生)一曰是威姓少昊子
食黍有繼無繼無民無任姓無骨子食氣魚
(言有無骨人尸子曰/徐偃王有筋無骨也)西北海外流沙之東有
國曰中輪顓頊之子食黍有國名曰賴丘有
犬戎國有神人面獸身名曰犬戎西北海外
黑水之北有人有翼名曰苗民(三苗之/民也)顓頊
生讙頭讙頭生苗民苗民釐姓視苗民有山
名曰章山
大荒之山衡石山九隂山灰野之山上有赤
樹青牛名曰苦术(在崑崙西極其葉/光赤照下地也)有牛黎
之國有人無骨儋耳子(儋耳人生/無骨子也)西北海之
外赤水之北有章尾山有神人面蛇身而赤
(身長千/里者也)直目正乘(直目縱也/正乘未聞)其瞑乃晦其視
乃明(言視爲晝/瞑爲夜也)不食不寢不息風雨是謁(言/能)
(請致/風雨)是燭九隂(照九隂之/幽隱也)是爲燭龍(離騷經/曰日安)
(不到燭龍何燿詩含神務曰天下不足西北/無隂陽消息故有龍銜火精往照天門之中)
(者/矣)
山海經卷之十七






山海經卷之十八
　　　　　郭　璞　傳
　　　海内經
東海之内北海之隅有國名曰朝鮮天毒其
人水居(朝鮮今樂浪郡也天竺國貴道德有/文書金銀錢貨浮圖出此國中晋太)
(興四年天竺/王來朝獻)偎人愛人(偎亦愛/也音隈)
西海之内流沙之中有國名曰□市(音/赤)西海
之内流沙之西有國名曰氾葉(音氾/濫也)流沙之
西有鳥山者三水出焉(三水同/岀一山)有黄金有璿
瑰丹貨銀皆出此水(言其水中/有珍奇也)又有淮山好
水出焉流沙之東黑水之西有朝雲之國司
彘之國黄帝妻雷祖生昌意(世本云黄帝娶/于西陵氏之子)
(謂之雷祖生/青陽昌意也)昌意降處若水生韓流(竹書曰/昌意降)
(居若水乾帝帝荒荒即/韓流韓流帝顓頊也)韓擢首謹耳(擢首長/咽謹耳)
(未/聞)人面豕喙麟身渠豚止(止足也渠車網言/跡脚也大傳曰大)
(如車渠/者也)取淖子曰河女生顓(世本曰顓頊母/濁山氏之子名)
(昌樤/也)流沙之東黑水之間有山名不死之山
(即負/丘也)華山青水之東有山名曰肇山有人栢
于高(栢高/仙人)栢高上下於此至于天(言翱翔雲/天來此山)
西南海黑水之間有山名不死之山(亦負/五也)華
山青水之東有山名曰肇山有人栢于高(再/稱)
(栢/高)栢高上下於此至于天(已上四十/字似重復)西南海
黑水之間有都廣之野后稷葬焉(其城方三/百里蓋天)
(地之中素女所出也離騷/曰絶都廣野而直栢號也)有膏菽膏稻膏黍
膏稷(言好米滑如膏外傳/曰高梁之子菽豆)百穀自生冬夏播
播琴(播猶播植/方俗言也)鸞鳥自歌鳳鳥自舞靈壽實
華(靈壽木名似/竹有枝節)草木所聚(在此/聚值)爰處有百獸
相羣爰(於此/羣聚)此草也冬夏不死
南海之内黑水青水之間有木曰若木(樹赤/葉青)
若水焉有禺中之國有列襄之國靈山有赤
蛇在其木上名曰蝡蛇木食(不食禽獸/也音耎弱)有監
長之國有人焉鳥首名曰鳥氏(今仙書中有/此人鳥夷)
有九丘以水繞之名曰陶唐之丘(陶堯/號也)有叔
得之丘孟盈之丘昆吾之丘(此丘多金也尹/子曰昆吾之金)
黑白之丘赤望之丘參衛之丘武夫之丘(此/山)
(山名/美也)神即之丘(言上有/神人也)有木青葉紫莖玄花
黄實名曰建木百仞無枝上有九欘(枝咫曲/也音斤)
(屬/也)下有九拘(根盤錯也淮南子/曰木大則根拳也)其實如麻(似/麻)
(子/也)其葉如芒(芒木似/棠梨也)大暉爰過(言庖羲氏於/此經過其下)
(也)黄帝所爲(言治/讓也)有窫窳龍首食人首(有弱/水中)
有青獸人面名曰猩猩(能言/語也)西南有巴國(今/三)
(巴/是)太皥生咸焉咸焉生乘釐乘釐生後照後
照是始爲巴人(爲之/始祖)有國名曰流黄辛氏(即/酆)
(氏/也)其城中方三百里出塵土(言殷/盛也)有巴遂山
澠水出焉又有朱卷之國有黑蛇青首食象
(即巴/蛇也)南方有贛巨人(即梟楊/也音感)人面長臂身黑
有毛及踵見人笑亦笑脣蔽其面因可逃也
又有黑人虎身鳥足兩手持蛇方㗖之有贏
(音/盈)鳥足有封豕(大猪也/羿射殺)有人曰苗民(三苗/氏也)有
神焉人首蛇身如轅(如大車/轂澤神)左右有首(歧/頭)衣
紫衣冠旃冠名曰延維(委/蛇)人主見而饗之霸
天下(齊桓公出田於澤見之遂/霸諸侯見莊周作朱冠也)有鸞自歌舞
也鳳鳥首文曰順膺文曰仁背文曰義見天
下和平又有青狩如兔名曰菌犳有翠鳥有
孔雀鳥南海之内有衡山(南/嶽)有菌桂(或云衡/山有菌)
(桂員似竹/見本草)有山名曰三天子之鄣山南方蒼
梧之淵其中有九嶷山舜之所葬長沙零陵
界中(出今在零陵營道縣南其山有九溪皆/似故九嶷古者通總名其地爲蒼梧也)
北海之内蛇山者蛇水出焉東入于海有五
采之鳥飛蔽一郷(漢宣帝元康七年五色鳥/以萬數飛過屬縣即是此)
(鳥/也)名曰翳鳥(鳳屬離騷云駟/玉蛇而乘翳也)有不距之山巧
倕葬其西(倕堯工巧/也音垂)
北海之内有反縛盜械常戈常倍之佐名曰
相顧之尸(亦貳負臣/危之類也)伯夷父生西先龍先龍
是始生互羌互羌乞姓(伯夷顓頊師也/今互羌是苗裔)北海
之内有山名幽都之山黑水出焉其上玄鳥
玄蛇玄豹玄虎(黑虎/名儵)玄狐蓬尾(蓬叢也說苑/云蓬叢狐文)
(豹文/皮也)有太玄之山有玄丘之民(言丘山/物盡黑)有大
幽之國(即幽民也/穴居無衣)有赤脛之民(膝已下/赤色也)有釘
靈之國其下從膝以下毛馬蹄善走(詩含神/務曰馬)
(蹄自鞭其脚/日行三百里)炎帝之孫伯陵伯陵同吴權之
妻阿女縁婦(同猶通同言濟之/吴權人姓名也)縁婦鍾(世本/云毋)
(句作罄倕/作鍾也)爲樂風(作樂之/曲制山)黄帝生駱明駱明
生白馬白馬是爲鯀(即禹父也世本云黄帝/生昌意昌意生顓頊顓)
(頊生/鯀也)帝俊生禺號禺號生滛梁滛梁生番禺
是爲舟(世本云共鼓/貨狹作舟)番禺生奚仲奚仲生吉
光吉光是始以木爲車(世本云奚仲作車此/言吉光明其父子共)
(創作意是/以互稱也)少皥生□(音/斑)□是始爲弓矢(世本/云牟)
(夷作矢擇作弓矢一物而又/作於義有疑此言蹕作之)帝俊賜羿彤弓
素矰(彤弓朱矰矢以石白羽羽之外/傳曰白羽之矰望之如茶音也)以扶下
國(言今羿以射道除/患扶助下國者也)羿是始去恤下地之百
難(謂殺鑿齒封豕之屬也/有窮羿篡射故效此名)帝俊生晏龍晏龍
始爲琴瑟(世本云伏羲作/琴神農作瑟)帝俊有子八人始
爲歌舞帝俊生身身生義均義均始爲巧倕
是始作下民百巧后稷是播百穀稷之孫曰
叔均始作牛耕大此赤隂(或作/音字)是始爲國(得/封)
(爲/國)禹鯀始布土均定九州(布猶敷也書曰禹/敷土定高山大川)
炎帝之妻赤水之子聽訞生炎居炎居生節
並節並生戲器戲器生祝融(祝融高辛/氏火正號)祝融
降處江水生共工共工生術器術器首方(頭/項)
(平/也)是復土壤以處江水(復祝融/之所也)共工生后土
后土生噎(音/咽)鳴噎鳴生歲十有二(生十二子/以歲爲名)
洪水滔天鯀竊帝之息壤以堙洪水(息壤者/言土爲)
(息長息無限故可以塞洪水也謹案啓筮曰/滔滔洪水無所至極鯀乃以息壤填以洪水)
(漢元帝時臨淮徐縣地踊長六/里高一丈即息土之類是也)不待帝命帝
令帝祝融殺鯀于羽郊(羽郊山/之郊)鯀復生禹(啓/筮)
(曰鯀死三年不腐剖/之以吴刃化爲黄能)帝乃令禹卒布以定九
州(鯀勣用不成故復/令禹給其功也)
山海經卷之十八
