#+TITLE: 岱史--查志隆
#+DATE: 2016-06-11 12:27:28
#+SOURCE: github.com/kanripo/KR5h0041 master 5f78f16a                
　岱史序八一
　環區中而山者萬不啻也岳爲最環區中
　而岳者五不啻也岱爲最故曰岱宗盖自
　黄虞氏而下靡異號云以故自昔受命而
　興者靡不有事於岱然而秦漢之事君子
　諱之惟我眀一切屏絶封禪矯誣之說寘
　弗道而諸所行望祀之禮珪幣登祝之數
　名爵之稱又皆一洗近代訛謬而還古初
　是自古有事於岱者七十二君不啻也我
　明爲最乃岱於前世率不過吐奇孕異致
　靈恠以闡世符惟我明建樞北極而兹山
　屹立國門之東汶濟之水會焉下國筐篚
　舳艫相銜際天地而來者以萬數而兹山
　諸泉實委輸之儼若岳伯元僚總率九牧
　之賦以歸天府是岱之祚國佑民即億萬
　年不啻也亦我明爲最夫岱既已最五岳
　而雄區中而我明所以有事於岱與其所
　以有功我明者又爲百代之最如此則其
　他瑰奇特絶之觀與夫登臨嘯咏之蹟見
　於仙經地志殘碑斷碣之所記載者在他
　名山徃徃籍之爲重而要皆蔑焉無當於
　岱惟是岱之所以最他名山與我明所以
　最百代者盖在彼而不在此此載筆者之
　所宜詳也予徃奉璽書按鹾政於濟上間
　以職事一登兹山四顧徘徊求古皇王靈
　聖之遺趾而世代綿邈莫可尋詰則慨焉
　有感於前誌之浸廢乃屬同轉運使查君
　輯而新之查君則裁取舊編斷以己意擬
　例三史取材百家凡爲考若表若紀若志
　得若干卷其於所稱瓌奇特絶之觀登臨
　嘯咏之蹟見於仙經地志殘碑廢碣之所
　記載者固已掇拾其槩靡所漏捐而自黄
　虞以下所以有事兹山與夫我明之典禮
　名數所以陋秦漢而還古初者特加輯録
　而例别之以自咐於大書特書之義於是
　遂更其名曰岱史厥義韙矣兹史甫就刻
　而
皇上方以軫灾祈年之故特下德音分遣大
　臣祠禱五岳以徼福元元展禮告虔惟岱
　爲首宜有禎祥符應以答
上㫖俾後世徵奇考異之士見謂聖神之代
　百靈受職惟我
皇上最焉則豈惟兹史之光將是山實籍重
　焉敬爲書其首簡以竢若其他義例查君
　自有述予可畧也
　萬曆丁亥𡻕元旦之吉嶺南東官譚耀書














岱史公移
　山東都轉運鹽使司濱樂分司同知查志
　隆爲補續誌書事萬曆十四年六月十八
　日蒙
欽差廵按直隸等處監察御史譚憲牌前
　事内開稱泰山一誌專記天下名賢登覽
　題咏乃徃過來續日盛月新今查自甲寅
　以後俱未收入又殺胄已久摹印者多魯
　魚亥豕不堪寓目本院心竊慨之爲此牌
　仰本官候新抄發到日一併纂輯恪秉三
　長用垂永典等因續蒙
　本院憲票前事内開稱本官即將發去前
　録四册校删停妥纂輯完備務求刊刻精
　楷用垂永久合用工匠等項銀兩該司另
　行申動等職蒙此遵依外爲照
　泰山維五嶽之長屹天柱而奠地維
　圖籍永萬世之傳翊
王章而垂文獻故岱宗首望於帝典魯詹推
　重於葩經兖鎮表見於職方東嶽著名於
　爾雅諸皆典墳籍籍罔不誦術巖巖凡以
　昭寰宇之巨靈豈惟侈遊觀之勝覽矧於
昭代密邇
皇都潤流百道之濟汶輓輸漕運統領三齊
　之岡阜屏障畿封維兹花功孰侔大造然
　不有專録何以摠攬神奇而不賴當途孰
　爲咨諏圖籍惟
　本院觀風東夏覽勝介丘於焉㨿籍而按
　圖特爾命官而屬筆盖舊志取裁於
　前院已經三紀有餘而殘編竚待於後來
　殆非一日之故顧維庸陋如職曷效付托
　於兹雖蚤歲箕裘稍知横卷迨半生丘壑
　豈望問奇偶弋百氏以娱閒敢擅三長如
　明諭幸屬
清時吏隱徒然愒日宦遊靦而素餐念升斗
　皆
君貺藉兹青簡倘涓埃可自將是用竭目殫
　神既傳觀於子史頻仍陟巔涉阻又遍歷
　其崇深對景揮毫風餐霧沐㨿梧屈首宵
　燭晨窗時逢萬曆熙辰歲在丙戌泰運始
　事於仲夏訖功乎孟冬猥效册鉊粗成卷
　帙稱名則曰岱史義例則本前聞爲考者
　三爲表者二爲紀者四爲志者五卷凡一
　十有八字凡念萬有奇敢云副在名山妄
　希不朽之盛事或者比諸覆甕可償散局
　之微勞庶幽不負山靈而明不負付托曾
　籍斯語告成嶽祠第編摩三四月之間廼
　上下千百年之事寒暑固未嘗間隔風塵
　猶未免驅馳坐是作輟靡常且於精神有
　限雖効勤悃寧免踈虞其間魯魚亥豕之
　贋訛自矢終其讎校猶竢雕龍吐鳳之鴻
　匠蚤當爲之折衷爲此具呈
　本院裁照施行
　萬曆十四年十一月初一日







岱史凡例
　一岱史云者岱宗之稱經見於虞典實肇
　　自黄帝故從其古名曰岱兹所撰録稍
　　襲史家義例故曰史盖前哲曾有以路
　　史名其記籍者
　一泰山舊圖甚略余躬自涉歷指點形勝
　　命工圖之廣衍四倍於舊圖併舊圖並
　　存焉蓋舊圖括其概今圖分布其形勝
　　也其餘諸圖新創者居多
　一爲考者三曰圖考曰星野考曰形勝考
　　夫考者校也謂參校於子史百家也諸
　　皆舊志所略兹仿通考義例創著焉
　一爲表者二曰山水表曰疆域表夫表者
　　標也謂標而明之也山水之勝境延袤
　　疆域之沿革屢變不爲之標揭其曷以
　　顯示故仿史家年表義例創著焉
　一爲紀者四曰狩典紀曰望典紀曰遺蹟
　　紀曰靈宇紀夫紀者記也史家有帝紀
　　盖所謂大書特書也兹所紀皆神聖之
　　精靈帝王之制作而
國朝御制御祝尤炳炳焉故别於凡志云
　一爲志者五曰宫室志曰物産志曰香稅
　　志曰灾祥志曰登覽志夫志者識也識
　　臆其煩賾勿俾遺忘也兹所志皆人文
　　物理之散殊雖取材於舊志而時移事
　　改故正其訛補其未備者居多若香稅
　　則舊志不及特草創於今兹
　一每卷冠以小序蓋撮其大㫖發明著作
　　之意也而見聞所及於當時利病偶有
　　一得稍贅數語正不自知其足採不
　一余本固陋寡聞且奔走泥塗中無暇日
　　稍暇即從縉紳家假古今名編搜討焉
　　顧名編不多得也山水形勝古初遺蹟
　　雖躬自歷涉然寧能遍觀至於
國朝諸名公及文人騷士題咏諸篇什或仍
　　舊志或採碑匾或採諸家集然於見聞
　　所不及者寧免遺失非敢有所删削也
　　廣收博採尚有竢焉
　　西浙海昌查志隆鳴治甫識於歷下吏
　　隱齋
岱史總目
　質字號第一册
　　卷之一　　圖考
　　卷之二　　星野考
　　卷之三　　表勝考(附里至)
　　卷之四　　山水表
　　卷之五　　疆域表
　諸字號第二册
　　卷之六　　狩典紀(附封禪)
　　卷之七　　望典紀(仲歷代諸臣僚/文)
　鬼字號第三册
　　卷之八　　遺蹟紀
　　卷之九　　靈宇紀(神佛寺觀)
　神字號第四册
　　卷之十　　靈宇紀(聖賢廟祠)
　　卷之十一　宫室志
　　卷之十二　物産志
　　卷之十三　香稅志
　　卷之十四　災祥志
　而字號第五册
　　卷之十五登覽志(歷代詩章)
　　卷之十六登覽志(國初至嘉靖甲寅/以前詩章)
　無字號第六册
　　卷之十七登覽志(國朝嘉靖甲寅以/後詩章)
　疑字號第七册
　　卷之十八登覽志(歷代賦記/雜著)
　右岱史爲義凡十有四别而爲卷凡十有
　八中間豐省不齊緝而爲册凡七取中庸
　質諸鬼神而無疑句以命册焉夫質諸鬼
　神而無疑知天也岱宗山靈蓋鬼神之大
　者是役也澡思搦管對越儼然登謁搜奇
　駿奔匪懈詎非鬼神與質乎顧凡陋胷襟
　安知天道又安能以無疑余於兹有深愧
　矣然孟子論盡心知性而歸之於知天則
　知天之學要在盡心中得之余誦法徃古
　從事筆硯以供明神之役敢不盡厥心以
　昭假而求底於無疑之境哉兹所爲命名
　豈漫然無所取義云查志隆謹識


岱史第一冊質字號目録
　　卷之一圖考
　　　星野圖　　泰山舊圖
　　　泰山新圖　東嶽廟圖
　　　碧霞宫圖　五嶽眞形圖
　　　周明堂圖　孔殿圖
　　卷之二星野考
　　　史記天文書　正義
　　　前漢天文書　前漢地理志
　　　魏太史　　　晋天文志
　　　唐天文志　　宋天文志
　　　宋中興志　　天原發微
　　　通志　　　　汪子卿論
　　卷之三形勝考(附里至)
　　　舜典　　　　禹貢
　　　魯頌　　　　周禮職方
　　　爾雅　　　　公羊傳
　　　漢官儀　　　後漢書
　　　道藏經　　　郭璞書
　　　山海經　　　法苑珠林
　　　曾鞏二堂記　蘇東坡序
　　　魏莊渠書　　岱宗記
　　　通志　　　　茅君傳
　　　愽聞録　　　五嶽記
　　　福地記　　　列仙傳
　　　尸子　　　　愽物志
　　　道經　　　　堪輿家
　　　勝覽　　　　里至記
　　卷之四山水表
　　　山　　　　　峰
　　　石　　　　　洞
　　　峪　　　　　嶺嶂
　　　崖　　　　　巖
　　　臺　　　　　門
　　　寨　　　　　園
　　　泉　　　　　池
　　　河　　　　　溪澗
　　　灣　　　　　井
　　　勒石　　　　橋
　　　坊
　卷之五疆域表
　　摠部　　　　郡
　　州縣

















岱史第一卷圖考
叙曰曷云乎圖考也考泰山之形勝而繪之
爲圖也夫鴻濛始判爲物者萬而惟流峙最
大爲峙者萬而惟嶽最大爲嶽者五均之巍
巍峻極而惟岱最大近則横亘齊魯跨引江
淮遠則雄峙九紘霖雨四海豈非華夷之巨
觀古今之崇鎮乎顧欲以方寸赫𨂜摠擥全
勝抑何難也然自古考方辨域必取諸圖不
然則周覽不能窮其勝載籍不能紀其詳即
有高雅之士興起卧游之想曷從而觀焉是
用㨿古證今圖諸簡端圖泰山握坤軸也而
先之以星野繫乾象也圖嶽廟以神所棲也
圖碧霞宫以世所崇奉也圖周明堂以帝王
致治之蹟也而附之以五嶽眞形則以泰山
五嶽之宗宜統會其勝也維嶽降神實生孔
子萬世宗之如泰山喬嶽圖其廟而崇祀之
以表聖蹟重山靈也夫天開圖畫地湧丹青
豈人力哉維兹繪事肖厥化工俾世之觀覽
者一披卷而對越介丘恍乎明神陟降勿勿
乎欲其享之則又非特豁目惠心供勝游之
適云爾



















岱史第二卷星野考
叙曰曷考乎星野也考泰山之分野而繫之
於分星也謂其上應天象也夫陰陽之精其
本在地而上發於天在天二十八舍在地十
二州各有所主即一丘一阜懸象列宿矧夫
崧高維嶽峻極於天而泰山尤群嶽之宗其
昭回法象豈不鉅麗自保章氏失職久遠郡
國廢置代遷千百年來譚星野者或以泰山
主心房氐或主婁胃或主虚危其言纚纚洋
洋靡所適從然載籍雖博猶考信於徃古古
天文角亢之分野主兖而禹貢徐兖之域泰
山固隸兖也主角何疑焉㫖哉僧一行其言
之也曰天下山河之象存乎兩戒觀兩河之
象與雲漢之終始則分野可知而通志云山
東當山河之會得升降之中泰山介乎其間
此千載通論也兹備籍諸史以竢閎覽愽物
之君子折衷焉
史記天文書曰角亢氐兖州房心豫州虚危
　青州　燕齊之疆候在辰星占於虚危宋
　鄭之疆候在歲星占於房心
正義曰東方角亢氐房心尾箕角亢鄭之分
　野兖州氐房心宋之分野豫州箕尾燕之
　分野幽州　北方斗牛女虚危室壁斗女
　吴越之分野揚州女虚齊之分野青州危
　室壁衛之分野並州
前漢天文書曰角亢氐沆州房心豫州尾箕
　幽州虚危青州　丙丁江淮海岱一曰甲
　齊申齊酉魯
前漢地理志曰齊地虚危之分野也東有甾
　川東萊琅邪高密膠東南有泰山城陽北
　有千乘清河以南勃海之高城重合陽信
　西有濟南平原皆齊分也
魏太史令陳卓曰泰山角六度
晋天文志曰泰山入角十二度
唐天文志曰降婁玄枵其神主於岱宗嵗星
　位焉　女虚危在予齊分野女虚危玄枵
　也循岱嶽衆山之陰其地得陬訾之下流
　其象著爲天津絶雲漢之陽凡司人之星
　與群臣之録皆主虚危　奎婁在戍魯分
　野奎婁降婁也循岱嶽衆山之陽在陬訾
　下流婁胃之墟
宋天文志曰東方蒼龍七宿角亢氐房心尾
　箕其神爲青帝司春司木司泰山
宋中興天文志王奕曰泰山入角十二度
　馬端臨象緯州郡躔次並同
天原發微曰天下山分爲四條上應二十八
　宿負海貨殖所阜之國　自北河下流南
　距岱山爲三齊自南河下流北距岱山爲
　鄒魯此負海之國也
通志曰山東自南正達於西正得雲漢升氣
　自北正達於東正得雲漢降氣則山東其
　當山河之會而得升降之中乎
汪子卿曰按山東通志引晋書言循岱嶽衆
　山之陰主虚危循岱嶽衆山之陽主婁胃
　引唐書言濟陰齊魯主心房氐蓋我
朝清類分野據二書之說以定星野之次而
　通志因之夫以心房氐言岱猶爲近之乃
　若虚危北宿也婁胃西宿也而可以東方
　言耶又按古天文圖書降婁魯分也玄野
　則吴越揚州之次也嵗星十二嵗周天非
　有定位而唐志云云圖復云云要亦所謂
　其神主岱而非躔次之謂邪夫王者齊政
　本於璿璣不可不知而亦不易知也故今
　志以王奕馬端臨爲正而餘則傳疑以俟
　夫明於占步者















岱史第三卷形勝考
叙曰曷考乎形勝也考古今之誦說乎泰山
者也夫自有天地以來形勝無如泰山故自
有書契以來誦說形勝者亦無如泰山乃其
始經見則虞典岱宗兩言有夫虞典凡嶽皆
以方位言惟泰山不言方位而言岱不言嶽
而言宗固謂夫出震配乾萬物始代儲坤蟠
亘五嶽推宗其形勝甲於普天之下無兩也
嗣是而詩稱魯詹禮稱兖鎮爾雅稱東嶽則
槩其一方所推重而極言耳他若子史百家
佛經道録奕奕相屬炫句玄詞所謂天孫神
房洞天福地與夫金床玉几之說最不可窮
詰然古人於搜神紀異稗官野史亦所不廢
也世即有善言形勝者或未能越此故舉凢
見聞所及併編録之以備叅考廼其寒暑之
候逈異於下方里至之遥艱難於躋陟俱世
所欲聞者宜不厭於鎻贅云
舜典曰岱宗　按五經通義云岱宗言王者
　易姓受命報功告成必於岱宗也東方萬
　物始交代之處宗長也言爲群嶽之長
禹貢曰海岱維青州又曰海岱及淮惟徐
　州　按書註云青州之域東北至海西南
　距岱又云岱之陽濟東爲徐岱之北濟東
　爲青
魯頌曰泰山巖巖魯邦所詹按說苑云山
　者宣也言宣氣生萬物也泰言高大之至
　也爾雅云右陵泰丘或云泰者太也謂天
　地太和之氣發舒於東方也
周禮職方曰河東曰兌州其鎮曰岱山按
　鎮言其重也
爾雅曰河東岱　又曰泰山爲東嶽　又曰
　中有岱嶽與其五谷魚鹽生焉　按詩註
　云嶽言山之尊也東方主天地生氣以方
　位别五嶽是爲天之東柱
公羊傳曰觸石而出膚寸而合不崇朝而雨
　天下者惟泰山耳
漢官儀曰盤道屈曲而上凢五十餘盤經小
　天門大天門仰視天門如從穴中視天窗
　矣自下至古封禪處凢四十里山頂西巖
　爲仙人石問東巖爲介丘東南巖名日觀
　日觀者雞一鳴時見日始欲出長三丈所
　又東南名秦觀秦觀者望見長安吴觀者
　望見會稽周觀者望見齊黄河去泰山二
　百餘里於祠所瞻黄河如帶若在山阯山
　南有廟悉種栢千株大者十五六圍相傳
　云漢武所種小天門有秦時五大夫松見
　在
後漢書曰光武封泰山雲氣成宫闕
道藏書曰泰山周廻一百六十里畸五十步
　方面各四十里
郭璞書曰泰山在奉高縣西北從山下至頂
　四十八里一百步
山海經曰泰山環水出焉東流注於海
法苑珠林曰泰山之東有醴泉焉其形如井
　本體皆石欲取飲者皆洗心跪而挹之則
　泉出如流若或污慢則泉縮焉盖有神明
　以宰之也
曾鞏二堂記曰泰山之北水與齊之東南諸
　水西北滙於黑水之灣又西北滙於栢崖
蘇東坡送楊傑詩序曰無爲子嘗奉使登泰
　山絶頂雞一鳴見日出
魏莊渠書曰泰山之上有日觀峰者夜半可
　以眺而見浴日彌望如鋪金者海也緑色
　微茫中有若掣電者海島溪山相間也金
　色漸淡日輸浮動水中如大玉盤適海濱
　望而見海日是矣登天台之巔曰華頂者
　乃知此特小海耳諸山環列外乃爲大海
　泰山有日觀者觀日於未出也有月觀者
　觀月於已没也長安觀者西望秦間諸山
　也越觀也者南望會稽諸山也衡山有七
　十二峰亦有日觀月觀不及泰山者當卯
　位也
岱宗記曰梁父長白二山爲泰山輔嶽
通志曰濟南諸山其非麓也兖州諸山其南
　麓也青齊海上諸山其左翼也河東諸山
　其右翼也斯其爲泰山矣乎廼若山南則
　有漢武遺栢天門則有五大夫松絶頂則
　有秦無字碑懸崖則有唐開元銘斯則泰
　山古蹟之最優者
茅君傳曰仙家凡三十六洞天泰山周廻三
　十餘里名三宫空洞之天
愽聞録曰泰山名蓬玄太空洞天嶽帝所居
　其高四千丈環一千里
五嶽記曰東嶽泰山嶽神天齊王領仙官仙
　女九萬人山周廻二千里在兖州奉符縣
福地記曰泰山洞天周廻三千里鬼神之府
列仙傳曰岱宗石室中上下懸絶其中金床
　玉几
尸子曰泰山之中有神房阿閣
愽物志曰泰山一曰天孫言爲天帝之孫也
　主召人魂魄東方萬物始成知人生命之
　長短
道經曰五嶽之神分掌世界人物各有攸屬
　岱泰山乃天帝之孫群靈之府主世界人
　民官職生死貴賤等事
堪輿家曰泰山之麓水交流孔林獨茂盖指
　泮渿梳洗汶漸而言吾夫子之生也豈偶
　然哉是故其終也曳杖之歌泰山自任公
　姓振振世禄罔替則嶽靈之篤於孔氏者
　其有窮乎
勝覽曰嘗臘月衝雪登嶽至御帳雲烟糢糊
　至十八盤天宇開霽俯矚山腰猶有雲靄
　及下山大雪如故　冬春之交諸崖谷出
　烟霧寒甚初尚可指數頃則靉靆蒙覆盡
　失山形少霽溪壑林木及樓閣簷牙凝結
　氷花珠聯粉綴如畫　嘗於春時晨觀山
　半雲布平密絢爛一色宛然倒看天宇
　四月以後山多蒸濕不可居　五六月亦
　寒衣必綿卧必炕早暮如深秋遇夏時暴
　雨山半風激雲湧雷聲電光皆出其下隱
　約見麓地白波沆漭如海頃忽雲升嶽顛
　則上下皆雨　人飲諸崖水多瀉惟瑶池
　白鶴水簾玉花玉女數泉甘美元君祠東
　崖一竅泉滴如珠晝夜出一斛許其味尤
　佳





岱史第四卷山水表
叙曰曷表乎山水也表山水之附麗於岱嶽
者也夫岱嶽山也而兼以水言者何山下出
泉謂夫水之源也故言山必言水也今其山
之得名曰峰曰巖曰洞曰嶺曰崖曰臺曰門
曰峪曰寨曰園而莫非山也水之得名曰泉
曰池曰井曰溪曰河曰灣而莫非水也其他
曰橋曰坊曰題勒凡以表勝於山水也摠之
則皆岱嶽之勝也夫天下佳山水古今人類
能言之仁智所樂豈虚語哉維兹山水非可
以例言也上應天齊宗長群嶽日月之所避
隱雲雨之所官府帝王之所肇祀億兆之所
奔走品彙萬有之所蕃滋即一拳之石鍾靈
秀而毓化機一掬之泉潤濟汶而衍洙泗其
爲功化豈不弘多弗啻雲巒風壑絶壁重標
峻閣千尋峭門萬仞飛湍瀉溜漾碧流虹五
色交輝四時俱備令人目不周玩情不給賞
帷斯之爲勝而已爾余嘗爲之評曰岱嶽山
水特以雄偉勝匪以奇巧勝故稱絶勝云
　　　　　峰　　　　　石
鳳凰山(在岳頂西南白/雲洞之主)　天柱峰(在岳頂西南/仰止亭之後)
嶽巔石(在王帝觀前侍郎/萬恭刻石曰表泰山之巔)象山(在鳳凰山之下)
日觀峰(在岳頂東五鼓可見/海上日出今有觀海亭)望海石(在日觀峰/東北五鼓)
(日初出而可見是見海也)石閭山(在州南漢/武帝禪於此)
大懸石堆(岳頂西)　　介石山(在州南五十/里宋眞禪於此)
月觀峰(在岳頂西對日觀而言義取月朏庚/方耳此曰越觀)
小懸石(亦頂西與大懸石/對)仙橋石(在捨身崖/西懸崖相)
(對相去五尺許三石撑拄/如梁)亭亭山(在州南五十/里黄帝禪於此)
秦觀峰(在岳頂西)　　試心石(在仙橋石/西三石鈎)
(連懸崖萬仞人登踐之即/摇動恐怖愚民云惟心誠則無動)
梁父山(在州南一百里秦/始皇禪於此)周觀峰(舊志云夫/所在意者)
(觀周當在岳頂西今都御史胡纘宗刻石/于碧霞坊之左)
云云山(在梁父山之東古/稱七十二君多禪於此)劔匣石(在大峪西/有方石如)
　(匣相傳匣有寳劍仙人/取去)傲來山(在岳頂西/南竹林寺)
　(其石賛岏矗矗至御帳/俯視之更奇)吴觀峰(亦失所在/意者觀吴)
　(當在岳頂東)　　試劍石(在大峪口/相傳仙人)
　(取石匣寳劍斷劈此石半仆於地今觀二/石文理若中分然)
丈人峰(在岳頂西南特立/如蒼顔丈人)青山(在岳東南麓/漢明堂東北)
仙影石(在試劔石旁其影有巾有劍伸一足而坐/石平如磨崖影處如剥如勒而實非人)
　(爲相傳取劍劈石者即/此仙也)黄山(在岳頂西四/十里以士)
　(名與青山貲岳之翼山/也)鷄龍峰(在傲來峰/前以賈飛)
　(似文名)　　　　　　東神霄山(在岳頂/東十里)
懸石峰(在岳頂西南)　　西神霄山(在岳頂/西十里)
回鴈峰(在岳頂西　)　　龍文石(在岳陽其/文如龍)
石後山(在岳頂西十里前/多巨石故名)獨秀峰(在岳陽屹/然挺秀古)
　(人題刻峰名於石)虎阜石(亦在岳陽/其狀似虎)
龍口石(兩石相附中噴清/泉)孤山(在岳頂北十/里峥嶸特起)
獅子峰(在岳陽以形似名)牛心石(有以形似/名)
玉女山(在岳頂東北十里許有玉女修眞石/崖在其下)
羊闌皮石(相傳仙人牧地)蓮花峰(在獨秀峰/之東其奇)
　(簇如蓮花)　　　　　方正石(其形方正/故名)
石馬山(在岩頂西北十五/里)胭脂石(在岳之陰/色如塗丹)
鵰窩山(在岳頂西十五里/崖多鵰巢故名)懸刀峰(在岳西南/西溪上)
紅門石(石色紅望之如紅朱門)
五女圈石(在岳西北相傳夜有呼號相力之/聲詰朝見石纍成圈蓋五仙女爲之)
襁山(在岳北十里如駝負/子狀)芙蓉峰(亦在西溪/上)
鶴山(在岳頂北十里林木葱欝野鶴巢此故/名)
飛鴉峰(亦在西溪上)　　老鴉峰(在岳頂北/木多鴉巢)
亭禪山(一名高里又名蒿里聯屬社首在岳/南三里)
龍泉峰(在斗母觀東北峯右峭拔可愛)
三尖山(在岳頂西十里)
凌漢山(在普照寺後)
君子峰(在岳頂)
徂徠山(在)
　(岳南三十里)
　(岳之案山也/上有紫源池)
　(有玲瓏山獨/秀峯天乎東)　　　石屋(一在玉女/山一在山)
　(西二寨其下/曰白河灣曰)　　　(趾相傳玉女/修眞處景最)
　(竹溪唐李白/孔巢父韓準)　　　(奇勝)
　(裴政陶沔張/叔明隱此號)　　　懶張石屋(在岳/頂北)
　(曰竹溪六逸/唐石介因故　)　　(麓相傳有懶/張道人修煉)
　(址築室著書/學者稱徂徠　)　　(於此)
　(先生　　　　　　　　)石舟(一在白龍/池一在岳)
八寳山(在岳頂/東百里)　　　　(東南麓傅家/莊宛然如舟)
　(屬萊蕪一名/黄山)
蠟燭山(在玉女/山北其)
(石獨立如燭)
洞　　　　嶺嶂　　峪
白雲洞(在鳳凰/山下由)青嵐嶺(在岳/项西)小龍峪(古名小/龍口石)
　(峯亥坊南行/數武石磴陡)　南　　　(硖爲衆水所/婦飛泉若龍)
　(絶而下洞中/時出白雲今)回馬嶺(石磴/漸峻)　(噴然)
　(都御史李戴/題曰雨天下)　(乘馬至此/不能上)大龍峪(古云大/龍口)
　(蓋取公羊傳/不崇朝而雨)黄峴嶺(土多/黄色)桃花峪(在岳頂/西南二)
　(天下之意御/史譚耀勒石)　(勢甚陰峻/過此一徑)　(十里桃花洞/南今多植桃)
　(見兮創建枋/亭軒最據形)　(平易名曰/快活三)　(花)
　(勝　)　　　鴈飛嶺(即回/鴈峯)仙趾峪(一名馬/蹄峪在)
水簾洞(在高老/橋上)　(在岳頂西/南鴻鴈南)　(竹林寺山後/里許有仙人)
迎陽洞(一曰雲/陽洞可)　(翔多止於/此)　(草履跡長尺/餘馬躧長五)
　(容二十餘人/尚書朱衡勒)西横嶺(在岳/頂西)　(寸許)
　(字千石崖曰/朝陽洞)　(削壁横亘/數十丈許)石經峪(在岳之/陽坦石)
黄華洞(在岳北/玉女脩)　鄉嶺(在岳/頂西)　(半畆許古刻/金剛經楷書)
　(眞處)　　　(俗傳人死/魂歸於此)　(有近八分書/者大尺許人)
吕公洞(一曰金/母洞在)　(而思鄉　傳王右軍書)
　(岳之南麓玉/女池側)十峰嶺(在王/皇廟)石壁峪(在岳之/陽竦削)
遥觀洞(在岳南/一穴高)　(右　如壁)
　(深遊者憩此/可覽群山)分水嶺(在岳/頂東)大峪(在傲來山/竹林寺下)
鬼仙洞(仙蒿里/之陰窈)　(漢明堂後/楊老園西)　(即中溪之路/内有白龍池)
　(然幽暗人/不敢入)　升仙嶺(在岳/頂東)　(百丈崖天紳/泉諸奇景石)
白鶴洞(在岳西/四十里)　(東漢明堂/之東北隅)　(上有宋元詩/刻)
　(可容三十餘/人)長城嶺(在岳/之西)酆都峪(在岳之/陽俗傳)
黄伯陽洞(在岳/頂西)　(北古長城/鉅防之化)　(爲冥司今峪/南有酆都廟)
　(十五里戰國/時黄伯陽脩)思谷嶺(在谷/山寺)鬼兒峪(在岳之/陽俗傳)
　(隱於此　　　南)　(人死魂歸於/此本張華博)
金絲洞(在岳北/九十里)仙臺嶺(在岳/北六)　(物志之說)
　(可容百餘人/丘長春煉丹)　(十里)　　佛寺峪(在岳東/北四十)
　(處　)　　　明月嶂(在岳/北群)　(里即谷山寺/有石佛)
桃花洞(在岳頂/唐磨碑)　(峯秀列若/屏障然)椒子峪(在岳之/陽昔有)
　(石壁下有泉)招軍嶺(在岳/頂西)　(異人種椒於/此故名)
朗然子洞(在岳/半御)(南傲來山/前)溪里峪(在岳之/陰巖穴)
　(帳東里許可/容三下)　　　　　　(深邃上有湧/泉四時不竭)
觀音洞(在竹林/寺山後)
婁敬洞(在岳頂/西百里)
　(漢婁敬隱地/旁一洞出硝)
　(石)
崖　　　　　巖　　　　臺
孔子崖(在岳頂/西南)兩峰巖(在岳/頂西)鳳凰臺(在岳之/陽)
舍身崖(其北聯/屬日親)　(兩峰對峙/下有一穴)登仙臺(在岳頂/之陽相)
　(峯下餘三面/崖壁陡削數)　(如室)　　　(傳吕純陽曾/登此)
　(百丈中有石/凸起丈許愚)仙閭巖(漢書/武帝)南拱臺(在岳之/陰巉巖)
　(民徃徃舍身/投崖徼輸迴)　(紀曰岳頂/西巖爲仙)　(拱峙上復平/坦故以臺名)
　(之福尚書何/起鳴設坦墻)北拱臺(亦在岳/之隂)
　(示禁因勒石/曰愛身臺)蛟仙巖(在岳/陽相)堯觀臺(在岳頂/東北十)
東百丈崖(合岳/頂西)　(傳翰林王/從之跏趹)(里玉女山頂/有石平坦如)
　(南其瀑布下/滙爲天紳泉)　(化此元好/問送張天)(臺相傅堯封/禪登此)
西百丈崖(與東/崖相)　(倪詩云蛻/仙巖上願)讀書臺(在普寺/西北)
　(去三百步其/高十倍東崖)　(遲留是也)(後山過□書/澗山麓有石)
　(而東崖南向/西崖則東向)古雲巖(在回/馬嶺)(方四五丈許/宋孫泰山石)
仙影崖(在岳頂/西南傲)弄月巖(以下/四巖)(徂徠胡安定/讀書之所姑)
　(來峯其山皆/蒼石惟仙影)　(今失所在)(蘇李果八分/書刻石)
　(如白紙)　　看月巖瞻魯臺(在舍身/崖上)
五花崖(在岳頂/南城郭)彌高巖
　(仰視岳頂不/能見崖蔽之)鎻雲巖
　(也)
鵓鶬崖(在岳北/峭壁巢)
　(野鶬)
馬棚崖(在岳陽/以形似)
　(言也一曰三/字崖以其崖)
　(上有墨書三/畫風雨不磨)
　(世傳吕洞賓/書)
御帳崖(在御)
門　　　　　園　　　　寨
一天門(有坊在/岳陽岱)楊老園(在岳/之陽)水仙寨(在岳頂/西可容)
　(宗坊内里許)　(石崖險阻/世傳楊老)　(千人)
紅門(在岳陽扁/曰飛雲閣)　(避兵於此)仙人寨(在岳頂/北亦容)
　(又曰梯雲)　藥園(在岳東/南世傳)　(千人)
二天門(有坊在/岳陽一)　(有脩眞之/士種藥於)九女寨(在岳頂/西三炎)
　(名小天門即/御帳蓋宋眞)　(此　)　　　(山下一峯高/處相傳九女)
　(宗曾此駐蹕/也)　　　　　　(避兵於此)
誠意門(在御帳/上半里)　　　　　凌漢寨(在岳陽/可容數)
　(許)　　　　　　　　　　(百人)
三天門(石門一/曰南天)　　　　　天勝寨(在傲來/山前可)
　(門即十八盤/盡處)　　　　　　(容萬人劉盆/子赤負等曾)
東天門(在岳/頂東)　　　　　　　(此聚兵上有/招軍領張旗)
西天門(在岳/頂西)　　　　　　　(石磪□之類)
玄武門(在岳北/阯)
泉　　　　　池　　　　河
碧天泉(在岳頂/廣生殿)王母池(一名/瑶池)㴎河(源出岳頂/西南諸谷)
　(東　)　　　　(在岳之南/麓池水之)　(滙爲西溪由/白龍池出大)
碾駝泉(在過人/峯下岳)　(源乃岱岳/山澗之水)(峪口南流入/泮河會汶水)
　(頂居人皆取/給於此)　　　　　　(以達於漕水)
天紳泉(在傲來/山百又)梳洗河(源出□/□嶺諸)
　(崖下巔崖十/丈許懸流下)　(爲其池焉/昔黄帝建)(㕣之水□爲/中溪過王母)
　(瀉如垂紳)　　(觀岱岳遺/其七人雲)
白鶴泉(在岳南/麓冽而)　(冠羽衣脩/奉香火以)(名其水由州/東南魯泮河)
　(甘美以城中/井泉稱較之)　(迎西王母/故名)(大汶水)
　(輕重亦異)　王女池(在岳/頂元)泮河(源出岳/西桃花峪)
護駕泉(在黄峴/嶺御帳)　(君祠右甘/冽四時不)(諸水𨍭州治/东南二十里)
　(之下)　　　　(涸一名聖/母小池豫)(入文)
聖水泉(在回馬/嶺)　(章謝廷傑/勒石)汶河(其源有三/一出岳之)
水簾泉(一在西/百丈崖)白龍池(在傲/來山)(東𪋤萊蕪□/原山一出萊)
　　　　　　　(址廣數尋/深不可測)(蕪寨子村皆/經徂徠山之)
滌塵泉(在岳南/麓后士)　(池上有龍/神祠嵗旱)
　(廟内游人多/掬水滌目又)　(禱輒應按/察黄鰲刻)
　(名眼光　　　石曰霖原)
飛鸞泉(在王母/池右水)封家池(在岳/南麓)(又西南経纹/上縣北以逹)
　(甚清冽流注/池中)　(封家墅中/通白鶴泉)(漕河)
醴泉(一在天書/觀即宋王)　(之下流涓/涓匯焉)
　(欽若所奏於/眞宗者今雖)
　(不竭無異凢/水法苑所稱)
　(醴泉今失所/在)
溪澗　　　　井　　　　灣
東溪(其源出岳/陽登仙臺)香井(在岳南/古岳廟)龜兒灣(在岳/陽)
　(下及青山諸/水經漢明堂)　　　　　黑水灣(在岳之/西)
西溪(其源出岳/頂以西諸)　　　　　忽雷灣(在西溪/天將雨)
　(水會百丈崖/白龍池大峪)　(極香泠異/於凢水朱)　(時每聞雷聲/迅發於此)
中溪(其源岳黄/峴嶺下會)(曰藩詩曰/廟前香井)飲馬灣(在西溪)
　(諸谷之)　　　(識投錢盖/謂此也)天井灣(一在岳/北一在)
鷹愁澗(在十/盤下)　天井(在岳之/東井十)　(西南)
投書澗(在凌漢/峯下以)　(里許廣數/畆匯諸峪)虬在灣(在王母/池上奇)
　(胡安定投家/書於此故名)　　　　　　(石可愛吕純/陽詩曰無賴)
　(舊東魯刻李/果八分書澗)　(汶河又名/天井灣)　(蛟虬知我字/是也)
　(名三大字於)　　　　　鑼皷灣(在大峪/西溪俗)
　　　　　　　　　　　　(傳七月中元/日有聲如鑼)
　　　　　　　　　　　　(皷)
　　　　　　題(有立碑者/有勒崖者)橋
岱宗坊(登岳自此自/殆都御史都)正大光明(戴/璽)高老橋(在紅門/上五里)
　　　　　　　　　(立石)　　　(許相傳有學/黄老者姓高)
　(羅鳳翔等同/建)五嶽之宗(戴/璽)　　　(始開此道)
一天門坊(叅政/龍光)　(立石一碑/俱在岱宗)住水流橋(在水/簾洞)
　(題通判王之/綱建)　(坊下)　　　　　(之下)
孔子登臨處坊聖仙橋(在馬□/屋下)
　(豫章狀元羅/洪光題尚書)天下奇觀(員/外)橋(在小龍峪)
　(朱衡建)　　　(楊可大言/石于一下)步天橋(在二天/門)
大堦坊(御史高/應芳建)　門北潄王橋(在石經/峪道中)
高老橋坊(知府/李伯)第一山(御史/李復)(勒名于石)
　(春等重脩前/同知翟濤建)　(初立石于/天堦坊下)王母橋(在王母池/上橋)
水簾洞坊　　中流砥柱(進/士)(之東則呂公/洞橋之西則)
迴馬嶺坊　　　(陳甘雨勒/字石崖)(岳廟舊址此/第一勝境也)
黄峴嶺坊　　至此始奇(檢/討)渿河橋(在渿河/上州城)
二天門坊(諸坊/脩建)　(馬一龍勒/字石崖)(西南河津)
　(老橋坊同)　天大松(范宗/吴立)金銀橋
迎天坊(崇府脩/建)　(右)
小龍峪坊(脩建/同高)
　(老橋)
大龍(公)坊(脩建/同高)至此又奇(馬/下)
　(老橋)　　　　(龍勒字石/崖)
十八盤坊(脩建/同高)飛泉瀑布(同/知)
　(老橋)　　　　(翟濤勒字/石崖)
白雲洞坊(都御/史李)至此愈奇(馬/一)
　(戴建)　　　　(龍勒字石/崖)
蓬玄坊(脩建同/高老橋)風濤雲壑(勒/字)
濟世坊(石崖)
安民坊雄峙兩間(立/石)
勅建碧霞坊(都三天門外/御)
　(史李輔御史/吴定韓應庚)俯窺六合(立/石)
　(等脩建)　　　(同前)
升中坊　　　山河一覽(勒/字)
　　　　　　　(蓬玄坊下)
　　　　　　海日奇觀(郎/中)
　　　　　　　(吴同春書/在日觀峯)
　　　　　　　(東南絶壁)
　　　　　　岱北奥區(前/人)
　　　　　　　(書在黄華/洞石壁)






岱史第五卷疆域表
叙曰表疆域者何表岱宗所隸疆域也隸於
州邑而郡而部也夫岱宗秀挺一合靈應八
埏涵育萬形儲峙千古豈一疆一域所得而
囿乎然自古錫土姓以立國制地域以撫封
必恃名山大川爲之界焉是故禹貢九州之
域海岱維青周禮山鎮之崇兖州曰岱此疆
域所由始矣秦漢而降建牧分州割裂土境
廢置凢幾漢之奉高唐之乾封宋之奉符皆
以邑名於岱阯者也
皇明定鼎燕冀惟岱宗較諸嶽獨邇雄據東
夏屏障
皇畿若拱辰然而漕源國計亦維兹攸賴所
謂奠安磐石之宗其在斯與岱阯不以邑而
以州俾奉嵗祀而州以泰安名有以也夫兹
備録古今沿革並其年數而爲之表如左方
朝代□部　　　郡　　　　州縣
唐虞青(禹貢曰/海岱惟)
夏啇　(青州)
周　兖(周禮兖州/其鎖曰岱)魯(魯頌曰泰/山巖巖)
戰國齊　　　　　　　　愽邑
秦　　　　　齊郡　　　愽邑
　　　　　　泰山郡(漢初/屬濟)奉高緜
西漢兖州部　(北國武帝元/狩元年濟北)　(武帝元封/元年至奉)
　　　　　　(王奏獻)　　　(高)
　　　　　　　　　　　奉高縣
東漢兖州部　泰山郡　　　(光武二十/二年至奉)
　　　　　　　　　　　　(高章帝元/和二年幸)
　　　　　　　　　　　　(奉高)
𣈆　兖州部　泰山郡　　奉高緜
南宋兖州部　泰山郡　　　奉高縣
北魏兖州部　泰山郡　　　奉高縣
　　　　　　魯郡　　　　岱山縣
隋　兖州部　(大業初改/屬魯郡)　　　(開皇六年/改奉高曰)
　　　　　　　　　　　　　(岱山)
　　　　　　兖州魯郡乾封緜
唐　河南道　(武德貞觀制/發東岳於兖)　(高宗改岱/山緜爲乾)
　　　　　　(州)　　　　　　(封縣)
　　　　　　(玄宗封泰山/神爲天齊王)
　　　　　　兖州襲慶府奉符縣
宋　京東西路　(初祭東岳於/兖州眞宗加)　(眞宗祥符/元年改乾)
　　　　　　　(號泰山大齊/仁聖王又上)　(封縣爲奉/符縣)
　　　　　　　(號仁聖帝)
　　　　　　　泰安州　　奉符縣
金　山東西路　(大定一一十三/年陞泰安軍)
　　　　　　　(爲州)
　　　　　　　泰安州　　　奉符縣
元　山東東西路(加上泰山天/齊大生仁聖)
　　　　　　　(帝)
皇明山東布政　濟南府　　　泰安州
　　使司　　　(洪武制和加/泰山封號正)　(省奉符縣/並入州)
　　　　　　　(名稱東嶽之/神)








岱史第二冊諸字號目録
　　卷之六狩典紀(附封禪)
　　　唐虞
　　　夏后氏
　　　周
　　　秦始皇封禪刻石文(李斯篆)
　　　漢武帝封禪詔(司馬遷封禪書略/班固白虎通略)
　　　　光武却封禪詔
　　　　封禪刻石文
　　　　章帝安帝
　　　魏明帝
　　　隋文帝却封禪詔略
　　　唐太宗却封禪議
　　　　高宗封禪玉牒文(駱賓王爲齊州/父老請陪封禪文)
　　　　玄宗封禪玉牒文
　　　　御製序銘
　　　宋太宗不允封禪略
　　　　眞宗封禪玉牒文(孫奭/諫䟽)
　　　　御製序銘
　　皇明永樂却封禪略(王直題却封禪頌)
　　　附歷代儒臣封禪論
　　　　漢司馬虎
　　　　梁許懋
　　　　宋胡致堂　　章俊卿
　　　　馬端臨　　　眀丘濬
　卷之七望典紀
　　唐虞
　　周(附魯)
　　秦
　　漢高祖　　武帝　　宣帝
　　　光武　　章帝
　　魏文帝
　　晋成帝
　　梁
　　後魏祭岱文
　　唐武德貞觀
　　　開元加嶽王號並祭祝
　　　天寳　貞元
　　宋眞宗加泰山帝號碑銘晁逈撰
　　金　元
　　皇明洪武告文　　嶽號制
　　　　御製泰山文　永樂告文
　　　　宣德告文　　正統告文
　　　　景泰告文　　成化告文
　　　　弘治告文　　正德告文
　　　　嘉靖告文　　隆慶告文
　　　　萬曆告文
　　附歷代諸臣祀祝
　　　魏高允
　　　宋歐陽脩　　　曾鞏
　　皇明(臣)陳鳳梧　許應元　楊維聰
　　　　　盧問之　端廷赦　鄭芸
　　　　　王忬　　沈應龍　朱衡
　　　　　馮薦　　雍焯等　叚顧言等
　　　　　張鑑　　傳希摯　陸樹德
　　　　　李輔　　李戴　　查志隆
　　　　　(以上序世次而不序爵皆書姓/名仍前志垂欠遠也)


(/)
岱史第六卷狆典紀(附封禪)
叙曰曷紀乎狩典也紀帝王時廵之大典也
而並及夫封禪者何紀其變也亦紀夫當時
君之侈臣之諛以示儆也夫五載一狩昉於
虞書十二年一廵見諸周制時維仲春則生
長之月岳維泰岱則生長之方於時坐明當
朝群后考覈其政令凢以爲民也豈似後世
人主琢石銘山以夸大其業泥金檢玉以徼
福於神盤樂戕民千乘萬騎而猥云七十二
君之故事秦漢以來即所稱英君亦不免焉
卓哉我
成祖文皇帝灼見而却絶之以垂憲
昭代豈非超越千古者哉余兹附録前代封
禪文一二而終之以先賢記論俾觀者得以
考鑒焉
唐虞歲二月東廵守至於岱宗柴望秩於山
　川肆覲東后恊時月正日同律度量衡修
　五禮如五器五載一廵守群石四朝(見舜/典)
夏后氏因之
周十二年一廵狩嵗二月東廵狩至於岱宗
　覲諸侯於明堂(見周禮○明堂說見遺蹟/紀)
秦始皇二十八年東行郡縣上鄒嶧山立石
　與魯諸儒生議刻石頌秦德議封禪望祭
　山川之事乃遂上泰山立石封祠祀下風
　雨暴至休於樹下因封其𣗳爲五大夫禪
　梁甫刻所立石(見史記○王仲淹謂封禪/非古啓於秦漢故志封禪)
　(以秦/爲首)
　　李斯篆刻石文(今存二十九字詳見遺/蹟紀)
　事天以禮立身以義事父以孝成人以仁
　四海之内莫不郡縣四夷人蠻咸來貢職
　人庶蕃息天禄永得今皇帝臨位作制明
　法臣下修飭二十有六年初並天下罔一
　賓服親巡遠方黎民登兹泰山周覽東極
　從臣思迹本原事業祗誦功德治道運行
　諸産得宣皆有法式大義休明垂於後世
　順承勿革皇帝躬聖既平天下不懈於治
　夙興夜寐建設長利專降教誨訓經宣達
　遠近畢理咸承聖志貴賤分明男女禮順
　愼遵職事昭格内外靡不清凈施於後嗣
　化及無窮遵奉遺詔永承重戒
漢武帝元封元年東巡海上夏四月登封泰
　山降坐明堂詔曰朕以𦕈身承至尊兢兢
　焉惟德菲薄不明於禮樂故用事八禮遭
　天地況施著見景象屑然如有聞震於怪
　物欲止不敢遂登封泰山至於梁父然後
　升䄠肅然自新嘉與士大夫更始其以十
　月爲元封元年行所巡至博奉高蛇丘歷
　城梁父民田租逋賦貸已除加年七十以
　上孤寡帛人二匹四縣無出今年筭賜天
　下民爵一級女子百户牛酒又下詔曰古
　者天子五載一廵狩用事太山諸侯有朝
　宿地其令諸侯各治邸太山下
　二年秋作明堂於泰山
　太初元年冬十月行幸泰山
　太始四年春三月行幸泰山壬午祀高祁
　於明堂以配上帝因受計癸未祀孝景皇
　帝於明堂甲申修封丙戌禪石閭
　征和四年春三目上耕於鉅定還幸泰山
　　司馬遷封禪書畧
　自古受命帝王曷嘗不封禪盖有無其應
　而用事者矣未有睹符瑞見而不臻乎泰
　山者也齊桓公既霸會諸侯於葵丘而欲
　封禪管仲曰古者封泰山禪梁父者七十
　二家而夷吾所記者十有二焉昔無懷氏
　封泰山禪云云伏羲封泰山禪云云神農
　封泰山禪云云炎帝封泰山禪云云黄帝
　封泰山禪亭亭顓頊封泰山禪云云帝嚳
　封泰山禪云云堯封泰山禪云云舜封泰
　山禪云云禹封泰山禪會稽湯封泰山禪
　云云周成王封泰山禪社首皆受命然後
　得封禪桓公曰寡人北伐山戎過孤竹西
　伐大夏涉流沙束馬懸車上卑耳之山南
　伐至召陵登熊耳山以望江漢兵車之會
　二而乘車之會六九合諸侯一匡天下諸
　侯莫違我昔三代受命亦何以異乎於是
　管仲睹桓公不可窮以辭因設之以事曰
　古之封禪鄗上之黍北里之禾所以爲盛
　江淮之間一茅三脊所以爲藉也東海致
　比目之魚西海致比翼之鳥然後物有不
　召而自至十有五焉今鳳凰麒麟不來壽
　穀不生而蓬蒿藜莠茂鴟梟數至而欲封
　禪毋乃不可乎於是桓公乃止其後百有
　餘年而孔子論述六藝傳畧言易姓而王
　封泰山禪乎梁父者七十餘王矣其俎豆
　之禮不章蓋難言之秦始皇即帝位三年
　東廵郡縣祠鄒嶧山頌秦功業於是徵從
　齊魯之儒生博士七十人至於泰山下諸
　儒生或議曰古者封禪爲蒲車惡傷山之
　土石草木掃地而祭席用□稭言其易遵
　也始皇聞此議各乖異難施用由此絀儒
　生而遂除車道上自泰山陽至巔立石頌
　秦始皇帝德明其得封也從陰道下禪於
　梁父其禮頗采太祝之祀雍上帝所用而
　封藏皆秘之世不得而記也始皇之上泰
　山中阪遇暴風雨休於大𣗳下諸儒生既
　不得與用於封事之禮聞始皇遇風雨則
　譏之始皇封禪之後十二嵗秦亡諸儒生
　疾秦焚詩書誅僇文學百姓怨其法天下
　叛之皆僞曰始皇上泰山爲暴風雨所擊
　不得封禪此豈所謂無其德而用事者邪
　今上自得寳鼎與公卿諸侯議封禪封禪
　用希曠絶莫知其儀禮而群儒采封禪尚
　書周官王制之望祀射牛事齊人丁公年
　九十餘曰封禪者古不死之名也上於是
　乃令諸儒習射牛草封禪儀數年至且行
　天子既聞公孫卿及方士之言黄帝以上
　封禪皆致恠物與神通欲放黄帝以上接
　神仙蓬萊高世比德於九皇而頗采儒術
　以文之群儒既不能辯明封禪事又牽拘
　於詩書古文而不能騁上爲封禪祠器示
　群儒盡罷諸儒不用三月東上泰山泰山
　之草木葉未生乃令人上石立之泰山巔
　上念諸儒及方士言封禪人人殊不經難
　施天子至梁父禮祠地主乙卯令侍中儒
　者皮弁薦紳射牛行事封泰山下東方如
　郊祀太乙之禮封廣丈二尺高九尺其下
　則有玉牒書書秘禮畢天子獨與侍中奉
　車子侯上泰山亦有封其事皆禁明日下
　陰道丙辰禪泰山下趾東北肅然祭后土
　封禪祠其夜若有光晝有句雲起封中天
　子從禪還坐明堂群臣更上壽明年夏旱
　公孫卿曰黄帝時封則天旱乾封三年上
　乃下詔曰天旱意乾封乎修五年之禮如
　前而加以禪祠石閭石閭者在泰山址南
　方方士多言此仙閭也故上親禪焉太史
　公曰余從巡祭天地諸神名山川而封禪
　焉入壽宫侍祠神語究觀方士祠官之意
　於是退而論次自古以來用事於鬼神者
　具見其表裹後有君子得以覽焉若俎豆
　珪幣之詳獻酬之禮則有司存
　　班固白虎通畧
　王者易姓受命而起必升封泰山何教告
　之義也始受命之時改制應天天下太平
　功成封禪以告太平也所以必於泰山何
　萬物所交代之處必於其上何因高告高
　順其類也故升封者增高也下禪梁甫之
　山基廣厚也刻石紀號者著己之功績以
　自效也天以高爲尊地以厚爲德故增泰
　山之高以報天附梁甫之址以報地明天
　地之所命功成事遂有益於天地若高者
　加高厚者加厚矣或曰封者金泥銀繩或
　曰石泥金繩封以印璽故孔子曰升泰山
　觀易姓之王可得而數者七十有餘封者
　廣也言禪者明以成功相傳也於梁甫何
　以三皇禪繹繹之山明已成功而告有德
　者居之繹繹者無窮之意也五帝禪於亭
　亭者量度審諟德著明也三王禪於梁甫
　之山者梁信也甫輔也輔天地之道而行
　之也太平乃封告於天必也於岱宗何明
　告易姓刻石紀號告自紀于百王也燎祭
　天報之義也詩云於皇時周陟其高山言
　周太平封泰山也
　光武皇帝建武二十年十月東巡狩至於
　岱宗　三十年群臣上書請封禪詔曰即
　位三十年百姓怨氣滿腹吾誰欺欺天乎
　曾謂泰山不如林放何事汙七十二代之
　編録桓公欲封禪管仲非之若郡縣遠遣
　吏上壽盛稱虚美必髠兼令屯田從此群
　臣不敢復言　三十二年帝夜讀河圖會
　昌符曰赤劉之九會命岱宗感此父乃詔
　梁松按索圖讖文言九世封事梁等列奏
　乃許焉求元封故事議封禪所施用有司
　奏當用方石累壇玉牒玉檢金泥及石檢
　度數帝以用石功難又欲及二月封禪故
　詔梁松因故封石空更加封而已松䟽爭
　不可正月至奉高遣侍御史與蘭臺令將
　工先上山刻石辛卯封泰山甲午禪於梁
　父四月己卯肆赦以建武三十二年爲建
　武中元元年
　　光武刻石文畧
　維建武三十有二年二月皇帝東巡狩至
　於岱宗柴望秩於山川徧於群神遂覲東
　后從臣太尉𢝫行司徒事特進高密侯禹
　等漢賓二王之後在位孔子之後褒成侯
　序在東后蕃王十二咸來助祭河圖赤岱
　符曰劉秀發兵捕不道四夷雲集龍闘野
　四七之際火爲主河圖會昌符曰赤帝九
　世廵省得中帝劉之九會命岱宗誠善用
　之姦僞不萌赤漢德興九世會昌廵岱皆
　當天地扶九崇經之常漢大興之道在九
　世之王封於泰山刻石著紀禪于梁父退
　省考五河圖合古篇雒書甄曜度孝經鉤
　命經讖所傳昔在帝堯聰眀密微讓與舜
　庶後裔握璣王莽以舅后之家三司鼎足
　冢宰之權勢依託周公霍光輔幼歸政之
　羕逐以簒叛僣號自立宗廟隳壞社稷喪
　亡不得血食十有八年揚徐青三州首亂
　兵革横行延及荆州豪傑並兼百里屯聚
　徃徃僣號北夷作寇千里無煙無鷄鳴犬
　吠之聲皇天睠顧皇帝以匹庶受命中興
　年二十八載興兵起是以中次誅討十有
　餘年罪人斯得黎庶得居爾田安爾宅書
　同文車同軌人同倫舟輿所通人迹所至
　靡不貢職建眀堂立群雍起靈臺設庠序
　同律度量衡修五禮五玉三帛二牲一死
　贄吏各修職復于舊典在位三十有三年
　六十有一乾乾日昃不敢荒寧涉危歷險
　親巡黎元恭肅神祇惠恤耆老理庶遵古
　聰允明恕皇帝唯愼河圖雒書正文是月
　辛卯柴登泰山甲午禪于梁陰以承靈瑞
　以爲兆民永兹一宇垂于後昆百僚從臣
　郡守師尹咸蒙祉祐永永無極
　章帝元和二年正月東巡狩柴告岱宗幸
　奉高祀五帝于汶上明堂
　安帝延光三年二月丙子東巡狩辛卯柴
　告岱宗
魏眀帝東巡狩凢三至岱宗所過存問高年
　恤疾苦或賜穀帛
隋文帝開皇九年朝野皆請封禪詔畧曰以
　薄德而封名山用虚言而干上帝非朕所
　聞今後言封禪宜即禁絶十四年百官抗
　表固請封禪帝令牛弘等創儀注既成帝
　視之曰兹事體大朕何德以堪之但當東
　廵因祭奉山耳
唐太宗貞觀初群臣並請封禪唯魏徵以爲
　不可　六年文武官以初平突厥盛德被
　於海内又年穀屢登表封泰山太宗謂侍
　臣曰朕每見衆議以封禪爲盛事頗奏勸
　朕行之如朕本心但使天下太平家給人
　足雖闕封禪之禮亦可比德於堯舜若百
　姓不足夷狄内侵縱修封禪之儀亦何異
　桀紂昔秦始皇爲暴虐之主漢文爲有德
　之君以此而言無假封禪且禮云掃地而
　祭以表至誠何必遠登高山封三尺土也
　太宗雖納徵言而藩臣猶抗表勸請　十
　五年東幸至洛陽而彗星見乃止
　高宗麟德二年幸東嶽乾封元年正月封
　泰山禪于社首以皇后武氏爲亞獻越國
　太妃燕氏爲終獻其帷帟錦繡群臣瞻望
　多竊笑之
　　玉牒祝文
　有唐嗣天子臣某敢昭告于昊天上帝有
　隋運屬顛危數窮否塞生靈塗炭鼎祚淪
　亡高祖扶黄鉞而赦黎元賜玄圭而拯沈
　溺太宗功宏鍊石定區宇於再麾業壯斷
　鼇飲滄海而一息臣忝奉餘緒恭承積慶
　遂得崑山寢燎炎海澄波雖乃業茂宗祧
　斯實降靈穹昊今謹告成東岳歸功上玄
　大寳克隆鴻基永固凝薰萬姓陶化八紘
　　駱賓王爲齊州父老請陪封禪文
　圓天列象紫官通北極之尊大帝凝圖玄
　猷暢東廵之禮是知道隆光澤既輯玉于
　雲臺業紹禋宗必塗金于日觀伏惟皇上
　乘乾握紀纂三統之重光御極登樞應千
　靈之累聖故得河浮五老啓赤文于帝期
　海薦四神奉丹書于王會瑞開三脊祥洽
　五雲既而緝總章之舊文紹辟雍之故事
　非煙翼戟移玉輦于梁陰若月承輪祕金
　繩于岱巘臣等質均芻狗陰謝桑榆幸屬
　堯鏡多輝昭餘光于連石軒圖廣運追盛
　禮于摐金然而鄒魯舊邦臨淄遺俗俱沐
　二周之化咸稱一變之封境接青疇俯瞰
　獲麟之野山開翠屺斜連辨馬之峯豈可
　使稷下遺甿頃隔陪封之禮淹中故老獨
　奏告成之儀是用就日披丹仰璧輪而三
　舍望雲紆素叫天閽于九重倘允微誠許
　陪大禮則夢璦餘息翫仙閭以相驩就木
　殘魂遊岱宗而載躍
　玄宗開元十二年群臣多言封禪中書令
　張說又固請乃下制以十三年有事於泰
　山御製御書紀泰山銘
　　玉牒祝文
　有唐嗣天子臣某敢昭告于昊天上帝天
　啓李氏運興土德高宗太宗受命立極高
　宗升中六合殷盛中宗紹復繼體不定上
　帝眷祐錫臣忠武底綏内艱推戴聖父恭
　承大寳十有三年敬若天意四海晏然封
　祀岱岳謝成于天子孫百禄蒼生受福
　　玄宗紀泰山序銘(勒石嶽嵿磨崖碑詳/見遺蹟紀)
　朕宅帝位十有四載顧惟不德懵於至道
　任夫難任安夫難安兹朕未知獲戾於上
　下心之浩蕩若涉於大川賴上帝垂休先
　后儲慶宰衡庶尹交修皇極四海會同五
　典敷暢歲云再熟人用大和百辟僉謀倡
　予封禪謂孝莫大於嚴父謂禮莫尊於告
　天天符既至人望其積固請不已固辭不
　獲予與夫二三臣稽虞典繹漢制張皇六
　師震疊九宇旌旅有列士馬無譁肅肅邕
　邕翼翼溶溶以至于岱宗頂也爾雅云泰
　山爲東嶽周官曰兖州之鎮山實惟天帝
　之孫群靈之府其方處萬物之始故稱岱
　焉其位居五岳之伯故稱宗焉曰昔者受
　命易姓於是乎啓天地薦成功序圖録紀
　氏號朕承先王兹率厥典實欲報玄天之
　眷命爲蒼生之祈福豈敢高視萬古自比
　九皇哉故設壇場於山下受群方之助祭
　躬封燎於山上冀一獻之通神斯亦因高
　崇天就廣增地之義也乃仲冬庚寅有事
　東嶽類于昊天上帝配我高祖在天之神
　罔不畢降粤翌日禪於社首侑我聖者祀
　於皇祇在地之神罔不咸舉暨壬辰覲群
　后上公進曰天子膺天符納介福群臣拜
　手稽首稱千萬嵗慶苔歡同陳誡以德大
　渾叶度彝倫攸叙三事百揆時乃之功萬
　物由庚兆人允殖列牧衆宰時乃之功一
　二兄弟篤以孝友錫類萬國時惟休哉我
　儒制禮我史作樂天地擾順時惟休哉蠻
　夷戎狄重譯來貢累聖之化朕何慕焉五
　靈百寳日來月集會昌之運朕何感焉凡
　今而後儆乃在位一王度齊衆法搉舊章
　補缺政存簡易去煩苛思立人極乃見天
　則於戲天生蒸人惟后時乂能以美利利
　天下事天明矣坤厚載物惟后時相能以
　厚生生萬人事地察矣天地明察鬼神著
　矣惟我藝祖文考精爽在天其曰懿予幼
　孫克享上帝時若馨香其丕乃曰會我之
　文武曾孫其誕錫新命纘我舊業永保王
　禄子孫其承之予小子敢對揚上帝之休
　命則亦與百執事尚綏兆人將多于前功
　而毖彼後患一夫不獲萬方其罪予一心
　有終上天其知我朕惟寳行三德曰慈儉
　謙慈者履無彊之吉儉者崇將來之訓自
　滿者人損自謙者天益苟如是則軌迹易
　循基搆易守磨石壁刻金記後之人聽詞
　而見心觀末而知本銘曰惟天生人立君
　以理惟君受命奉爲天子代去不留人來
　無已德涼者滅道高斯起赫赫高祖明明
　太宗爰革隋政奄有萬邦罄天張宇盡地
　開封武稱有截文表時邕高宗稽古德施
　周溥茫茫九夷削平一皷禮備封禪功齊
　舜禹巖巖岱宗衍我玄神中宗紹運舊邦
　維新睿宗繼明天下歸仁恭己南面絪緼
　化醇告成之禮留諸後人緬予小子重基
　五聖匪功伐高匪德矜盛欽若祀典丕承
　永命至誠動天福我萬姓古封泰山七十
　二君或禪社首或禪云云其迹不見其名
　可聞祗遹文祖光昭舊勳方士虚誕儒書
　齪齪佚后求仙誣神檢玉秦灾風雨漢汙
　編録德未合天或承之辱道在觀政名非
　從欲銘心絶巖播告群岳
宋太宗皇帝太平興國八年泰山父老千餘
　人詣闕請東封上謙讓不允中外群臣獻
　歌頌稱功德請封禪者不可勝計　雍熙
　元年群臣三上表陳請詔以今年十一月
　有事于泰山尋以乾元文明二殿灾詔罷
　封禪
　眞宗大中祥符元年兖州父老吕良等千
　二百七十八人詣闕請封禪上曰此大事
　不可輕議知州邵曄又率屬官及兖州進
　士孔謂等伏闕陳請宰相王旦率文武百
　官諸軍將校州縣官吏蕃夷僧道耆壽二
　萬四千七十人詣東上閤門請封泰山詔
　不允又四表懇請乃詔以今年十月有事
　於泰山先是殿中侍御史趙湘請封禪上
　拱揖不答王旦等曰封禪之禮曠廢已久
　若非聖世承平豈能振舉初王欽若既以
　城下之盟毁寇準上自是常𢗲𢗲他日問
　欽若曰今將奈何欽若度上厭兵即謬曰
　陛下以兵取幽薊乃可刷此耻也上令思
　其次欽若因請封禪以鎮服四海誇示夷
　狄上曰王旦得無不可欽若以上意諭旦
　旦黽勉而從十月辛卯發京師丁未次奉
　高庚戌步輦登山辛亥祀昊天上帝于圖
　臺中書侍郎讀玉牒文即日還奉高宫日
　輪五色雲見先朝以來四方所獻珍禽産
　獸悉縱於山下癸丑御朝覲壇大赦天下
　改乾封縣曰奉符改泰山頂曰太平頂
　　玉牒祝文
　有宋嗣天子臣諱敢昭告于昊天上帝運
　啓大同惟宋受命太祖開階功成治定太
　宗膺圖重熙累盛奥惟中人丕承列聖一
　紀于兹四隩來暨玄貺殊尤六府章示時
　和年豐群生咸遂僉議大封聿申昭事躬
　陟喬岳對越上玄祈福逮下侑神奉先天
　禄無□靈休允迪萬乘其昌求保純錫
　　眞宗御製序銘
　朕聞一區宇而恢德教安品物而致昇平
　此邦家之大業也考茂典而薦至誠登喬
　嶽而答純錫此王者之昭事也結繩已徃
　茫茫而莫知方册所存章章而可辦罔不
　開先流福累洽儲休長發其祥求錫爾類
　故能禋祀上帝肆覲群后追八九之遐躅
　徇億兆之歡心是以武上勦獨夫集大統
　而成王以之東巡高帝平三□啓天禄而
　武帝以之上封曩以五代陵夷四方分裂
　嗷嗷九域顧影而求存顒顒萬民籲天而
　仰訴不有神武多難何以戡不有文明至
　治何以復恭惟太祖啓運立極英武聖文
　神德玄功大孝皇帝積善自始受命無疆
　歷試于艱難終陟于元后威靈震疊玄澤
　汪翔無徃不賓有來斯應濟民於塗炭登
　物於春臺俾乂萬邦成湯之甚盛咸宣九
　德文王之有聲啓運于前垂裕於後太宗
　至仁應道神功聖德文武大明廣孝皇帝
　洪基載紹景貺誕膺如日之升燭于率土
　如天之廣覆于群生人文化成神道設教
　尊賢尚德下武後刑金石之音明靈是格
　玉帛之禮蠻䫉來同書軌畢臻典儀無闕
　上玄降鑒虞舜之温恭庶民不知唐堯之
　於變重熙之盛冠絶于古先增高之文已
　頒乎成命逡廵其事謙莫大焉肆予冲人
　獲守丕搆其德不類其志不明弗克嗣興
　罔識攸濟屬以陽春届節靈文錫慶由是
　濟河耆老鄒魯諸生啓予以神休邀予以
　封祀不遠千里來至闕庭朕惕然而莫當
　彼磪乎而莫止俄而王公藩牧卿士列校
　獻封者五上伏閤者萬餘以爲景命維新
　珍符紛委不可辭者天意不可拒者群心
　天意苟違何以謂之順道群心苟欝何以
　謂之從人是宜登介丘成大禮敦諭雖至
　勤請彌固切念乾坤垂祐宗祐儲祉導場
　嘉氣僅洽小康俾夫疆場以寧干戈以息
　風雨以順稼穡以登無震無驚既庶既富
　皆天之賜也豈朕之功歟雖則告成功紀
　徽號非涼德之克堪也然而序圖録答殊
　禎非𦕈躬之敢讓也天孫日觀梁甫仙閭
　五嶽之宗萬物之始升中燔燎舊章斯在
　繼繩先志懿範遵已定之規祗事園壇嚴
　配肅因心之孝於是詔輔臣以經置命群
　儒而講習給祠祀者罔有不至供朕身者
　無必求豐故玉幣犠牲朕之所勤也羽儀
　服御朕之所簡也精意篤志夙興夕惕誠
　明洞達顯應遝彰自天垂恩正眞親臨於
　雲馭奉符行事子育敢怠於政經奥以暮
　秋之初恭享清廟告以陟配孟冬之吉虔
　登岱宗伸乎對越奉寳籙於座左升祖宗
　以並侑禮之正也孝之始也乃禪社首厥
　制咸若于時天神畢降地祇畢登肸蠁可
　期奠獻如睹其薦也雖慙乎明德其感也
　實在乎至誠亦復酌酆宫之前聞遵甘泉
　之受計百辟委珮五等奉璋肆青□仁舉
　善勸治稽考制度採摭風謡文物聲明所
　以揚二聖之洪烈歡娱慶賜所以慰百姓
　之來思盖又兩儀之純嘏七廟之餘慶邦
　家之盛美蒸黎之介福豈予寡昧所可致
　焉唯當寤寐寅威夙夜惕厲不自滿假不
　自逸豫寵綏庶國茂育群倫以答穹昊之
　眷命焉勒銘山阿用垂永世銘曰節彼岱
　嶽巋然東方庶物伊始玄感其章自音受
　命反始穹蒼燔柴於此七十六王顧惟寡
　薄恭嗣洪猷乾乾慄慄雖休勿休元符昭
　錫餘慶遐流群情所迫盛則妥修前王丕
　顯是月告成伊予冲𦕈無德而名永懷眷
　佑祗荅景靈聿崇嚴祀用達精誠殊祥疊
　委㝢縣奔馳禮無違者神實格思藏封石
　累刻字山嵋蒸民永泰繁祉常垂
　　孫奭諫䟽
　陛下才畢東封又議西幸非先王卜征五
　年重謹之意今國家土木之功累年不息
　水旱作沴饑饉居多乃欲勞民事祀神其
　享之乎又曰今之奸臣以先帝嘗封禪故
　賛陛下以繼承先志先帝欲北平幽朔西
　取繼遷則未嘗獻公謀畫一策乃卑辭厚
　弊求和於契丹蹙國縻爵姑息於保吉謂
　主辱臣死爲空言以誣下罔上爲己任是
　陛下以祖宗艱難之業爲奸臣僥倖之資
　此臣所以長嘆痛惜也
　徽宗政和四年兖鄆濮開德興仁潁昌府
　鄭州廣濟永興軍等上言父老欲詣闕請
　皇帝登封詔却之時蔡京當國將講封禪
　以文太平預具金繩玉檢及凡儀物甚備
　造舟四千艘雖雨具亦以十萬計他皆稱
　是然不果行
皇明永樂間太常官獻頌請封泰山
成祖文皇帝却絶之　王直題郤封禪頌藳
　右郤封禪頌藁前翰林學士贈禮部尚書
　文穆公胡廣謚作也昔
太宗文皇帝在位時太常臣有言曰古者聖
　人治天下功德盛隆則必興封禪之禮以
　告于神明垂美於萬世今陛下繼統天清
　地寧民物咸遂　聖德神功古無與讓而
　乃封禪那講何以繼前代帝王之盛請命
　禮部行之上曰封禪非古也帝王之有聞
　於後者在德不在封禪不許公聞之曰此
　盛德事也而大臣有與之比者陰助之公
　慮爲所惑乃本封禪非古之說與後世賢
　君良臣所以闢而不行之美作此詩以獻
皇上聖性高明眞知灼見足以破千古之謬
　爲百王之明監覽之喜曰是朕心也於是
　言者沮而封禪卒不行君子之尊君務引
　其君以當道若公是也彼秦皇漢武肆其
　侈心以瀆擾上下天地厭之顧乃以是爲
　說此爲邦者所以遠佞人而公之所深慮
　也
　　歷代儒臣封禪論
　漢司馬虎曰自上皇以來封泰山者至周
　七十二代易姓則改封者著一代之始明
　不相襲也繼世之王巡狩則有修封以祭
　而已自秦始皇孝武帝封泰山本因好仙
　信方士之言及造石檢即封之事也天道
　質誠約而不費故牲用犢器用陶匏殆將
　無事於檢封之間而樂難攻之石也夏少
　康周宣王由廢復興不聞改封光武欲因
　孝武故封而梁松固爭以爲必改乃當天
　意既封之後未有能福而松卒被誅死雖
　罪由身作盖亦誣神之咎也且帝王所以
　能大著于後者實在其德加於人不聞其
　在封矣崔靈恩曰自周以前封者皆封土
　爲壇至秦皇漢武始用石檢袁宏曰夫揖
　讓受終必有至德於天下征伐受命必有
　大功於萬物是故王者初基則有封禪之
　事盖以其成功告于神明者也夫東方者
　萬物之所始山嶽者靈氣之所宅故求之
　物本必於其始取其所通必於所宅崇其
　壇場則謂之封明其代興則謂之禪然則
　封禪者王者開務之大禮也德不周洽不
　得輙議斯事功不弘濟不得彷彿斯禮曠
　代一有其道至高自黄帝堯舜至于三代
　各一得封禪未有中修其禮者也雖繼體
　之君時有功德此盖率復舊業增修其前
　政不得仰齊造國同符改物者也夫神道
　眞一其用不煩天地易簡其禮尚質故籍
　用白茅貴其誠素器用陶匏取其易從然
　則封禪之禮簡易可也若夫石函玉牒非
　天地之性也
　梁許懋曰舜柴岱宗是爲廵狩而鄭玄引
　孝經鉤命决云封于泰山考績燔燎禪于
　梁甫刻石紀號此緯書之曲說七十二君
　燧人之前世質民淳安得泥金檢玉結繩
　而治安得鐫文告成妄亦甚矣若聖主不
　湏封禪若凡主不應封禪秦始皇嘗封泰
　山孫皓嘗封國山皆由主好名於上而臣
　阿㫖於下非盛德之事不可爲法也
　宋胡致堂曰緯書本原於五經而失之者
　也而尤紊於鬼神之理幽明之故夫鬼神
　無灾吉曜臨軒錫五福以曰福曰□稽
　首皈依至眞妙道　德光常曜天尊
　法衆等志心皈命靈濟宫
九天金闕明道達德大仙顯靈普濟清微
　洞玄冲虚妙感慈惠護國庇民崇福洪
　　恩眞君
　九天玉闕宣化扶教上仙昭靈慱濟高明
　　弘靜冲湛妙應仁惠輔國佑民隆福洪
　　恩眞君
　　宫中神仙諸靈官謹燃璣衡七政神燈
　　上布日曜太陽之象
　　恭聞道在太極之始莫見乎隱莫顯乎
　　微日者衆陽所宗無願不成無幽不察
　　莫測其妙所存者神赫赫厥靈人可畏
　　之如趙盾明明在上民皆仰之若周公
　　輝光其德盛矣乎潔白其節皎如也烏
　　輪肅備朝覲欝儀之宫羲駕莊嚴燕享
　　洞陽之殿放在毫光萬丈普照世界三
　　千入吾門也無蔀屋之疑遵吾道也滅
　　索塗之病伏念一切衆生塵埃汨没徒
　　窮逐影之勞雹露虚華惟有過隲之歎
　　自今反照與道常明伏願中爲市者獲
　　行啇坐賈之財出而作之安耕田鑿井
　　之業藝之巧者以圭測影工之勤者繼
　　晷焚膏爲儒者賦誇五色文章入仕者
　武遠矣使其舉措每如此則金甌之業何
　缺壞之有
　章俊卿曰以封禪爲非古者王仲淹也以
　封禪爲不經者李泰伯也以封禪爲不足
　信者蘇子由也夫六經無封禪之文帝王
　無封禪之事著是文者管仲䟽其源史遷
　浚其流季仲推其波張說助其瀾侈是事
　者祖龍嘘其煙孝元封其燼隋帝熾其膏
　玄宗烈其焰是封禪之典惟以肆情示誇
　也證之以六經之明文質之以帝王之實
　迹則後世之惑滋甚且云云一山也或以
　爲在東山或以爲在蒙陰亭亭一名也或
　以爲在牟陰或以爲在鉅平社首一地也
　或以爲在鉅平或以爲在博縣則服虔晋
　灼應劭之論不同既曰伏羲神農禪云云
　又曰三皇禪繹繹既曰帝嚳堯舜禪云云
　又曰五帝禪亭亭既曰禹禪會稽湯禪云
　云又曰三王禪梁有則管仲孔穎達之說
　爲不一紛紛異議迄無訂證唐虞三代果
　有是乎七十二君果足信乎設有是事六
　經遺文豈應不載吁安得仲淹泰伯子由
　與之議封禪之非哉
　馬端臨曰按文中子曰封禪非古也其秦
　漢之侈心乎而太史公作封禪書則以爲
　古受命帝王未嘗不封禪且引管仲荅齊
　桓公之語以爲古封禪七十二家自無懷
　氏至三代俱有之盖出於齊魯陋儒之說
　詩書所不載非事買也當以文中子之言
　爲正
　野翁詩話唐竇庠冬夜寓懷寄王翰林詩
　云滿地霜蕪葉下枝幾回吟斷四愁詩漢
　家若欲論封禪須及相如未病時按史記
　天子曰相如病甚可徃悉取其書使所忠
　徃相如已死妻曰長卿未死時爲書一卷
　曰有使來求奏之言封禪事所忠以奏天
　子異之夫封禪秦漢侈心既非古禮而相
　如至死不忘獻諛夫豈忠臣而庠以自比
　或以比人此唐儒之陋也韓退之亦上表
　勸封禪又數自謂希相如退之儒宗猶爾
　如庠何議焉
　明丘濬曰封禪之說說書禮典畧不經見
　審有是事乃天下國家之盛舉堯舜禹湯
　文武成康皆身致太平安得闕而弗講所
　謂七十二君者果何代何人哉先儒有言
　養生至於長生不死爲國至於祈天永命
　皆有是理然人未有能爲之者縱爲之然
　亦不出乎身心日用之間非必由乎服食
　藥物徼求鬼神而後致之也是故明君永
　年莫若寡欲延國祚莫若愛民寡欲而至
　於全其天愛民而至於過其曆誠有是理
　亦誠有是事嗚呼世主所以甘心於不貲
　之費而行封禪之禮者以有秘祝之求也
　誠知此理反之於心知其必無驗之於古
　知其無效則自不爲矣






岱史第七卷望典紀
叙曰曷云乎望也帝王祀事之稱也紀之者
何秩祀以崇禮也夫國之大事惟祀祀之大
事惟天地與五嶽而岱惟嶽首帝王狩望必
先焉於禮豈弗崇重哉然虞書望祀而曰秩
周禮四望而曰秩視三公盖别於天地也無
用越禮以爲媚也降及後世餙縟矯誣唐則
稱王宋則稱帝獻符奏策瑶牘雲臺輙冀幸
饗神而徼之福顧不思夫神聦明正直而一
者也以此媚之克享否乎我
高皇帝稽古制祀典先正其名號曰東嶽泰
山之神而郊壇而遣告而禱賽一切秩之以
禮與帝典王章同符列聖承之昭然成憲可
爲萬世法若夫公卿百執事有事於祀者凡
以爲國爲民也例得附録焉
唐虞歲二月東巡守至于岱宗柴望秩于山
　川(見舜/典)
周大宗伯以血祭祭五嶽山宗伯四望五嶽
　五嶽視三公(見周禮)
　周公封于曲阜伯禽爲魯侯遂得主泰山
　之祀(見魯/世紀)
　魯僖公三十一年夏四月四卜郊不從乃
　免牲猶三望(見春秋○公羊傳曰三望者/何望祭也祭泰山河海也)
　魯宣公三年春王正月郊牛之口傷改卜
　牛牛死乃不郊猶三望(同上)
　季氏旅於泰山子謂冉有曰汝弗能救與
　對曰不能子曰嗚呼曾謂泰山不如林放
　乎
秦始皇即帝位三年東遊海上祠名山大川
　及八神八神之次二曰地主祠泰山梁父
　八神之祀莫知所起盖周之先已有之始
　皇因之及舉封禪亦祠泰山
漢高祖至武帝時泰山屬濟北王境内自奉
　祠元狩元年王以天子且封禪上書獻泰
　山然後天子官領祠元封五年帝至奉高
　修封祠泰山其後五年一修封凡五祠焉
　宣帝神爵元年詔太常制五嶽常祀禮皆
　使者持節唯泰山與河歲五祠餘皆三祠
　光武申元元年定北郊祀五嶽建武三十
　年三月帝却封禪之議幸魯退祭泰山
　三十二年二月帝舉封禪祭天於泰山下
　南方又以一特牲於常祠泰山䖏告祠泰
　山
　章帝元和二年二月幸祀泰山　風俗通
　曰岱宗廟十月日合凍臘月日涸凍正月
　日觧凍皆太守侍祠
魏文帝黄初三年祀五嶽
晋成帝咸和八年立北郊五嶽從祀
梁令郡國有五嶽者置宰祀三人以孟春仲
　冬祠之
後魏景穆帝立五嶽廟於桑乾之陰每嵗遣
　祠官詣諸嶽鎮禱焉
　孝文帝祭岱嶽文曰造化氤氲是生二儀
　玄黄既闢山川以離四流含靈五嶽苞祗
　並兼方象出納望羲岱宗穹崇梁甫盤崛
　青丘碕嶬春趾鬱嵂肇生庶類啓光品物
　上敷神工下融靈秩載恊化文四氣以溢
　百王鐫成莫不兹室
唐武德貞觀制以五郊迎氣之日祭五嶽又
　祭東嶽於兖州
　玄宗開元初五郊迎氣之祭如舊制(祝文/見後)
　開元十三年封泰山神爲天齊王禮秩加
　三公一等是時天台道士司馬承禎言
　今五嶽神祠是山林之神也五嶽皆有洞
　府有上清眞人降任其職山川風雨陰陽
　氣序是所理焉冠冕章服佐從神仙皆有
　名數請别立齋祠玄宗奇其說勅五嶽各
　置眞君祠故今道書稱東嶽太靈蒼元司
　命眞君云
　開元初定常祭儀祝曰嗣天子某謹遣某
　官某敢昭告于　東嶽岱宗惟神賛養萬
　品作鎮一方式因春始謹以玉幣犧齋栥
　盛庶品朝薦于東岳岱宗尚饗
　天寳元年七年八年皆以歲豐遣官祭五
　嶽
　德宗貞元二年詔太常卿裴郁等十人各
　就方鎮祭嶽瀆
宋初祭東嶽泰山於兖州
　眞宗大中祥符元年封禪禮畢詔加號泰
　山天齊王爲天齊仁聖王　五年加上曰
　天齊仁聖帝命學士晁迥撰天齊仁聖帝
　碑銘今存嶽廟
　　晁逈碑銘
　臣聞結萃爲山麗無疆之厚載升名曰嶽
　表奠服之崇丘至若根一氣以混成媲四
　時而首出作鎮東夏寔惟岱宗辨乎五方
　設位冠配天之大畫爲八卦建標當出震
　之區邃深連空洞之宫翕習號神靈之府
　夫其魁甲艮象握制坤軸嶾嶙碕礒穹崇
　岧嶢天門路界於欝蒼日觀勢臨於杲曜
　列仙遯迹存棲眞之石閭永命儲休閟與
　齡之金篋滋殖百卉函育庶類畜泄雷雨
　吐納風雲封之所以合元符登之所以小
　天下近綴梁社遠矚秦吴控壓海沂襟帶
　洙泗鄒人所仰魯邦是詹肇生物之化榷
　蓋頤貞之壽域也古先哲后誕膺駿命披
　皇圖稽帝文告成功申大報昭姓考瑞刻
　石紀號自無懷氏迄唐明皇登封展采布
　在方册者罔不于兹矣開元十三年始封
　神曰天齊王禮秩加三公一等綿歷五代
　寂寥無聞爰暨皇朝勃興嘉運叶百姓與
　能之望應眞人革命之秋太祖皇帝總擥
　英雄鞭撻宇宙勤勞四征削平多疊方混
　一於寰中太宗皇帝纂隆洪緒懋建皇極
　斟酌道德統和天人乃綏懷於海外然而
　艱難創業緼畜貽謀勒崇奮炎將底績而
　未暇開先遺大知弈世而有歸粤惟崇文
　廣武感天尊道應眞佑德欽明上聖仁孝
　皇帝陛下承鼎定之基格盂安之世顯仁
　以育物廣孝以奉先宣洽重熙財成庶政
　弭息戎旅撫柔要荒乘國步之密清宅天
　哀於醰粹因之以豐懋加之以阜康席慶
　宗廟之重游心帝王之術長轡遠御大道
　坦夷天衢於是乎嘉享德教於是乎漸被
　戴日戴斗聿遵朝聘之期太平太蒙盡入
　車書之域垂衣在上擊壤在下得以疇咨
　俊茂慱訪幽隱講求典禮包舉藝文接千
　歲之統可炳儀於封祀當萬物之盛宜昭
　告於神明然猶務謙尊而益光體健行而
　不息冲晦藏用淵默思道俄而天休震動
　上帝顧懷眞籙洊臻靈心有懌總集峻命
　覺悟丞黎踰金簡玉字之文等河圖洛書
　之寳承是秘檢發爲蕃釐霈澤開榮普天
　受賜新建元之號易通邑之名茂昭降祥
　聳動群聽是時東土耆老凑闕廷以上書
　南司宰輔率官師以抗表願循考古之道
　焕發升中之儀弗獲固辭乃徇勤請且以
　增覆載之高厚揚祖宗之純懿也儲峙供
　億悉出於縣官經啓營繕不煩於民力大
　中祥符元年冬十月具儀制嚴仗衛陳屬
　御隮介丘齋心服形奉符行事群司奔走
　百禮修明集巉巖之巔浚顥英之氣壇壝
　清肅牲器純備玉幣式叙樽彝在列奠獻
　克謹皦繹用張晏娭交三神之歡陟配崇
　二聖之位舉權火升高烟示瑶牘以環觀
　建雲臺而特起社首之禮抑又次焉咸秩
　無文奉行故事朝會赦宥涵濡盪滌采輿
　誦求民瘼旌前列衍徽章叄用王制著明
　皇績大猷克集神實幽賛故自始及末見
　象日昭史氏之筆殆不停綴則有非烟紛
　郁太陽晏温仙芝無根菌蠢以含秀醴泉
　無源□涌而善利靈輝休氣嘉穀奇木鱗
　介之宗長翔游之品類表異駢出曠代絶
　倫豈非受職修貢發祥介福之徵乎人謂
　是山崇冠群嶽功侔造化斯不誣矣國家
　稽虞書四廵之首原漢氏五祠之重述宣
　邦典申嚴祭法奉正直聦明之德罄精虔
　嘉栗之誠爲民祈福與國圴慶封巒之後
　復增懿號曰仁聖天齊王蓋以形容靈造
　舉褒崇之禮也名稱之義大矣哉化工生
　物之謂仁至神妙用之謂聖登隆顯赫亦
　云至矣復思嚴飭廟貌彰灼威靈責大匠
　之職議惟新之制於是命使屬役恊辰僝
　功庀卒徒給材用興雲鍤運風斤程土物
　以致期分國工而騁藝規畫盡妙樂勸忘
　勞踰年而成不愆于素棟宇加宏麗之狀
　像設貴端莊之容几所對越肅恭逾至四
　年春舉汾陰后土之祀成天地合答之禮
　憲章明備上下交感純嘏既錫大賫施及
　圓首方足式歌且舞猗歟間歲順動焜煌
　景鑠而皆擬聖明之述作從英茂以飛騰
　灼叙慶靈奉揚殊貺紀諸盛節悉以命篇
　布日星之華配雲雨之潤並刊鳳澡散跱
　龜趺播洋益之頌聲垂極蟠之能事而志
　求象罔順拜崆峒闢衆妙之門廣列眞之
　宇非止卜永年於郟鄏是將納雅俗於華
　胥者也又以太一五佐本乎天大寧五鎮
　本乎地其位參兩鴻名可齊特尊列嶽咸
　加帝號由是奉升泰山之神曰天齊仁聖
　帝乃命案馳道之東偏直宸居之巽位辟
　地經始别建五嶽帝宫以申崇尚之禮焉
　御製奉神述詔中書召侍從之臣諭以制
　作之本意觀夫聖文之梗槩以爲岱鎮之
　大輔于柔祗動植之所蕃息原源之所滋
　液至靈允宅陰隲攸司鍾戬穀而有徵繄
　黎元之是賴舊中具載前王式瞻著册封
　之典嚴祀祠之禮增奉邑之數申樵蘇之
　禁皆以仰不測之明威顯無方之妙迹也
　方今兵革偃戢華夷會同歲獲順成物無
　疪癘率由丕應冥助永圖固當稽彼前聞
　進其尊稱謂乎唐虞曰帝商周曰王夫啇
　周之王爵人臣而有素唐虞之帝奉神道
　而何疑况其容衛等威冠裳制度極徽數
　以宿備宜明艷以相符因而成之禮無違
　者願延景祐普及含生至乎□聲動睿辭
　無私廣大坦然明白之理沛然利澤之德
　曲成司牧俾臻富壽有以見聖人之情矣
　遂誌勒石徧立於五嶽廟庭從近臣之議
　也是嵗冬並命使介分詣諸嶽定吉日飭
　有司皇帝被法服御朝元殿禮行樂作而
　臨遣之持節受册兖冕相繼次叙而出觀
　者如堵且嘆文物聲名之盛未嘗有也使
　者奉詔訖事率叶素期於穆宏觀□超千
　古矣越明年詔五臣撰辭各建碑於嶽廟
　而臣浸漬皇澤涵泳清徽偶集鳧鴈之行
　遂塵龍鳳之署預承綸㫖强叩蕪音曷勝
　眷奬上以慶幸宣明盛禮叨奉册於秦城
　潤色貞珉玷彌文於魯嶽荷輝榮之稠疊
　愧才學之空虚燥吻濡毫謹爲銘曰節彼
　泰山蟠亘大東一氣凝神五嶽推雄勢並
　鳧繹秀出龜蒙崛起海表目爲天中高摩
　霄極俯瞰暘谷神策斯秘昌圖可卜物性
　鍾仁民居獲福魯邦是常盛德在木百靈
　淵府三宫洞天稷丘眞隱芝童列仙白鹿
　方駕飛龍命篇宅其勝境幾乎大年嶽長
　曰宗嵗交曰岱仰止巉岩奠兹持載壽域
　既優神聦有賫禱祀誕隆寅威如在千載
　興運八紘開基武功盪定文教緝熙封禪
　縟典祖宗制宜逮夫聖嗣方畢宏規惟帝
　奉符惟神佑德茂績其凝皇猷允塞嘉應
　沓臻鴻禎靡測芃芃豐衍元元滋息於赫
　靈廟控帶名區有詔改作俾受全模恊心
　董役豐資庀徒技嬋勿倍雷動星敷大厦
　咸新群改黎觀𥦖窱靚深峥嶸輪奂肅穆
　威容潔清几案飲脩允宜肸蠁攸賛功懋
　天作澤從雲游式諧民望昭報神休殊號
　斯薦前古匪儔庶安億兆豈止懷柔天帝
　之孫復升以帝出乎震宫臨乎日際事固
　莫京理亦潜契樹此翠碑騰芳百世
金每嵗御署祝板命守臣侍祠
元至元二十八年加上泰山天齊大生仁聖
　帝嵗一遣官祭嶽祠
皇明洪武三年六月二十日
皇帝制曰磅礡東海之西中國之東參穹靈
　秀生同天地形勢巍然古昔帝王登之觀
　蒼海察地利以安民主祝曰泰山於敬則
　致於禮則宜自唐始加神之封號歷代相
　因至今曩者元君失馭海内鼎沸生民塗
　炭予起布衣承上天后土之命百神陰佑
　削平暴亂正位稱職當奉天地享鬼神以
　依時統一人民法當式古今寰宇既清持
　脩祀儀因神有歷代之封號予起寒微詳
　之再三畏不敢效蓋神與穹同始靈鎮一
　方其來不知歲月幾何神之所以靈人莫
　能測其職受命於上天后土爲人君者何
　敢預焉懼不敢加號特以東嶽之神名其
　山依時祭神惟神鑒之(嵗春秋二仲月泰/安州記禮先丁祭)
　(一日)
御製岱山高文曰岱山高兮不知其幾千萬
　仞根盤齊魯兮亦不知其幾千百里影照
　東海兮巍然而柱天益於民庶兮興雲吐
　霧神龍出乎其間降祥則甘露垂於松栢
　佳歲則滂沱遍於厚坤冬則寒風時出巖
　壑雜然而有聲百川林藪森然而如雷坤
　之所載世之山首岱山北至如暘谷之東
　方或登峯頂時聞天聲萬籟岱山之高也
　哉柱天之勢其可云乎俄而風生萬壑雲
　起諸巒隱隱雷動百川倏忽電掣萬里長
　虹此岱山之神至也至則威靈百備神之
　造化如此少時風靜雲收電歛雷息又百
　川之清泰其岱山尤其高哉其蒼松也始
　天地而生倚丹崖而長松之所以長尋不
　比丹崖所以高萬仞向量盖由太古之嵗
　月以至于今蒼松掃丹崖而莓苔不秀册
　崖映蒼松而五色交輝猿啼雲𣗳之杪鶴
　並日觀之東鵰鶻盤旋乎深谷雖扶摇不
　可得而昇峯於戲登泰山而小天下越大
　海而眇江湖信哉
　洪武十年歲次丁巳八月丁未朔
皇帝謹遣曹國公李文忠道士吴永輿鄧子
　方致祭于東嶽泰山之神曰朕荷上天后
　土之眷命蒙神之效靈以致平群雄息禍
　亂君主黔黎於華夏統控蠻夷於今十年
　中國康寧然於神之祀若以上古之君言
　之則君爲民而禱歲有春祈秋報之禮於
　斯之際有望於神而祭者有巡狩於所在
　而燎瘞者今予自建國以來十年于兹國
　爲新造民爲初安是不得親臨所在而祀
　神也特遣開國忠臣李文忠道士吴永輿
　鄧子方以代予行奉犠牲祝帛於祠下以
　報效靈自今以後歲以仲秋詣祠致祭惟
　神鑒之尚饗
　洪武十一年遣道士吴永輿官行甫告曰
　惟神靈峙方嶽鍾秀后祗主司生民厥功
　允大時維仲秋禮當報祀特命使者奉犠
　牲祝帛詣致祭伏惟鑒之尚饗
　洪武二十八年遣神樂觀道士樂本然國
　子監生王濟祭曰昔者元運將終英雄並
　起民患兵殃時予亦與群雄並驅輯兵保
　民上帝默相山川受命效靈所在必克轉
　戰五年餘方乃兵偃民息衆樂生生之計
　天下太平二十八年矣今洪武乙亥四月
　間廣西布政司報蠻夷酋長龍州趙宗壽
　奉議州黄世鐵不循治化負國殃民兵興
　之事本重既行不敢不告所以告者兵行
　十萬各離父母妻子途間饑飽勞逸山嵐
　瘴氣患者有之此兵行之難兵入其境良
　民受害且大軍所過荆棘不生民驚且疑
　未有不傷者也此其所以告也但欲瘴癘
　之方化煙嵐爲清涼之氣俾殄渠魁良民
　安業軍士速回各得完聚以養父母是其
　禱也然予未敢輕告上帝惟神鑒之爲予
　轉達謹告
　洪武三十年遣神樂觀道士朱鐸如監生
　高翥祭曰昔元末兵爭傷生者衆予荷皇
天眷命嶽鎮海瀆山川效靈諸將用命偃
兵息民今三十年矣兵燹之餘民方安定
通來西南戍守諸將不能昭布仁威但知
肥己虐人致令諸夷苗民困窘而奮怒攻
屯戍致傷戍守善民者予非敢用兵由是
　不得已指揮諸將帥兵進討然山川險遠
　彼方草木茂盛煙嵐雲霧蓊鬱之氣吞吐
　呼吸則人多疾疫此行人衆各辭祖父母
　父母妻子涉險遠以靖邊夷以安中夏萬
　冀神靈轉達上帝賜清涼之氣以消煙嵐
　早定諸夷速歸營壘得奉祖父母父母眷
　屬團圓是其禱也今年九月二十六日兵
　行特遣人專香帛牲醴先詣神所謹告尚
　饗
　永樂五年遣道士復生監生張禮祭曰比
　者安南逆賊黎季釐及子孫黎蒼逞兇肆
　暴屢壞邊疆侵奪思明府禄州等處地方
　予加寬貸不肯興師問罪但遣使諭使還
　地黎賊巧詞支吾所還地多非其舊還地
　之後復據西平州又侵寧遠州逼脅命吏
　占管人民劫掠資財殺虜男女邊境之民
　受其殘酷安南之人並被其害誅求百端
　老幼不寧占城之地累年遭其劫掠予數
　遣人告諭冀其改過而賊稔惡日甚罔有
　悛心予爲天下主視民塗炭安忍不救乃
　命將出師聲罪致討志在弔民豈敢用兵
　實出於不得已賴皇天后土眷二嶽鎮海
　瀆效靈將士奮志賈勇悉掃蕩其孳黨撫
　安其良善尚念將士暴露于外離其父母
　妻子山川險阻道里迢遞今天氣炎熱恐
　嵐瘴欝蒸起居失調易於感疾予夙夜念
　此寢食不寧萬冀神靈鑒予誠悃聞於上
　帝賜以鴻庥潜消瘴癘俾降清涼使將士
　安寧百疾不作物遣人致香帛牲醴先詣
　神所祭告尚饗
　宣德十年嵗次乙卯五月壬申朔十五日
　丙戌
皇帝謹遣泰安州知州胡宗敏祭告于東嶽
　泰山之神曰予嗣　祖宗大位統理下民
　夙夜惓惓養民爲務上祈神靈陰隆助相
　俾雨暘時順灾沴不生百穀用成民用康
　濟國家清泰永賴神庥謹以香帛達予至
　誠惟神鑒袼尚饗
　正統元年歲次丙辰五月丁卯朔十五日
　辛巳
皇帝謹遣吏科給事中車遜致祭于東嶽泰
　山之神曰越此東土泰嶽惟崇民物典安
　厥功允茂予嗣承大統謹用祭告惟神歆
　格永祐家邦尚饗
　正統三年遣泰安州知州胡宗敏告曰朕
　祗御下民永懷保恤百穀長育兹惟厥時
　顓冀明靈特隆敷祐無灾無沴時雨時暘
　作歲豐穰以穀黎庶尚饗
　正統九年遣翰林院侍續習嘉言告曰子
　奉天育民愧涼于德致兹久旱灾及群生
　夙夜省躬中心惓切神司方嶽憂憫諒同
　雨農以時冥任其責特兹致禱尚冀感通
　弘布甘霖用臻豐稔匪予之惠時乃神庥
　尚饗
　景泰三年遣太子太保兼都察院都御史
　王文奉香帛太牢祭曰兹者河流泛溢自
　濟寧州以南至于淮北民居農畆皆被墊
　溺所在救死不贍朕實傷切于懷夫朕敷
　政以惠民神岀泉以澤物皆上帝所命今
　泉流溢於淮泗灾害及於公私伊誰之責
　固朕不德所致神亦豈能獨辭必使泉出
　得宜民以爲利而不以爲患然後各得其
　職仰無所負而俯無所愧專戾感通以慰
　懸切謹告
　景泰六年遣刑部尚書薛希璉奉香帛牲
　醴告曰恭承天命重付眇躬民社所依灾
　祥攸繫志恒内省㺵每外乖或寒燠愆期
　或雨暘踰度田疇失利穀麥不登憂切民
　心妨及國計究推所目良由在兹然因咎
　致灾固朕躬罔避而轉殃爲福實神職當
　專天有咎無功過將惟一轉殃爲福功孰
　與均特致懇祈幸副懸望謹告
　成化六年遺掌太常寺事禮部尚書李希
　安告曰邇者山東地方爰自去秋訖于今
　夏天時久旱泉流乾涸夏麥無成秋田未
　種運河淺澁船運艱難中心皇皇深切朕
　念惟神奠鎮一方人所恃賴覩兹旱暵寧
　不惻然兹特遣官齎香帛以告于神冀體
　上帝好生之德默運化機弘施雨澤使田
　野霑足河道通行用紓朕慮大慰民望庶
　幾神之休聞永永無窮神其鑒之尚饗
　成化十三年遣山東布政使司左布政使
　陳儼告曰國家敬奉神眀聿嚴祠祀所期
　默運化機庇佑民庶乃近歲以來或天時
　不順地道欠寧或雷電失常雨暘爽候或
　妖孽間作疫癘交行遠近人民頻遭饑饉
　流離困苦痛何可言惻然於衷罔知攸措
　惟神奠鎮一方民所恃賴睹此灾沴能不
　究心是用特具香帛遣官祭未尚冀體上
　帝好生之德鑒子憂憫元元之意幹旋造
　化弘闡威靈捍患禦灾變禍爲福庶幾民
　生獲遂享報無窮惟神鑒之尚饗
　成化二十一年遣巡撫山東都察院左副
　都御史盛顒告曰惟神自開闢來作鎮東
　王興致雨雲歲育萬物靈明克昭蒸民攸
　賴是以歷代報祀之典有隆無替乃今嵗
　二三月間震動數次意者人事不脩不齊
　瀆神弗安弗寧守臣䟽達朕心憂惶祗備
　香帛命官徃祭望喬嶽以虔祈冀鑒臨而
　奠位助司元化誕福斯人夫古今瞻仰者
　在兹國家欽崇者在兹謹告
　弘治四年遣通政司左通政元守直祭曰
　伏自去嵗一冬無雪今春天時亢旱雨澤
　愆期田苗枯稿黎庶憂惶予甚競惕用是
　側身脩省虔致禱祈維神矜憫下民幹旋
　大造早霈甘澤潤滋禾稼弘濟民艱庶民
　有豐稔之休則神亦享無窮之報謹告
　弘治六年遺巡撫山東地方都察院左僉
　都御史王霽祭曰伏自去冬無雪今春少
　雨田禾未能播種黎庶實切憂惶子甚兢
　惕用是側身脩省虔致禱祈惟神矜憫下
　民幹旋大造早霈甘澤以滋禾稼以濟民
　艱庶民有豐稔之休則神亦享無窮之報
　謹告
　弘治七年遣内官監太監李興太子太保
　平江伯陳銳右副都御史劉大夏右僉都
　御史熊翀以香帛告曰比者黄河不循故
　道怏于張秋東注于海既壞民田又妨運
　道特遣内外文武大臣循行潰决之處督
　工脩築神其默相用成厥功使農不夾業
　國計不虧不勝惓惓願望之至謹告
　弘治己未年
御製重脩東嶽廟碑朕聞自古天子報祀鬼
　神之禮載在典册自郊祀天地而下復有
　所謂名山大川之祭盖名山大川兩間物
　形之最鉅者形鉅則氣之所鍾亦鉅而神
　必依之於是有雨澤之潤有財貨之生有
　年穀水旱之祈禱焉以利生人此報祝之
　所由起也惟泰山在古兖州於方爲東故
　稱東嶽於時爲春春主生萬物之始群嶽
　之長又稱岱宗古者天子巡狩秩祭之所
　先而東方諸侯在其封内亦得以祭然其
　禮視三公盖以别於天地也降及後世乃
　崇以美號至於帝王則與天地無别矣我
聖祖高皇帝有天下之初詔定祀典始復其
　號曰東嶽泰山之神禮嚴報祀著令至今
　大聖人超卓之見盖出尋常萬萬豈特朕
　所當恪守雖萬世子孫莫之能易也東嶽
　之廟今徧於天下其在泰山者爲專祀歷
　代所重故廟之規制甲於他方香火特盛
　我　祖宗列聖自國初以來報祀惟謹廟
　宇亦屢加脩葺然歷歲既久風侵雨剥棟
　宇榱桷盖瓦級磚與夫丹雘藻繪之飾未
　免傾圮漫漶弘治己未冬朕承　祖宗禮
　神之意遣御馬監太監苗逵徃脩祀事具
　以爲言即發内帑銀八千餘兩並在廟積
　貯香錢命逵會山東鎮廵等官葺之未幾
　西陲告警逵有督軍之行工不時就壬戌
　冬再以祀事徃乃與廵撫右副都御史徐
　源等議委右布政使俞俊專董其役而分
　廵副使王宗錫徃來恊同吏勤工善越明
　年夏乃就訖白三而殿下若廊廡若門垣
　等凡傾者以易圯者以完漫漶者以鮮以
　潔金碧輝映廟貌深嚴泰嶽明靈既尊且
　安自是而徃陰佑顯相我國家之㣧祚一
　方之生靈益有賴於無窮矣逵暨鎮廵等
　官咸奏是舉之盛宜有述以示後爰識巔
　末並繫之詩曰鴻蒙未判一氣渾然清升
　濁降始肇乾坤賦形之大惟山與川氣隨
　形鍾神乃在焉巍巍泰山高入雲烟群岳
　宗之靡或與肩自古天子秩祭孔虔禮視
　三公祀典攸傳降及唐宋縟禮相沿殊名
　美號益謹益專於惟我　祖志復古先秩
　祀有詔功邁前編朕承　先烈精誠彌堅
　祀事載脩廟貌增妍神心鑒悅降福綿延
　壽我胤祚光我化甄蕩蕩平平億萬斯年
　正德五年遣户部左侍郎喬宇告曰比者
　暵厲踰時雨澤少降水泉枯涸運道良艱
　意者政有乖違上干叶氣予心警惕内自
　省循爰飭有司各脩乃事粤惟齊魯之地
　泉源是鍾名山大川神所居守敬將香帛
　特遣廷臣仰冀明靈幹旋大化沛施甘澤
　濬發河流庶使國餉踈通田禾暢茂民生
　有賴邦本無疆謹告
　正德六年遣山東等處承宣布政使司右
　叅議徐永告曰去歲以來寧夏作孽命官
　致討逆黨就擒内變肅清中外底定非承
　洪佑曷克臻兹因循至今未申告謝屬者
　四方多事水旱相仍餓莩載塗人民困苦
　盗賊嘯聚剿捕未平循省咎由實深競惕
　伏望神慈昭鑒幽賛化機灾沴潜消休祥
　叶應佑我國家永庇生民謹告
　嘉靖十一年遣泰安州知州李旼祭曰惟
　神鍾靈孕秀鎮奠一方陰翊國家其來尚
　矣朕以寡昧恭承天命十有一年于兹敬
　事神祇罔敢少懈顧儲宫未立恒切于懷
　兹者特具牲帛醴齊遣官虔禱伏望茂著
　神功錫予元嗣則我國家綿慶禩于無窮
　而神亦享福于有永矣伏惟尚饗
　嘉靖十七年遣泰安州知州丁方祭曰比
　嵗嘗命官禱嗣于神昨丙申孟冬之吉仰
　荷天賜元儲亦神所賛佑者兹用致謝神
　其鑒歆而永惟默佑焉尚饗
　嘉靖二十二年歲次癸丑閏三月丁未朔
　越三十八日甲戌
皇帝遣廵撫山東地方都察院右副都御史
　沈應龍致祭于東嶽泰山之神曰朕祗奉
　天命主宰萬民夙夜兢惕靡敢怠遑兹者
　淮徐守臣奏稱去夏以來黄河漲溢水患
　異常堤岸衝决民舍渰没運道淤塞百姓
　阻饑不能聊生朕聞之惻然惟神雄鎮一
　方永饗秩祀兹宜體
上帝好生之德捍患禦灾俾濬築工成水循
　故道民安常業漕運踈通惟神之顯庥幣
　帛將誠神其鑒之謹告
　嘉靖三十三年歲次甲寅二月壬申朔十
　八日己丑
皇帝遣巡撫山東地方都察院右副都御史
　沈應龍致祭于東嶽泰山之神曰比因河
　水漲溢糧道梗阻已經遣官祭告兹者明
　神顯應脩濬工成河通運達國計有禆特
　兹致謝惟神歆鑒謹告
　嘉靖三十三年歲次甲寅四月辛未朔十
　二日壬午
皇帝遣廵撫山東地方都察院右副都御史
　沈應龍祭告于東嶽泰山之神曰朕奉
　天命子育萬民所冀歲稔時和灾害不作
　爾者各處地方水旱兵荒人民遭阨危亡
　載路灾變異常朕心憂惕惟神上奉　帝
　命奠濟一方諒垂矜憫爰命潔士齎捧香
　帛特遣撫臣備儀竭虔詣祠致祭所冀明
　神大彰靈應潜幹化機俾氣序順調雨暘
　時若弭解灾刦溥資豐泰庶同朕奉　天
　子民之意而神亦享惠于無窮矣謹告
　隆慶三年
皇帝遣巡撫山東都察院右副都御史姜廷
　頤告嶽文曰邇者水灾異常殃及黎庶良
　軫朕懷兹特遣官祭告惟神鑒祐永福邦
　民謹告
　萬曆元年
皇帝遣祭于東嶽泰山之神曰惟神毓秀鍾
　靈永表東土奠安民物萬世允賴兹予嗣
　承大統謹用祭告神其歆鑒佑我國家尚
　饗

　歷代群臣祀祝
魏高允祭岱嶽文正址坤元作鎮東夏齊二
　儀以永固崇至德以配天故能資元氣以
　造物恊陰陽而變化若其嵓嶺峭峙川谷
　幽深神怪譎詭焂忽百靈吐納風雲育成
　萬品攝生之所歸焉禎祥之所萃焉是以
　歷代帝王之崇封禪銘功以告其成七十
　二君咸在兹焉自非功侔造化應同自然
　孰能若此者哉自我國家肅恭禋祀懷柔
　百神邦域之内罔不咸秩徃以天路未夷
　雖望祭有在今大化既同奄有準岱謹薦
　于嶽宗之靈民饗(皇興/二年)
宋歐陽脩祭東嶽文脩比者獲解郡章許還
　里閈方中車而即路屬暑雨之時行輙以
　愚誠仰干大造蒙神之惠賜以不違吹清
　颷而散陰泰秋陽以涸轍遂無道路之阻
　得返草茅之居荷德之深不知爲報一觴
　之潔謹用薦哀
　濟南守曾鞏告岱嶽文云嵗之旱有請于
　神蒙昇嘉澤田則大稔今春河役發民二
　萬更迭齎送衆又倍之蓋此齊人出者幾
　半迨其反室維夏之初勞費既深又違穡
　事夫民數歲乃遇一稔敝之如此今二麥
　方苞而亢陽爲雪吏任其咎所不敢迯惟
　民何辜賴神終惠能致雲雨則實在神尚
　其念之敢告○惟神含德體仁鎮兹東夏
　興雲致雨澤施八紘今此齊邦近在山趾
　方夏久旱麥苗將萎吏思其繇奔走群望
　而人微言賤不能上動頻陰復散忽已兼
　旬念此疲民弊於征歛方嵗之富食常不
　足一遇灾害必捐溝壑惟神戚烈覆被群
　生顧此此州宜先蒙賜豈伊靈眷獨忍遺
　之是用飭遣士民布誠福下情窮詞急冀
　獲哀矜使一雨霈然則倒懸可觧尚其降
　鑒無作神羞○維泰山歷古至今有天下
　者巡狩封禪勒成告代莫不之焉或企足
　動容卒莫能至實卓偉殊尤神明之地故
　天下宗焉二典所記其光靈威烈焯示萬
　世夫豈他山可得而視維齊魯獲仰而事
　粒食縷衣莫匪陰施今邦不雨自四月以
　迄于兹積水之澤塵起冥冥粟將稿死蝗
　亦滋生雖政或不良足以致此而百姓何
　罪宜蒙哀矜彼撮土之山勺水之川尚能
　與民爲福錫之有年豈如泰山朝出一雲
　暮澤天下其勢之易易於轉圜而比近記
　麗顧不能憐殆莫之或告告或不虔夫民
　之生蓋亦艱矣無儲與藏重歛煩使嵗一
　不登多濱於死姦强無知或起乘時聚爲
　盜攘以取誅夷循理安業田間之民亦與
　俱亡奚可不傷鞏受命天子守藩于東敢
　齊以嚴告于靈宫惟神閔人之病助歲之
　功霈然下雨變沴爲豐尚俾斯民以牛羊
　黍稷得承事于無窮(右三首/俱祈雨)臣愚行爲時
　之所背言爲時之所輕寡儔少和𦕈𦕈煢
　煢奇於人而如此敢望信於冥冥屬東轅
　而進謁託斯文而薦誠眷齊魯之舊邦依
　大鎮之峥嶸若旱魃之方驕憂歲事之不
　登民且佅於溝壑或椎埋而死兵冀聰明
　之饗答霈膏雨之霄零言丁寧以上訴心
　撇恍而潜驚顧不能以諧世將何以動夫
　威靈乃不知夫神與道而爲徒雖窅默而
　難明其虚心也物有來而必應其公聽也
　無憎愛之常情彼大雖自大小雖謂小吾
　與善而已矣常一視而持平故微衷得以
　上徹利澤爲之旁行或噫爲風或震爲雨
　隱然雷出靄然雲蒸灑甘霔以兼夕滅灾
　氣於無形蓋西極于甸服東屬乎滄溟人
　盈其望物遂其生黍芃芃而擢秀粟薿薿
　而敷榮使時沴遂熄年功可成人食豐乎
　鍾鬴神祀衍乎粢盛民相安於田里吏無
　用於威刑信大恩之莫報而至德之難名
　愚所以意激而感深者方涉世之零丁荷
　降鑒之不昧知忠信之可憑敢因辭以進
　謝愧抽思之匪精(右謝/雨)
國朝
　都御史陳鳳梧告嶽文海内名山惟五嶽
　爲尊而神奠位東方生長萬物於五嶽之
　中又特尊焉自唐以至于
聖朝歷代崇祀威靈烜赫蓋以一方之安危
　休戚神有以主之也辛巳之秋鳳梧備員
　東藩嘗謁告祠下預祈有年既而叨蒙
　聖恩簡任廵撫夙夜弗遑惟綏懷是事壬
　午之春以徂于秋雨暘時若感神之惠於
　是乎有孚矣是秋先且冬礦寇突起于龜蒙
　之間荼毒赤子追捕出境餘醜渡河而南
　益肆跳梁頃者賴神之佑會兵剿平中原
　之地獲寧謐焉惟是齊魯之域深谷茂林
　姦慝潜伏其患靡常伏仗神威鋤兇化暴
　使濟河海岱寇盗不興水旱不作熙熙然
　物阜民康斯鳳梧之責可少逭焉而崇報
　之典其曷敢有忘謹以牲醴特伸祭告惟
　神其鑒之謹告嘉靖二年
　泰安守許應元告嶽文元聞之含澤布氣
　膚寸而合不崇朝而雨天下惟泰山之神
　爲然元以迂菲出守兹土始入境問民之
　所欲曰嵗荐旱甿莩而逋且半誠得雨殆
　其有蘇惟時元神志不一衣裳不潔不敢
　以徼於明神屏息而待命者旬再矣嘉穀
　未播麥苗且稿而沛澤靳於先施是神之
　雪罰兹土者無已也罷憊之民不任敬毒
　即守土者無狀宜降厥殃咎彼蠢蠢者誠
　可哀憐敢率僚吏竭誠以禱於明神惟明
　神卒降之惠俾無稿於道路報神之德曷
　其有極尚饗(嘉靖十/二年)
　左布政使楊維聰告嶽文夫天下之山莫
　尊於嶽然五嶽之中獨岱以宗稱其名最
　著滃然出雲膚寸而合不崇朝而雨天下
　其功最大居於東方實維生物之府其德
　最盛寰海之内無有遠近衝僻罔不鄉徃
　其神最靈是故自古聖帝明王必加敬焉
　而况爲有司者乎維聰受　天子命長兹
　東土典領方嶽蒞任之初得以職事過于
　祠下牲醴之薦敢有弗虔重念維聰之不
　德受兹重任凡政之未平民之未乂風雨
　之未時蝗厲之或作皆有司之罪也維聰
　不敢辭其罪然於神有深望焉默而相之
　神之惠也民之福也非維聰之所敢私也
　謹告(嘉靖十/五年)
　分廵濟南道僉事盧問之祭嶽文夫惟神
　有奠鎮區域之功惟問之有撫治地方之
　責事存分際理通感孚頃以按部之餘遂
　興憫農之念意以晘旱之灾吾褻天慢民
　者之過也用是省躬布戒率守吏大小虔
　告重荷洪庥遄賜昭格而山上之雲觸石
　而起膚寸而合不崇朝而雨待哺之民有
　望而催租之吏不憂矣其功之速之大實
　顯佑于東土問之臨風興懷殊切瞻望謹
　命有司崇脩樽豆仰答神功尚饗(嘉靖十/六年)
　都御史端廷赦告嶽文茫茫后土五嶽盤
　薄神爲之宗威靈鑠鑠上扶乾綱風雨時
　若下握坤軸是耕是穫恢我　皇度靈長
　有託庇我蒸人湛淵寥廓凡此神功振古
　如昨廷赦奉　命撫兹禮當謁神謁神之
　初敢于神政匪誕匪私爲民請命夏澇爲
　灾冬旱復甚陽侵陰伏寔行春令二麥若
　稿斯民之病惟神依民惟民依食胡忍視
　民以至此極將神之怒撫臣之失罪在撫
　臣民則何慝伏望陰翊化工昭錫靈貺興
　雲降雪慰兹渴望如有佚罰撫臣甘之毋
　使御民横適維之式號以呼神其聽之尚
　饗(嘉靖二十/三年二月)謝嶽文廷赦撫按無狀獲戾
　神明致兹冬旱用是皇皇靡寧匍匐祠下
　爲民請命蒙神降鑒旋收杲日大布重雲
　霰雪先集霹霂繼益霑足優渥其應如響
　吏民罔知咸歸於廷赦自分罪愆顧有何
　德可以動神何誠可以感神寔神正直仁
　慈不忍以廷赦之故累及元元顯貺休烈
　禮當報謝廷赦既荷神宥自今伊始益當
　磨光刮垢力詢民瘼以求不爲神羞惟神
　佑之鑒之尚饗(嘉靖二十三/年十二月)
　廵按山東監察御史鄭芸告嶽文惟神苹
　造化之靈秀顯仁威以配天峻德獨宗於
　諸岳巍功茂對於八𤥻崇古今之封秩爲
　齊魯之具瞻五徵時應六府奠安芸欽承
上命攬轡兹方風裁是秉惟神之綱春生秩
　殺慝激淑揚爰及藩臬降鑒有光精神默
　契敢不肅將祇陳牢醴維脩典常明禋載
　獻維神是匡利奏□功憲度孔昌下土永
　賴赫奕用章尚饗(嘉靖二/十三年)
　巡撫都御史王忬告嶽文蓋聞懿垂編録
　休翊　明時以雄長乎五嶽者神之大造
　也觸石而出□寸而合不崇朝而雨天下
　者神之能事也王於奔走天下積致賄施
　以利賴此一省者又神之顓惠也則夫雨
　暘時若固神之當先及而亦一方之所私
　望者矣乃不雨自春迨將中夏達乎四境
　且害三時麥已罔秋禾豈望歲夜倬雲漢
　晝苦風霾下民其咨　上天有憾神之所
　以急此一方者不其爽歟且忬受　命撫
　兹圖惟保釐彈厥心力而已雲行雨施寔
　仰　明神焉勢分固爾也抑忬及庶司或
　陰蓄□辠有乖感假則神宜罰及厥身顧
　斯民何辜代服政者罹此荼毒耶謹齋明
　思省遣教授胡大慶告此雩事神其欻崇
　朝之靈渥千里之利則豈惟忬與一方之
　人慰答其望雖神之取信天下輝英今古
　或亦攸係矣惟神其聽之哉尚饗(嘉靖三/十一年)
　(五月)
　廵撫都御史沈應龍告嶽文夫嶽之靈豈
　直以崖奔嶺蹙谷抱谿廻崛起重險爲一
　方鎮哉蓋將賴以橐籥玄機皷盪元精禦
　灾捍患流福生民保衛
邦家也矧夫岱靈甲群峯而特峙尸攝生之
　神工肟蠁芬芳獨盛千古奔走萬方爲天
　下諸嶽之長者歟乃者春則恒陽二麥罔
　秋夏則恒雨民鮮粒食所謂國泰呈瑞時
　訛反珍者胡罔時錫豈天灾流行雖　聖
　世有所不免耶應龍承乏撫綏保釐東土
　山川之神寔叨主之乃歷巉巖排蒙葺升
　青丘陟春阯以脩祀事以祝景貺以佑斯
　民以祈不負於　聖天子懷柔百神肅恭
　明禋之典匪□以好古饕奇俯瞰虚廓仰
　眺寥泬爲遊觀樂也維嶽配天尚弼予志
　遹彰休佑大康是邦奠　聖祚于苞桑鞏
皇圖于永固則庶乎岱宗之標奇於齊魯者
　爲益信而崇祀於列聖者斯不誣也惟神
　其念之哉(嘉清三十/一年十月)再祈雨文天地生萬
　物所以奉而行之者神之職也
聖天子養萬民所以奉而行之者應龍等之
　職也今山東諸郡旱已大甚麥苗就稿萬
　姓皇皇饑莩之形漸多潢池之警曰報此
　應龍等白夜憂惶計不知其所出也應龍
　等寡昧保釐失職貽民荼毒罪固難辭惟
　神聰明正直能興雲雨亦可失職而甘受
　天地之罰乎應龍欽承
上命敬共明祀特申祗告敢爲萬民乞命伏
　願鑒此精誠幹旋造化甘霖沛澍四墅沾
　足枯稿復蘇三農慰望尚期消患於將萌
　轉禍而爲福應龍等仰荷明神無窮之錫
　而神亦有無窮之休神其聽之尚饗(嘉靖/三十)
　(二年閏/三月)
　廵按山東監察御史馮薦告嶽文東土鹻
　塉地方遠不逮古賦役繁重即有年民亦
　流移徃遭水害窮困不能自存老稚在途
　强壯嘯聚疾苦之狀不忍聞見
聖天子痛憫時艱簡重臣出廪賑饑而垂絶
　之生意復蘇然猶望今歲有秋也爾麥亢
　旱農事盡廢公私既竭將曷以支惟神震
　方名嶽能興雲雨以生萬物古今祀典攸
　崇也夫民有疾苦官兹土者分宜罷斥竊
　恐神兹土者心亦弗能自安神宜仰體
聖君之仁俯從薦等之願誕敷靈液以紓吾
　民之疾苦神之德惠將流被無窮矣謹告
　(嘉靖三十二/年閏三月)
　廵按山東監察御史雍焯告嶽文謹以牲
　醴敢昭告于
東嶽泰山之神曰於赫岱宗秩祀有恒神功
　丕施毓物效靈奠此震極翊此坤寧歷代
　禋薦酬德報成迄我
皇朝典祀維明焯等叨事兹土肅將明馨仰
　藉神既昭格用徵鞏我鴻圖永躋豐昇
　尚饗(嘉靖三十三年/十月三十日)
　廵按山東監察御史段顧言行偕布政司
　左叅議徐文通按察司副使王世貞李嵩
　僉事玉遴張師价暨都司署都指揮僉事
　李春華告嶽文竊聞天地之大德曰生而
　生生不息之元氣盛德鍾焉凝焉是曰泰
　山夫泰太和也謂天地太和之氣盡比焉
　在也衍之而時則惟春而神寔尸之布之
　而方則惟東而神寔專之大哉乾元至哉
　坤元胥兹乎生成而終始之是所謂天地
　好生之府而特爲四嶽之宗乃若壁峙之
　峻極盤薄之閎遠又非所論也以故粤自
　有虞氏以迄
昭代咸秩祀而崇報之也固宜予小子言按
　部齊魯責在肅清而激慝鋤凶若與大神
　之生道　相似者然我心我精我儀我誠
　神將吐之乎嗟乎吾知其必弗爾矣吾聞
　春生秋殺玄化之流也福善禍淫明神之
　靈也遏惡著良大君憲天之政也矧以生
　道殺之而生生者斯無窮以福機禍之而
　福福者斯無窮乎繄乃知大君顯憲幽賛
　以成化而予小子觀風攬轡又將以奉君
　之命而致之元元者也果終異乎於戲神
　不享非禮之祀君子不冥祀于不享之神
　大神其以予之言爲不戾耶尚祈鑒我精
　誠我假我歆而毋予譴也謹告(嘉靖戊午/夏五月二)
　(十七日)
　廵撫都御史張鑑祭嶽文曰粤稽山東之
　地青兖肇域齊魯舊疆聖賢王霸之化禮
　義富强之方逮
皇明之御宇爲畿腋之左壤東表溟海西略
　河防赫赫明神實主震方鑑奉　明命來
　撫是邦則巡撫之與威靈乃均夫秉幽明
　之章念言東土憂心倀倀薦臻饑饉官方
　不良煩苛盜疾昏墊流亡户籍耗减阡陌
　蕪荒以今日之所目擊較之古昔之盛惄
　焉其如傷履任以來夙夜惕惶仰承神祐
　時雨時暘百穀用登盈畆穰穰匪直彼不
　歛穧而此遺穗實貧有餘而富露藏是神
　錫吾民之福即所以貺有位之康彼存者
　既享有年之樂而去者豈無故土之望桑
　梓在念逋負難償思者不來來者不臧招
　撫墾開孰敢怠遑因則户而平其稅分地
　而清其糧上則請命於　天子天子即賜
　俞允下則責成於有司有司有欺心玩法
　削民自殖者典刑有赫實足自戕苟非明
　神屢錫以豐年煦育以和氣則民將迫於
　貧困疾疫何能永樂利於故鄉經綸潤澤
　既明且詳陰隲默祐惟神煌煌鑑盖求上
　不負　聖天子牧養小民之意下不負生
　平奉公憂國之志候閭閻郊野盡復古昔
　之盛亦爲東方明神之光用是敬陳牲品
　侑以玄黄既齋既潔肅恭對颺爲已徃有
　年之謝致將來時若之禳報懇之忱非言
　所將福善祐正惟神之祥鑒微衷之懇懇
　知來格之洋洋尚饗(嘉靖四十年)
　廵撫都御史傅希摯祭嶽文曰兹者漕河
　横溢運道阻艱特命大臣總司開濬惟
神雄鎮一方捍除百患凢川流之壑注或山
　下之出源式用遣官備申祭告顓望　鑒
　兹重計舒予至懷急靖洪瀾佑成羣役俾
　運儲以通濟永康阜于無疆謹告(隆慶/六年)
　廵撫都御史陸𣗳德告嶽文曰惟　神宗
　統羣岳體元發生普天率土孰不景承况
　此幅員之内即所敷氣而布精一作一息
　是怙是憑廼者恒暘不雨嗷嗷群情撫臣
　憂之亟禱於庭亦嘗檄下諸司共敦祈請
　雨遲遲而不至天杳杳而難明豈政之多
　舛抑禱之鮮誠方擬遣官敷告　祠下草
　既就而雲合使未發而雨零惟神惠民如
　響應聲撫臣何幸竊有餘榮謹潔牲醴遣
　官陳詞仰荅寵靈尤冀德施不匱湛澤時
　行自河之壖迄於東溟靡取弗遍靡霑弗
　盈用俾苞者畢達亢者胥耕消其咨於不
　作調戚事於豐登尚饗(萬曆十一年)
　巡撫都御史李輔告嶽文曰維　神作鎮
　東方覆冒下土凢　國賦之登耗實紀綱
　其司生靈之休戚實宰制其柄威靈焜燿
　古今福澤奠安境宇久矣山東頃嵗以來
　陰陽舛繆灾歉頻仍乃者冬不雪寒春鮮
　雨澤時既入夏竟日長風致令麥方苞而
　就枯穀及時而不播農民倉皇於四野吏
　士驚怖於庶司雖祈禱連旬而密雲不雨
　切念山東之民困於涸轍矣而嵗再不稔
　將何聊生山東之賦繁於秋荼矣而室如
　懸罄將何輸納即職守官之無狀嗟此下
　民其何辜仰惟　尊神靈爽咫尺鑒察絲
　毫若罪有所歸則職受幽冥之譴如適遭
　時厄敢祈　矜憫之恩尚縱陰而閉陽隨
　興雲而布雨庶生我百穀汙畲穰穰滿車
　惠此群黎婦女嘻嘻卒嵗不然感而不應
　則神何以稱威靈求而不獲則民何以誦
　福澤哉職不任謁誠祈懇之至謹告(萬曆/十三)
　(年知府李伯春代告告畢而雨至)
　廵撫都御史李輔祭嶽文曰今嵗自春徂
　夏四月不雨内自　皇畿達于淮甸焦枯
　奚啻千里□兹東土寔惟左輔民生益否
　前雖霑此霡霂曾入土之無幾乃今苗不
　秀而秀不實旋復稿矣下民汹汹哀籲
　上帝無間遠邇　天子憂勞减膳徹樂下
　詔罪己馳道不除朝步自宫迄于郊畤桑
　林露禱爲民請命罔恤勞只輔兹東土奉
　職無狀臯何容諉念此無知顛隮溝壑寔
　愴惻而不能已矧
主憂臣辱即匍匐席藁曷敢一息而自寧止
　惟神奠位維泰職司生物胡忍坐視斯人
　之日就填委輔謹率屬吏布其欵悃以告
　于神願神明罰予吏之無民而無遺禍於
　嵗出其膚寸不崇朝而雨天下以畀我稷
　黍而慰我　天子夙夜憂勞之意則此孑
　遺猶能供粢盛而備肥腯以奉神之祀於
　不匱惟神鑒予之丹誠而示予以肸蠁輔
　不勝悚息聽命之至尚饗(萬曆乙酉年四/月二十五日)
　廵撫都御史李輔告嶽文曰自春徂夏長
　風爲虐旱氣如焚夏麥垂枯秋禾未播輔
　受明命撫輯東方俯念民艱憂心孔疚先
　曾齋心備物赴訴於神伏蒙明神鑒其悃
　誠惠以靈澤致禱者再獲雨者三枯麥半
　收新谷漸達念念應如桴鼓益瞻靈爽之
　不違點點潤若膏酥共載慈恩之無量但
　雨澤應時雖慰三農之望而霑足未徧尚
　懸再旱之憂且内自京畿外達諸省猶聞
　歷三時不霑點雨數千里並無粒食以致
主上焦勞群工警惕上關宗社下係生靈奚
　獨鄙念之所悚惶抑亦神哀之所憫惻是
　用不厭煩瀆再行頂禮賽隆施於既徃徼
　明貺於將來伏望大展神功溥垂陰隲甘
　霖不限於疆域在在滂沱洪仁普被於寰
　區人人歡洽蕩除旱魃之薰灼挽面樂歲
　之謳歌輔不勝感激祈懇叩心待命之至
　尚饗(萬曆丙戌年同知趙承芳代告告畢/而雨至)
　廵撫都御史李戴告嶽文曰惟神海内名
　山五嶽稱雄五嶽之尊獨歸岱宗正趾坤
　元奠位維東顯配天之靈應茂長育之洪
　功矧兹齊魯宜荷帡幪戴欽承
上命來撫東方初入其境旱魃爲傷目兹憔
　悴心甚憂惶躬詣神祠爲民祈祥幸賜昭
　鑒示我洋洋告詞甫畢靈雨即零翼日旋
　車雨降雲蒸大霈甘霖弘闡神靈三農慰
　望萬物遂生神功莫報峻德難名遣官代
　祀敬潔犠牲修兹報賽用展微誠伏願風
　雨時若灾沴不形永祜民庶慶歌豐亨戴
　不勝忻躍懇祈之至謹告(萬曆十四年/五月五日)
　廵撫都御史李戴告嶽文曰惟神化馳九
　域位冠百靈裕民足國有赫　帝庭矧兹
　東土香火維馨家尸户祝是依是屏胡天
　不吊降此大戾三春不雨麥乃盡悴九夏
　不雨禾且無穗國用民生于焉胥匱　聖
　主求瘼有位忘飱道路流離黎庶彫殘英
　爽有知而寧忍看慈悲普濟具仰彤壇戴
　救荒無奇懷憂如禱夙夜齋沐爲民祈禱
　神之聽之庶幾懷保蚤霈甘霖回此枯槁
　謹告(萬曆十四年/六月二十日)
　山東運司同知查志隆撰岱史告文曰志
　隆蚤歲家塾誦法孔孟則聞登泰山而小
　天下云盖未嘗不奮心翹首冀幸一踐跡
　之爲快也徃在壬申假道登覽時忤權貴
　圖且謁歸謂與山靈永别已矣安得如程
　伯子請註鄠簿撰録名勝哉不自意間隔
　一紀復出而典職則在山靈咫尺之地會
　部使者嶺南譚侍史觀風陟嶽詢訪圖經
　屬志隆以筆劄之役所幸時清吏隱竟日
　一無事事得以遊思於□林豈山靈有意
　乎假此閒曠俾償始願耶竊謂藉手於此
　少效涓矣即叨升斗倘逭尸素是用屈首
　編摩罔間寒暑曉窗夜燭集古覈今殆四
　閱月業已屬草爲考者三曰圖考曰星野
　考曰形勝考爲表者二曰山水表曰疆域
　表爲紀者四曰狩典紀曰望典紀曰遺蹟
　紀曰靈宇紀爲志者五曰宫室志曰物産
　志曰香稅志曰灾祥志曰登覽志而捴揭
　之以名曰岱史謂夫岱宗之稱昉自黄帝
　今宜從其古初而譔著之法獨擅史家兹
　稍襲其義例也第念管窺蠡測則心思未
　融徑逖崖幽則涉歷未遍碑殘簡脫則目
　力未周於兹有深懼焉吉蠲祠下敬藉所
　草質諸神明行且涉阻躋巔遍觀周覽豈
　敢妄希先賢之勝事開衡嶺之烟雲尚冀
　神明降鑒而默佑之雲披日霽畢露奇觀
　對景揮毫恍然天啓庶幾幽不負山靈明
　不負付托而於己亦不負據梧横卷之辛
　勤則惟神眀陰相是賴也敢告(萬曆十四/年十月十)
　(四日告畢登覽岱巔晴霽凡三日遂得以/遍歷諸形勝果符所祝云)











岱史第三冊鬼字號目録八三
　卷之八遺蹟紀
　　五侯遺蹟
　　　玉簡　石閭　登封臺
　　　周明堂　漢明堂(章俊卿/明堂論)
　　　無字碑　秦篆碑(歐陽修集古録/劉跋秦篆譜序)
　　　磨崖碑　長城鉅防
　　　鳳凰臺　望仙臺　舞鶴臺(張說/序頌)
　　　社首壇　封祀壇　朝覲壇
　　　陰字碑　御帳坪　博城
　　　嬴城　謝過城　龜陰田
　　　汶陽田　菟裘　紅城
　　　白騾墓
　　聖賢遺蹟
　　　孔子　顔淵　曾子
　　　孟子　伯牙　延陵季子
　　　柳下惠墓　羊祜城
　　　孫復　胡瑗　許衡
　　列仙遺蹟
　　漢泰山老父　稷丘君
　　　　　安期生　崔文子
　　　　晋張忠
　　　　唐吕嵓　張仙
　　　　元丘長春　張志純　徐世隆
　　　　　成興公　王從之　海印
　　　卷之九靈宇紀
　　　　東嶽廟(宋宇文粹中重脩記/明李賢重修記)
　　　　　　　(薛瑄重修記/李欽重修記)
　　　　　　　(許天贈重修記/李欽脩古井記)
　　　東嶽上廟(陳儒記)東嶽中廟(元至元/榜文)
　　　玉帝觀(萬恭表/岱巔碑)　玉皇廟(陳察記/瀋王記)
　　　會眞宫(任式記)　后土殿
　　　青帝觀(宋加號讃　御讃　御祝文/明弘治御祝文)
　　　碧霞宫(明弘治御祝文/高誨玉女考略)
　　　　　　嘉(靖御祝文/尹龍記略)　(劉定之記略/徐溥記略)
　　　　　　　(崔文奎記略/郭記銅皷記略)
　　　　　　　(方遠宜祝文/王之綱玉女傳)
　　　　　　　(何起鳴宣諭/李輔祈雨告文)
　　　天僊行宫　　　升元觀(宋勅碑徐/世隆記)
　　　天書觀　　　　長春觀(元和記畧)
　　　龍泉觀　　　　風伯雨師廟
　　　高眞院　　　　三官廟
　　　酆都廟(李欽記)　森羅殿(徐世隆記/畧)
　　　趙相公廟　　　三靈侯廟
　　　靈派侯廟(王眞記/畧)關王廟
　　　淵濟公廟(趙合記　王天挺記/李簡謝雨文)
　　　　　　　(路希尹感澤記夏靖記)












岱史第八卷遺蹟紀
叙曰紀遺蹟者何志徃古之勝蹟昭垂迄今
猶未泯者也夫代與時更物隨世變居今考
右匪蹟曷因維兹泰山帝王制作之隆聖哲
人文之盛種種勝蹟何可縷指其大者如□
明堂則思虞周之盛治躡登封臺則慨世主
之侈心讀秦篆碑磨崖碑則睹大手筆之書
法攀孔子登臨處則挹小天下之氣象陟謝
過城履汶陽田則欽文事武備之聖謨稽顔
淵之望繫練曾子之歌梁山則遡聖門英賢
之濟濟考孫眀復之講學石守道之捧杖履
則憶當時師弟子之雅操諸皆遺址依然文
獻具在流風餘韻與泰岱爲終始所謂曠千
百載而相感者其在斯與若仙家者流遊方
之外亦洞天福地所時有也故併及之
帝王遣蹟
玉簡風俗通曰岱宗上有金篋玉策能知人
　年壽脩短漢武帝探策得十八因倒讀曰
　八十其後果壽八十國朝洪武初居民於
　山中得玉匣内有玉簡十六有司獻於朝
　驗其刻乃宋眞宗祀泰山后土文又成化
　壬寅秋日觀峰下雨水衝出玉簡會中使
　有事東籓復馳以獻乃命仍瘞舊所今
　建日照觀
石閭漢書曰武帝封泰山禪石閭應劭曰石
　閭在泰山下南方士言仙人閭泰山記曰
　山頂西岩爲仙人石閭今莫詳故址
登封臺有二其一在嶽頂相傳爲古帝王登
　封所築今爲玉帝觀臺下小碣題曰古封
　禪壇其一在日觀峰相傳爲宋築石函方
　丈許亦題刻曰古封禪壇盖古封禪而並
　以禪言誤矣俗曰寳藏庫以所瘞金書玉
　簡云管子曰無懷氏封泰山刻石紀功國
　儉角賦曰黄帝會群臣於泰山作青角之
　音史記曰古者封泰山禪梁父者七十二
　家而夷吾所記者十有二焉昔無懷氏在
　伏羲之前封泰山禪梁父李奇曰無懷氏
　爲封禪之始淮南子曰上古之王封泰山
　禪梁父七十餘聖古刻泰山圖詩曰三千
　餘里鬼神府七十二君封禪壇宋景文公
　筆記曰仲尼登泰山見七十二家字各不
　同由諸家之說則封禪肇自古帝王非始
　於秦也而文中子乃云封禪非古諸儒皆
　韙之則彼諸家之說豈當時附會以中世
　主之侈心乎今並存之以表古蹟
周明堂在嶽之東北山谷聯屬四十里遺址
　今尚存旁有谷山寺其形勝具党學士寺
　記
漢眀堂在嶽趾東南去州治十里武帝元封
　間用齊人公玉帶所獻圖創焉其上有元
　人題刻明堂故基四字其地舒衍突起一
　石岡巔平而高四丈許週三晦許後枕嶽
　麓支山如扆障而左右如衛從然澗水縈
　廻南會于汶遥望徂徠諸山如列屏案當
　時朝會規模宛然在目
　　章俊卿眀堂論
　明堂乃黄帝之舊漢武帝時濟南人公玉
　帶所上楊氏祭禮明堂篇以其不經見而
　削之然其所言茅蓋通水與大戴禮所記
　畧同又考工記所言夏后世室殷人重屋
　周人明堂其制大槩由質而趨於文由狹
　而趨於廣也由是推之黄帝時無明堂則
　已苟有之則一殿無壁蓋之以茅正太古
　儉朴之制又按武帝欲求仙延年方士之
　謬誕者多假設黄帝之事以售其說如所
　謂修五城十二樓封名山棲萬靈于明廷
　采首山銅鑄鼎之類皆矯誣過甚張大其
　詞以迎合時主之侈心獨公玉帶所上明
　堂之制乃簡朴如此雖不經見然亦可以
　稽千門萬户之失固未可以其言之並出
　於封禪求仙之時而例黜之也
長城鉅防在泰山西縁河千餘里至琅邪臺
　入海蘇代說燕曰齊有長城鉅防韓非子
　曰長城鉅防足以爲基齊記云齊宣王乘
　山嶺之上築長城東至海西至濟州千餘
　里以備楚括地志云長城西北起濟州平
　陰縣緑河歷泰山北岡上經濟州淄川即
　西南兖州博城縣北東至密州琅邪臺入
　海竹書紀年云梁惠王二十年齊閔王築
　防以爲長城今泰山西北有嶺鋪俱名長
　城遺址尚存
無字碑在嶽頂登封臺下秦始皇立或曰石
　表或曰神主石或言其下有金書玉簡當
　是石函古今人莫測其意甚矣秦人之譎
　也石黄白色頗光瑩無苔蘚非嶽之所有
　自他山至是不知用民力幾何甚矣秦人
　之虐用其民也史記漢武帝置五車石於
　嶽今莫知所在故樸菴詩云已迷漢武五
　車石却咲秦王無字碑秦政不足言惜夫
　漢武之效尤也
秦篆碑在玉女池上西公署後李斯書始皇
　二世頌德文宋劉跋序泰山秦篆譜時尚
　有二百二十有二字今湮泐僅存二十九
　字夫秦雖無道然其所立有絶人者其文
　字書法世皆莫及亦不可廢(申𣄚題石曰/秦斷碑)
　　歐陽脩集古録
　余友江隣幾謫官奉符嘗至泰山頂上視
　秦所刻石處云石頑不可鐫鑒不知當時
　何以刻之也然四面皆無草木野火不及
　故能若此之久而風雨所剥其存者纔此
　數十宇而己
　　劉跋秦篆譜序
　史記載秦始皇帝及二世皆行幸郡縣立
　石刻辭今世傳泰山篆宇可讀者唯二世
　詔五十許字而始皇刻辭皆謂已亡莫可
　復見宋丞相莒公鎮東平曰遺工就泰山
　模得墨本以慶曆戊子嵗别刻新石親作
　後序止有四十八字歐陽文忠公集古録
　亦言友人江鄰幾守官奉高親到碑下纔
　有此數十字而已余以大觀二年春從二
　三鄉人登泰山宿絶頂首訪秦篆徘徊碑
　下其石埋植土中高不過四五尺形制似
　方而非方四面廣狹皆不等因其自然不
　加磨礱所謂五十許字者在南面稍平處
　人吊所焉榻故士大夫多得見之其三面
　尢殘缺蔽闇人不措意余審觀之隱若有
　宇痕刮摩垢蝕試令模以紙墨漸若可辨
　自此益使加工模之然終心其未也政和
　三年秋復宿嶽上親以氊椎從事校之他
　本始焉完善蓋四面周圍悉有刻宇總二
　十二行行十二字宇從西南起以北東南
　爲次西面六行北面三行東面六行南面
　七行其末有制曰可三宇復轉在西南稜
　上每行宇數同而每面行數乃不同如此
　廣狹不等居然可見其十二行是始主辭
　其十行是二世詞以史記證之文意皆具
　計甘缺處宇數適同於是泰山之篆遂成
　完篇宋歐江二公初未嘗到惟憑工匠所
　說無足怪人多以二公焉信故亦不復詳
　閱余旣得墨本並得碑之形象制度以歸
　親舊聞之多來訪問倦於屢報乃爲此譜
　大凡篆宇二百二十有二其可讀者百四
　十有六今亦作篆字書之其毁缺及漫滅
　不可見者七十有六以史記文足之注甘
　下譜成揭壁間义幽沉晦之迹今遂歷然
　奏至無義不足諭然李斯小篆古今所師
　經千三百有餘嵗而復彰兹可尚也如親
　𨊩遠黎史作親廵遠方黎氏金石刻石著
　作休嗣作世聽作聖陲作垂體作禮昆作
　後則又史家差誤皆當以碑爲正其曰御
　史太夫者大夫也莊子曰且而屬之大夫
　衛宏曰古文一宇雨名因就注之史記於
　瑯琊臺刻石備列從臣名氏余家所收瑯
　琊殘宇亦有五夫宇然則夫從一大因不
　復重出歟
磨崖碑有二在嶽頂東嶽祠後一爲唐玄宗
　八分書紀泰山銘宇五寸許遒勁可愛一
　在崖右刻唐蘇□撰東封朝覲頌字徑寸
　餘書法類晋近閩人林焞以忠孝廉節四
　大字覆刻其上鑱毁殆盡
鳳凰臺在登封門外漢宣帝時鳳凰集泰山
　故名
望仙臺在州治東北三十里漢武帝築
舞鶴臺唐高宗築按唐書高宗築封祀壇於
　泰山南四里如圓丘又詔立登封降禪朝
　覲之碑名封祀壇曰舞鶴臺登封壇曰萬
　嵗臺降禪壇曰景雲臺今皆頽莽而碑亦
　堙没
　　張說序頌
　皇唐六葉開元神武皇帝再受命致太平
　乃封岱宗禪社首金石紀號天文煥發儒
　臣志美立碣祠壇曰厥初生人俶有君臣
　其道茫昧其風朴畧因時而歘起興運而
　紛落泯泯汶没無聞焉爾後代聖人取法
　象立名位衣裳以等之甲兵以垣之於是
　禮樂出而書記存矣反其源致敬乎天地
　報其本致美乎鬼神則封禪者帝王受天
　命告成功之爲也閱曩聖之奥訓考列辟
　之通術疇若天而不成曷背道而靡失由
　此推之封禪之義有三帝王之畧有七七
　者何傳不云道德仁義禮智信乎順之稱
　聖哲逆之號狂悖三者一位當五行圖籙
　之序二時會四海昇平之運三德具欽明
　文思之美是謂與天合符名不死矣有一
　不足而云封禪人且未許其如天何言舊
　史者君莫道於陶唐虞舜臣莫德於臯陶
　稷咼三臣降德皆有天下仲尼叙帝王之
　書繫周秦之誓明魯祀周公用王禮秦承
　伯益接周統孔聖微㫖不其効歟然秦定
　天下之功高享天禄之日淺天而未忘庭
　堅之德也故大命復集于皇家天之賛唐
　不惟舊哉其興之也玄靈啓迪黄祗顧懷
　應歸運以義舉撫來蘇以利見湯也無放
　夏之慙武也無代殷之戰高祖創業四宗
　重光德有格天漏泉蒸雲濡露菌蠧滋育
　氤氲涵煦若天地之覆載日月之照臨溥
　有形而歸景罄無外而宅心百有八年于
　兹矣皇帝攘内難而啓新命戴睿宗而纘
　舊服宇宙更闢朝庭始位盖羲軒氏之造
　皇圖也九族敦序百姓昭明萬邦咸和黎
　人於變立土圭以步曆革銅渾以正天盖
　唐虞氏之張帝道也天地四時六官著禮
　井田三壤五圻成賦廣九廟以尊祖定六
　律以和神蓋三代之設王制也武緯之文
　經之聖謨之神化之然猶戰戰兢兢日愼
　一日納規誨以進德遂忠良以代工講習
　乎無爲之書討論乎集賢之殿寵男爵貴
　經明翼乎鵷鸞之列在庭毅乎貔豹之師
　居鄙人和旁感神寳沓至乾符坤珍千品
　萬類超圖溢牒未始聞記我后以人瑞爲
　心不以物瑞爲意王公卿士儼然進曰休
　哉陛下孝至于天政合乎道前年祈后土
　人獲天穰間歲祀圓丘日不掩朔感祥以
　祈聖四事以觀天天人交合其則不遠意
　者喬丘掃路望翠華之來上帝儲恩俟蒼
　壁之禮久矣焉可專讓而廢舊勛群臣固
　言勤帝知罪至于再至于三帝乃挹之曰
　欽崇天道俯率嘉話恐德不類敢憚于勤
　其撰廵狩之儀求封禪之故既而禮官不
　戒而備軍政不謀而輯天姥練日雨師灑
　道六甲按隊八陳警蹕孟冬仲旬乘輿乃
　出千旗雲引萬戟林行雐濩燦爛飛焰揚
　精原野爲之震動草木爲之風生歷郡縣
　省謡俗問百年舉百祀興墜典葺闕政攸
　徂之人室家相慶萬方縱覲千里如堵城
　邑連歡丘陵聚舞其中垂白之老樂過以
　泣不圖蒿里之魂復見乾封之事堯雲徃
　舜日還神華靈鬱爛熳乎穹壤之間是月
　來至于岱祗祓齋宫滌濯靜室凝神玄覽
　將款太一議夫泰山者聖帝受天官之宫
　天孫摠人靈之府自昔立國莫知萬數克
　升中而建號惟七十而有五我高宗六之
　而今七矣非夫尊位盛時明德曠代遼闊
　難並之甚哉先時將臻夫大封也累封疆
　於高岡築泰壇於陽趾夫其天壇三襲辰
　陛十二咸秩衆靈列坐有次崇牙𣗳羽管
　磬鏞鼓宫懸於重□之内千嵗鈠殳釣戟
　戣戳周位於四門之外代國重器傳代絶
　瑞旅之於中庭玉輦金轂翠昌黄屋夾之
　於端路庶官百辟羌夷蠻貊褒成之後讓
　王之客序立於禮神之場髦頭弩牙鐵馬
　金鏃介胄如雪旗幟如火遠匝於清禁之
　野於是乎以天正上元法駕徐進屯千乘
　於平路留群臣於谷口皇帝御六龍陟萬
　仞獨與一二元老執事之人出天門臨日
　觀次沆瀣宿巉巖赤霄可接白雲在下庚
　寅祀高祖於上封以配上帝命衆官於下
　位以享衆神皇帝冕裘登壇奠獻俯僂叶
　金奏佾羽舞撞黄鍾歌大吕開閶闔與天
　語清將信公奉斗布度懋建皇極勤恤蒼
　生昭嘏乎未兆禳灾乎未萌上下傳節而
　禮成樂遍福壽同歸而帝賜神策乃構玉
　牒於中頂揚柴燎於高天庶忠誠之上達
　若憑焰而駕煙日轡方旋神心餘眷五色
　雲起拂馬以隨人萬嵗山呼從天而至地
　越翌日尊睿宗侑地祇而禮社首遂張大
　樂覲東后國風惟舊無黜幽削爵之誅王
　澤惟新有眚灾大賫之慶不浹日至化洽
　於人心不崇朝景福遍於天下然後藏金
　匱於祏室迴玉鸞於上都煌煌乎眞聖朝
　之能事而高代之盛節者也于斯之時華
　戎殊俗異音同歎曰兵合多兩山峻多雲
　豈有大舉百萬之師剋期千里之外及行
　事之日則天無點翳地無纖塵嚴冬變爲
　韶景寒風鬱爲和氣非至德其孰能動天
　如此其順者乎昔人云自西自東自南自
　北無思不服今信知聖人作而萬物覩其
　心服之之謂矣或曰祭泰祈主先后非禮
　歟曰是禮也非宜也王者父事天母事地
　侑神崇孝無嫌可也且天柴瘞外事帝王
　主之蒸嘗内事后妃助之是開元正人倫
　革弊禮起百王之法也故令千載睹末光
　聆絶韻咀甘實漱芳潤爍玄妙之至精流
　不已之淑聲臣說作頌告于神明四皇墳
　而六帝典雖吉甫亦莫能名徒採彼輿人
　之詩曰大矣哉維天爲大惟皇則之率我
　萬國受天之祺子孫百代人神共保綏之
　云爾而已矣
社首壇在嶽南二里許曰社首山聯屬蒿里
　前代多禪此宋眞宗命王欽若撰壇頌碑
　石
封祀壇宋眞宗築在嶽南五里許
朝覲壇在州南宋眞宗東封群臣覲地州之
　風雲雷雨壇因其故址陳堯叟撰碑頌今
　在壇下與天貺殿碑及天齊仁聖帝碑皆
　待詔尹熙古書書法類聖教序
陰字碑在州之乾封門外迤東三百餘武是
　爲宋眞宗答謝天書述二聖功德序銘曰
　陰字以字鐫北面從俗稱也或曰金字謂
　當時以金塗飾也或曰禋祀以精意享祀
　言也皆聲相近而義亦通嘗聞眞宗東封
　駐蹕會眞宫故碑作屏製鐫北面當宫南
　百餘武俗稱陰字爲是宫今在城内而碑
　限于外故人罕知其鐫意云萬曆癸酉按
　臺吴從憲築泰陰亭於碑北
御帳坪在嶽之中道即秦封五松之地宋眞
　宗東封駐蹕于此故名金石上柱窠帳殿
　之遺蹟也
菟裘在岳之陰左傳隱公十一年公語公子
　翬營菟裘終老即此
紅亭在泰安州境春秋昭公八年大蒐於紅
　即此
白騾塜在封禪壇北一里唐玄宗登封泰山
　益州進白騾甚偉異上親乘之便於登降
　禮畢方下山坳休息有司言騾無疾而殪
　上歎異之謚曰白騾將軍命有司具槥櫝
　壘石爲塜
愽城在岳東趾距州治三十里漢之奉高隋
　之汶陽唐之乾封同此今名曰舊縣
嬴城在岳東趾距州治東南五十里漢置縣
　屬泰山郡唐屬東泰州後省入愽城
謝過城在岳東南趾漢明堂側齊魯會夾谷
　後歸謝之地故名岳東南地曰谷里古夾
　谷也
龜陰田即齊人歸魯以謝過者
汶陽田在嶽南汶河之上魯成公二年春秋
　書取汶陽田八年書晋侯使韓穿來言汶
　陽之田歸之于齊
聖賢遺蹟
孔子過泰山側有婦人哭於墓者而哀夫子
　式而聽之使子路問之曰子哭之也一似
　重有憂者曰然昔者吾舅死于虎吾夫又
　死焉今吾子又死焉夫子曰何爲不去也
　曰無苛政夫子曰小子識之苛政猛於虎
　(見禮記/檀弓)孔子遊於泰山見榮啓期行乎
　郕之野鹿裘帶索皷琴而歌孔子問曰先
　生所樂何也對曰吾樂甚多天生萬物惟
　人爲貴吾得爲人一樂也男女之别男尊
　女卑故以男爲貴吾得爲男矣是二樂也
　人生有不見日月不免襁褓者吾既已行
　年九十矣是三樂也貧者士之常也死者
　人之終也處常得終當何憂哉孔子曰善
　乎能自寬者也(見列/子)
顔淵從孔子上泰山孔子望吴閶門外有繫
　白馬引顏淵以指之曰若見吴閶門乎顔
　淵曰見之有若繫練之狀孔子撫其目而
　止之因與俱下淵髮白齒落遂以病死(見/錦)
　(綉萬花谷韓/詩外傳畧同)今州城西南有高坡曰顔子
　坡
曾子敝衣力耕泰山下天雨雪凍甚旬月不
　得歸思其父母作梁山歌(見曾子/孝實)
孟子生時母夢神人乘雲自泰山來將止于
　嶧母凝視久之忽片雲墜而寤時閭巷皆
　見五色雲覆孟氏之居焉(見通/志)後人稱孟
　子有泰山巖巖氣象適符雲兆信矣
伯牙遊於泰山之陰卒逢暴雨止於巖下心
　悲乃授琴而鼓之初爲霖雨之操更造崩
　山之音曲每奏鍾子輒窮其趣伯牙乃舍
　琴而歎曰善哉善哉子之聽夫志想象猶
　吾心也吾於子何逃聲哉(見列/子)
延陵季子適齊於其反也其長子死葬於嬴
　博之間孔子曰延陵季子吴之習於禮者
　也徃而觀其葬焉其坎深不至於泉其歛
　以時服既葬而封廣輪揜坎其高可隱也
　既封左袒右還其封且號者三曰骨肉復
　歸于土命也若魂氣則無不之也遂行孔
　子曰延陵季子之於禮也其合矣乎(見禮/託嬴)
　(愽俱屬泰安岱岳東阯孟子/葬於齊反於嬴即其地也)
柳下惠墓在州治東南百里至今村人尚多
　展姓者名曰柳里村
羊祜城即晋羊祜所封之地距州治東南九
　十里
宋
孫復字明復𣈆州平陽人少舉進士不第退
　居泰山南麓學春秋著尊王發微魯多學
　者其尤賢而有道者石介自介而下皆師
　事之年踰四十家貧不娶李丞相迪將以
　其弟之女妻之復疑焉介與群弟子進曰
　公卿不下士久矣今丞相不以先生貧賤
　而欲託以子是高先生之德義也先生宜
　因以成丞相之賢名於是乃許孔給事道
　輔爲人剛直嚴重不妄與人聞復之風就
　見之介執杖履侍左右復坐則立升降拜
　起則扶之及其徃謝也亦然魯人既素高
　此兩人由是始識師弟子之禮莫不嘆嗟
　之而迪與道輔亦以此見稱於士大夫其
　後介爲學官語于朝曰孫先生非隱者也
　欲仕而未得其方耳慶曆二年樞密副使
　范仲淹資政學士富弼言其道德經術宜
　在朝廷召拜校書郎國子監直講嘗召見
　邇英閣將爲侍講而嫉之者言其講說多
　異先儒遂止七年徐州人孔直温以狂謀
　捕治索其家得詩有復姓名坐貶監虔州
　啇稅徙泗州又徙知長水縣簽署應天府
　判官公事通判陵州翰林學士趙槩等十
　餘人上言孫復行爲世法經爲人師不宜
　棄之遠方乃復爲國子監直講嘉祐二年
　七月卒于家年六十有六官至殿中丞其
　在太學時爲大理評事天子臨幸賜緋衣
　銀魚及聞其卒惻然予其家錢十萬而公
　卿大夫太學諸生相與吊哭賻治其喪其
　治春秋不惑傳註不爲曲說以亂經其言
　簡易明於諸侯大夫功罪以考時之盛衰
　而推見主道之治亂得於經之本義爲多
　方其病時樞密使韓琦言之天子選書吏
　給紙筆命其門人祖無擇就其家得其書
　十有五篇録之藏于秘閣(見歐文忠/撰墓志脩)
胡瑗字翼之泰州海陵人與孫明復石守道
　講學泰山攻苦食淡終夜不寢十年不歸
　得家問見有平安二字即投之澗中不復
　展讀今人名其投書處爲投書澗云
許衡字仲平河内人金季兵亂避地徂徠泰
　山間扁其壘曰魯壘初從姚樞竇默遊獲
　聞程朱之學遂爲名儒元世祖召爲京兆
　提學累官集賢大學士兼國子祭酒領太
　史院事累遷中書左丞贈司徒謚文正
列仙遺蹟
漢
泰山老父不知姓氏漢武帝東封見老父於
　山下道傍頭上白光高數尺怪而問之老
　父曰臣年八十五時衰老垂死遇有道者
　教臣絶穀但服术飲井水枕神枕枕中有
　三十二物以二十四當二十四氣以八當
　八風臣行之轉老爲少日行三百里臣今
　年百八十矣帝受其方賜以玉帛老父後
　入山去每十年五年還鄕里僅三百年不
　復還矣(見類林雜志並/葛洪神仙傳)
稷丘君泰山下道士也髪白再黑齒落更生
　漢武帝時以道術受嘉賞後罷去帝東封
　稷丘君擁琴迎拜止帝勿上上必傷足帝
　上及數里左足指折諱之還爲稷丘君立
　祠傳讃曰稷丘洞徹脩道靈山鍊形濯質
　變白還年漢武行幸携琴來延戒以升陟
　逆賭未然(見列仙傳及/集事淵海)
安期生在泰山遇李少君入山採藥病困安
　期生與神樓散一七而愈
崔文子者泰山人也世好黄老居潜山下後
　作黄散赤丸賣藥都市自言三百日後民
　有大疫長吏之文所請救文擁朱旛繫黄
　散以徇人門飲散者即愈所活者萬計後
　去在蜀賣黄散故世寳崔文赤丸黄散云
　傳讃曰崔子得道術兼祕奥癘氣降喪仁
　心攸悼朱旛電麾神藥捷到一時獲全永
　世作効(見列仙傳及/集事淵海)
𣈆張忠字巨和中山人永嘉之亂隱于泰山
　清虚服氣飡芝餌石符堅聞其賢徴至長
　安以野服見堅曰先生獨善之美有餘濟
　世之功未足故遠屈先生將任以齊尚父
　忠曰昔因喪亂避地泰山與鳥獸爲侣尚
　父非敢擬願還餘齒歸岱宗堅以安車送
　之過華山歎曰我東嶽道士没於西嶽命
　也已而化去謚曰安道先生
唐
吕嵓字洞賓宋天聖戊寅三月二十一日書
　五言絶句于王母池署其後曰回翁題政
　和丙申六月十八日復書七言絶句署其
　後曰回公再書前後書法皆類顔魯公再
　書二字類遲賢亭刻人莫能識好事者摹
　其眞蹟于會眞宫觀其詩則知純陽子三
　至泰山矣詩見登覽志
張僊不知何許人開元中與李某同至泰山
　學道久之李以宗室辭歸仕至大理丞屬
　安禄山亂携家襄陽尋奉使揚州途覯張
　子邀李同宿門庭壯麗儐從璀璨李視女
　妓中有持筝者酷似其妻及罷張呼持筝
　者以林擒繫裙帶上各散去明日李復至
　門館荒穢無行人跡詢鄰人曰此劉道玄
　宅已十餘年無居者尋還襄陽索其妻裙
　帶果得林檎問其故云一夕夢見五六人
　追云張𠎣喚搊筝臨别以林檎繫裙上於
　是知張已得僊矣
元
丘長春不知何許人嘗居泰山南阯長春觀
　以全眞爲教元賜號神仙無爲演道太宗
　師别號長春子後去之嶧山有仙化遺跡
張志純號天倪子泰安埠上保人六嵗能誦
　五經十二歲入玄門居會眞宫數載道行
　超群輩初名志偉元主改今名賜號崇眞
　保德大師授紫服重建岱岳升元二觀及
　上岳廟元初王奕斐稿有贈詩云赤松宗
　世遠岳地作神仙註云其人百二十嵗三
　見帝學士徐世隆題其小影曰形雖嬴于
　道則肥性雖介于物則齊具儒墨之體用
　見天地之端倪杜仁傑曰其學也老莊其
　志也軒岐郡人王天挺曰氷霜外潔日星
　内炳又曰山澤之懼道德之腴徐徐于于
　此世之所謂天倪子者乎化日自頌曰脫
　下娘生皮袋此際樂然輕快百尺竿頭進
　步蓬玄洞府去來去來前世宿德醫僧今
　非道門小才
徐世隆别號復齋不知何許人元翰林學士
　夙與泰山天倪子游元季喪亂變姓名上
　下泰山常居岳祠或城隍廟三穉子從學
　一教習泗水超距一授漢書其一曰王圭
　授舉子業久之别去言三子貴賤短修其
　後授漢書者目盲賴說書爲衣食習泅者
　遇濟南灌城之厄以泅解圍以超距脫死
　致爵賞圭登科膺爵齒三人所至悉如其
　言圭年八十許時世隆復來見天順間又
　至泰山惟升元觀一老道士識之其容貌
　如兒時所見後不知所終(近閱文文山集/書世隆尚書東)
　(平人詩哭文山蓋宋季之人也歷胡元終/始而我國朝人猶及見之異哉)
成興公眞人不知何許人仙道成于泰山(見/五)
　(岳眞形/圖說)
王從之不知何許人初官翰林後隱泰山跏
　趺而化人稱其地曰蛻仙巖
海印泰安州人居鄒縣大明禪院幼悟道常
　夢異僧指示一旦呼弟子謂曰吾幻身非
　久住世親書偈畢端坐而化三日慈容如
　生其院上紫霧光明貫於天際邑令見之
　稱爲眞佛









岱史第九卷靈宇紀
叙曰靈宇者何神明之所宅也紀首岱廟者
何望秩之定制也有司奉制命而嵗祀焉禮
也岱廟上中下凡三而惟下廟最鉅麗在州
城内正北盖
歷代勅建望祀之所朱堞金扉龍楹螭殿罘
罳象魏儼然帝居漢栢唐槐虬蟠雲覆御碑
古碣林立森森以斯知其從來遠矣玉帝觀
青帝觀后土殿則以居天神地祇也巔麓俱
有焉謂天地鍾靈於兹神必依之也碧霞靈
應宫則以居天仙玉女碧霞元君也袤滿巓
麓而巓以勅建獨閎偉謂其神靈感召安民
裕國也孔子人中之泰山魯兩先生一方之
師表則其祠於此也固宜其他佛老之宫群
靈之府倚巖縁谷比比而是大都肇搆於隋
唐宋元間今其存者不及十半然亦傾頽甚
矣惟岳巔諸宫觀當世嚴奉不廢乃絶無翼
室以居黄冠黄冠固甚貧率散處麓下覓食
則神明香火之謂何即居守安所籍也旋葺
旋頽職此之由哉余謂岳巔諸宫觀宜各因
其隙地有司以香稅餘錢搆爲翼室以居黄
冠之有戒行者仍籍名於官責以焚脩掃除
則宫觀不致旋頽可歲省修葺之費恤民事
神庶幾兩得云
東嶽廟在州城西北隅風俗通曰岱宗廟在
　愽縣西北三十里山虞長守之按岱嶽觀
　至元碑云嶽廟在嶽之南麓岱嶽升元二
　觀前當爲漢址唐武則天篡唐時改今地
　或云宋改今地其後歷代廢興修葺詳其
　諸記石廟制堞城高二丈週三里城門有
　八南闢者五而正中曰嶽廟門東偏曰仰
　高門西偏曰見大門東闢者一曰東華門
　西闢者一曰西華門後闢者一曰後宰門
　凢門各有樓而角樓亦四東南曰巽樓東
　北曰艮樓西北曰乾樓西南曰坤樓由岱
　廟門而上重門爲配天次爲仁安再上爲
　仁安殿露臺高下聯屬者二殿前兩廡之
　中爲鍾皷樓樓之後各爲齋房殿後爲寢
　宫宫左右爲配寢其規模宏侈儼如王者
　居配天門左爲三靈祠右爲太尉祠祠前
　東廡别殿曰炳靈西曰延禧碑亭三其一
　當岱嶽配天二門之間其二對峙於鍾鼓
　樓側三亭皆爲　國朝御製碑建殿前古
　松數十株蟠結偃盖非他境所有炳靈殿
　前則漢栢延禧殿前則唐槐皆特異雖良
　繪莫能狀銀杏大者圍三仞火空其中陰
　符經曰火生於樹信夫奇石玲瓏者九其
　上有古題刻知自遠方來奠獻者碑石林
　立其可爲書法者張侍制漴書宣和廟記
　喬冢宰宇篆御祝文廟前有亭曰遥叅亭
　前爲遥參門門之前爲御街宋東封警蹕
　之地而實爲廟之第一門也舊榜曰草叅
　門門中有臺臺上有亭亭重簷四面十有
　六角崚𡾓綺麗昔凢有事於嶽者先拜於
　亭而後入廟故曰草叅今有司遇當祝釐
　於廟罷則儀從由亭門而出猶古之制也
　亭今列屏鑒方圓各一高六尺許鑒前雕
　座置元君像四方來謁頂廟者亦先拜焉
　故又曰遥叅亭云
　　宋學士宇文粹中重修嶽廟記略
　宣和四年九月有司以泰嶽宫廟完成奏
　功制詔學士承㫖臣宇文粹中記其嵗月
　臣粹中再拜稽首而言曰臣聞自昔受命
　而帝者咸有顯德著在天庭合四海九州
　之歡心以爲天地社稷百神之主故有壇
　場圭幣以象其物有宫室祠宇以奠其居
　有牲牢酒體以薦其潔有祝册號嘏以導
　其誠其漠然而意可求僾然而誠可格殆
　與人情無以異是以黄帝建萬國而神靈
　之封七千虞夏商周文質迭救雖所尚不
　同而事神以保民其歸一揆必以岱宗爲
　首而神靈烜赫光景震耀載在書史接於
　耳目者奕奕相屬也宋受夫命建都於汴
　東倚神嶽遠不十驛章聖皇帝肇脩封祀
　蓋嘗躬款祠下欽惟神靈饗答之異念唐
　開元始封王爵禮加三公一等未足以對
　揚休應遂偕五嶽咸陞帝號自是宫廟加
　脩薦獻加厚四方萬里士民奔凑奠享祈
　報者盖日益而歲新也皇帝聰明仁孝光
　於上下神動天隨德施周溥既己躋斯民
　於富壽廼申勅中外凡所以禮神祇崇顯
　祀盡志備物畢用其至歲在辛已迄於壬
　寅詔命屢降增治宫宇繚墻外周罘罳分
　翼巋然如青都紫極望之者知其爲神靈
　所宅凢爲殿寢堂閣門亭庫館樓觀廊廡
　合八百一十有三楹財不取於賦調役不
　假於追呼而屹然崇成若天造地設靈祗
　燕豫福應如響嗚呼眞聖德之事也觀是
　宫廟土木文采輪奂崇麗則知郡邑之富
　庶帷帳熒煌兖冕璀璨則知絲枲之盈溢
　牲牷充庭醪醴日御則知耕牧之登衍簫
　鼓塡衢歌呼滿道則知風俗之和平神之
　聽之廼祗陳於上帝用降鑒錫兹祉福則
　社稷之安固曆數之綿遠蓋方興而未艾
　也哉
　　明李賢廟記略
　書稱岱宗蓋以東方屬春萬物交代故曰
　岱爲群嶽之長故曰宗然而祭之者何也
　記曰能出雲爲風雨又曰民所取財用也
　三代以前不過爲壇而祭之如周制四坎
　壇祭山林丘陵於壇是也秦漢以來有神
　仙封禪之事於是有祠廟之設古者五嶽
　視三公謂視其饔餼牢醴之多寡以爲牲
　器之數也非以三公之爵封之也後世遂
　封五嶽之神爲王爲帝垂旒端冕儼若人
　鬼矣洪惟我　聖祖高皇帝聰明睿智卓
　冠千古即位之初詔示天下有曰嶽鎭海
　瀆皆高山廣水自天地開闢以至於今英
　靈之氣萃而爲神豈國家封號之所可加
　今依古定制去其前代所封名號於東嶽
　稱曰東嶽泰山之神鳴呼是舉也裁革瀆
　禮不經之失所謂質諸鬼神而無疑百世
　以俟聖人而不惑者矣濟南太守陳君銓
　走書京師告予曰東嶽泰山神廟傾頽上
　請得　㫖重脩廵撫都憲賈公銓與三司
　官僚合謀經營若按察使王公鉞尤留意
　焉屬銓綜理其事經始於天順四年八月
　二十六日落成於五年九月初一日内外
　煥然一新俾是方之人依而敬之有加於
　前僉曰不可無紀敢乞爲記刻之用示久
　遠予惟泰山出雲膚寸而合不崇朝而雨
　天下功德固廣大矣要之是方之人沾其
　惠澤尤多况又取其財用者乎雖曰朝廷
　祀典所載而是方尤所當敬也今巡撫方
　面風憲重臣同心恊慮重役神廟又得郡
　守克承委任用體　朝廷之意以表民之
　所敬眞可謂民之父母矣彼慢神虐民者
　視此於心不亦恧乎
　明薛瑄廟記略
　東嶽泰山之神故有廟在山之陽　朝廷
　有大典禮大政務則遣使告焉廟屋既久
　多圯漏弗治先是守臣嘗奏請脩建而未
　克底完天順己卯泰安州守以其事達之
　濟南府因以上請　詔允脩葺於時都憲
　年公富方議興役而去左副都御史賈公
　銓繼來乃洎巡按籓臬恊議既擇有幹幕
　職以董其役復俾濟南府知府陳銓月一
　徃以綜理焉銓始至泰安謂脩葺嶽廟固
　所以祗若　朝命致謹大神然尤當以省
　民財重民力爲本財匱民勞事亦非可因
　詢及守廟者具言數十年所積禮神之物
　甚當遂遺人持巿木之巨細與其他脩屋
　之不可缺者及既合而匠役皆在官之人
　而農民不知有役銓既綜理有法不急不
　徐始事於天順庚辰秋七月辛已夏五月
　訖工殿宇周廊門觀繚垣悉皆完治咸願
　刻石以紀其事山西按察使王允濟南人
　也以書來求文於瑄余惟東嶽泰山之神
　爲諸嶽冠聖朝既正其名秩其祀而廟弗
　治又俾所司以時修葺而巡撫憲臣洎籓
　臬得綜理其役如銓者不竭民之財力而
　克底完新皆可謂祗若朝廷丕顯休命而
　致謹於人神者矣遂序其事而銘之曰一
　理宰幹二氣互根清浮無際濁墜斯存柔
　行剛峙川洪嶽尊惟此泰山造化鍾萃龍
　蹤太虛磅礴厚地匪魯邦瞻實衆嶽最其
　蓄罔測其施靡量玄雲寸石甘雨八荒功
　既載溥厥報宜彰有廟在陽奉命新葺重
　臣是承守臣是職民不匱勞事底完集殿
　宇廊觀聳卓縈廻高下中度不騫不卑神
　氣欝欝流通在兹昔古山川明祀有體夫
　何前季封號薦起躋嶽於天紊三公禮逮
　我　聖世道復古隆斥絶僣誕率由大中
　嶽鎭海瀆悉正其名惟岱宗神神稱允格
　迄兹有役咸願石刻述理繼辭以示無極
　李欽脩東嶽廟託略
　嘉靖丁未冬嶽廟灾殿宇廊廡以及賓館
　齋居門闥樓觀蕩然一空其僅存者後寢
　三殿與炳靈延禧二宫而已時守臣以狀
　聞　上震異者久之既俾治有司不戒之
　辜而遂勅以亟脩之議然嵗值累歉未克
　興事者垂十年餘辛酉秋八月　皇上萬
　壽爰　命太常緘祝函帛恭詣嶽神虔脩
　醮典有司布席將事惟時巡撫都御史鎭
　山朱公承　命主祀大懼簡陋罔罄明禋
　乃謀諸籓臬庶正展力亟圖而特委濟南
　府同知翟公濤專董其役蓋選能也公乃
　檄請當道材木瓴甓金石之類以至匠傭
　役廪皆取給香帛而秋毫不以煩民經始
　於壬戌春迄癸亥夏廟工告成自殿堂而
　下毁者以舉傾者以易圮者以完漫漶者
　以鮮以潔丹艧塗垔輝光掩映巡撫都御
　史石洲張公祭告祠下樂觀厥成是日也
　淑氣洋溢靈光下矚泰嶽明神既尊且安
　自是而徃陰祐顯相雨暘時若而豐年應
　灾病殄而民氣和以永保我　國家無疆
　之慶則神之功當與天地並而君子謂翟
　公之有功於神也其亦偉矣哉
　　叅政許天贈重修岱廟記略
　泰山之麓故有廟其名曰岱宗廟在嶽之
　南麓宋改今址其制有堞城爲門者八四
　角有樓前有殿後有寢兩傍有廡儼如王
　者居我　朝因勝國舊天順以來屢奉
　㫖脩葺碑石具在　孝廟親爲記　宸章
　赫奕萬代瞻仰邇者脩葺止取裁兩院以
　香稅所積自可充脩廟費毋用厪　明㫖
　動内帑爲也萬曆甲申廟漸圯於是左叅
　政屠公請於兩院得可委濟南府通判張
　世臣董工作之役泰安州吏目蘇天壽佐
　之余至督視益勤閱乙酉秋八月告成凡
　費金九百餘不動民財不勞民力而大工
　就緒余聞之祀禮也國之大祀必以禮聖
　人制禮尊五嶽配天其祭以壇不以屋其
　神設主不以像通諸天下凡司府州縣歲
　時祭境内山川率由斯道復古制祛民惑
　也斯廟有先代故事廟及像率無所更易
　豈　天造草昧偶未之及也抑别深意寓
　其中者耶弘治間至厪玉音若以此爲訓
　然者愚以是知　聖人敬神導民至意使
　人有所敬畏啓爲善之心遏從惡之念更
　相告戒以若於治所謂無害於治者　聖
　人不與民變革也今廟貌巍然神威赫然
　若有臨之在上然者四方祈福受罪之士
　女入廟瞻拜肅然起敬罔或不虔則於聖
　化或可助萬分一哉若佛老家言神若王
　者操福禍之權握生死之柄爲善惡果報
　則其不經見故儒者缺之勿論
　　李欽重脩嶽廟古井記
　欽垂老林泉自愧無益於世每月一集鄕
　民老幼百餘於嶽廟宣揚　聖諭僣爲講
　解期以化民成俗挽廻魯道之舊民有李
　進盧士卿者再拜告余曰廟有古井水甚
　清洌祀事之濯溉餴饎咸賴焉曩以日久
　灘淤盡爲泥土泂取廟外之水以奉祀恐
　涉不潔吾輩出貲掘而甃之重加淘汰水
　復清冽如故請翁識甚歳月於石余曰是
　可以觀今日鄕約之意矣善者人心之固
　有非假於外也私欲蔽之則失其初譬之
　井焉壅於泥土則泉不能達然清冽之源
　固在也一淘汰之遂復其舊然則吾民之
　蔽於私欲而喪失其本心者可無以導之
　乎鄉約之設固所以去吾民之泥土而達
　其固有之良心也况泰山五嶽之宗此水
　得山下正脉將享神明其用貴且重矣吾
　民生於魯域自古爲聖賢鄉人人人誠知
　所以自新一變可至道也若其溺於私欲
　而自棄其貴且重焉其無靦顏矣乎是用
　記之以儆於有衆
東嶽上廟在嶽頂磨崖碑前元至元間提點
　張志純嘗脩焉嘉靖間都御史曾銑重脩
　布政使陳儒記
　　陳儒記曰
　泰山爲五嶽之尊横亘齊魯跨引江淮矗
　突雲霄輝映日月巍乎高哉其天下之奇
　觀而獨秀者乎我　明天子御極望於山
　川徧於群神曰用相我國家維兹嶽乃辛
　丑北虜犯順乃申　勅封疆之臣曰其各
　壯乃金湯峙乃砦𡹵用扞衛我國家予一
　人以寧亦維兹嶽嗟乎嶽之時用大矣哉
　維時都察院右僉都御史廣陵曾公銑寔
　承　簡命保釐東土比至時且告饑公約
　已裕民發棠秩祀而凢爲我民徼福者靡
　不備至是故䟽請于　朝得減京儲數萬
　石減租亦數萬石間乃語諸藩臬庶正曰
　泰山威靈皷動海内矧兹兵戎之調度顛
　連之賑䘏以暨百官之匪頒罔弗賴之是
　其庇我東山者乎聞今廟貌圮壞弗亟圖
　之其何以祀乃夏五月謀諸監察御史關
　西楊公本深僉同絲議曰其動乃官需毋
　倦力毋違時乃底績已乃祗若成命移檄
　諸司曰若布政使陳儒王鴻漸爾其經理
　諸難曰若按察使余鋟爾其紏　御事乃
　罔弗既厥心亦罔弗愼厥事曰知府劉璽
　曰同知王景明爾其鳩工僝工曰知州馬
　逢伯爾其率作興事乃罔弗奔走惟罔功
　是懼於是群工畢興始於壬寅夏五月迄
　於癸卯春三月東嶽殿之脩者四楹南向
　碧霞坊之建者一亦南向泰嶽坊亦一西
　向東官廳之建者六楹西官廳之建者四
　楹各南向鍾皷樓對峙於元君之廟者各
　東西向如其制工既訖而是嵗雨暘時若
　東方底寧君子謂泰嶽於是乎有神僉乃
　請勒石於泰山之顛公以記屬之儒乃拜
　手稽首颺言曰嗟乎天降時雨山川出雲
　嗜欲將至有開必先言神異也顧兹東嶽
　孕秀鍾靈甲於天下則所以奠我民生翊
　戴我國家者寧有涯哉
東嶽中廟在嶽之陽王母池之東昔名岱嶽
　觀今土名老君堂僅存三清小殿按宋李
　諤瑶池記云觀肇於軒黄即此地也廢址
　中有古栢古松十餘株其枝幹如虬如龍
　曾覽　國朝高誨記云漢武帝東封時植
　盖即此也而後園洞中壁間一石碣題漢
　栢二字相傳趙子昂書玩之近是古碑凢
　三其二刻唐與僞周老氏之徒題記行楷
　書俱有古法碑雙石並立覆以束蓋土人
　稱鴛鴦碑眞奇製也其一刻元至元年間
　泰安州禁約今録于後
　　至元碑刻禁約
　泰安州准東嶽提點監脩官牒開稱東嶽
　有上中下三廟本州城北岱嶽廟係中廟
　唐時武則天將岱嶽廟改作道觀左側西
　王母殿宇經毁不存上有巖巖亭廼遇封
　禪　帝王歇體之所下有西王母池次有
　吕翁洞猶存聖像池上臺石碑云該奉州
　官台㫖禁約諸人無得於池上下作穢如
　違决杖八十當職準此合行出榜曉諭禁
　約至元二十九年九月日榜
玉帝觀即太清宫在嶽之絶頂蓋古登封臺
　昔嘗圮廢成化十九年中使以内帑金資
　重建隆慶間侍郞萬恭撤觀於巓北出巓
　石而表之題曰表泰山之巔萬恭自爲之
　記
　　侍郎萬恭表泰山之巓碑
　隆慶壬申春黄河汎溢輸道梗湮天子憂
　皇命恭若曰汝其治水踰夏河成灌輸悉
　盡天子懌豫命恭若曰汝其東禋於時臣
　恭以八月禋泰山報成績也八乃歷巉巖
　踰險絶撫秦碑登日觀己乃陟山巔謁天
　宫忽緇衣蹁躚目瞪足踐招余言曰是泰
　山巔石也余異之眎其上室如錮也眎其
　下砌如砬也而惡知夫泰山之巔而又惡
　知夫泰山之巔之石余喟然嘆曰夫泰山
　擅四嶽之尊而兹巔石又擅泰山之尊乃
　從而屋之又從而夷之又從而踐履之令
　尊貴不揚發靈異不表見余過也余過也
　亟命濟倅王之綱撤太清宫徙於後方命
　之曰第掘地而出巔毋刓方毋毁圓毋劉
　天成返泰山之眞已矣倅乃撤土巓出之
　巔石博十有一尺厚十四尺有奇聳三尺
　戴活石焉東愽二尺五寸厚一尺三寸西
　博一尺八寸長八尺有五寸夫約泰山而
　東之巓己奇甚矣又摩頂而戴之石斯上
　界之絶顱青帝之玄冠也余倚活石覽觀
　萬里俯仰八荒遠眎則扶桑之日曜其東
　崑崙之風吹其西近睇則泰碑若正笏叢
　石如群圭而齊魯諸阜圓者似金直者似
　木曲者似水銳者似火方者似土枕青揚
　之絳闕俯元君之幽宫而六極之大觀備
　矣彼巔石不表見幾千萬年矣今出之始
　返泰山之眞而全其尊後來覽觀者尚毋
　刓毋毁毋劉天成務萬世令返其眞而全
　其尊以毋得罪於泰山之神其緇衣蹁躚
　意乎緇衣余問何許人何所受而告余黙
　而不答噫我知之矣盖緇衣受之碧霞碧
　霞受之太君太君受之上清上清受之元
　始元始受之寥冥之祖
玉皇廟在嶽之回馬嶺按察司陳察撰記廟
　前晦許爲崖磴高三丈餘磴盡處爲昇仙
　閣
　　陳察廟記略曰
　察自浙臬之晋道經齊魯抵兹山歷險升
　高雲巖風壑百折千迴行次山腰突見新
　祠曼碩後有瑞仙巖左十峯嶺右九峰山
　巉巖奇特祠據厥勝像設鏐沃冠裳儼如
　鍾鼓有奕其主曰吴天玉皇上帝竊惟山
　莫名於五嶽而泰尤稱雄蓋自崑崙一脉
　迢迢馳發至於兹屹然鉅鎭固萬山第一
　生處憶自結髮遊觀兩都暨江浙諸省歸
　棲徧吴嶺十載再起望九嶷過衡陽觀於
　䍧柯越隽歷蒙段氏墟抵金沙江望銅柱
　渡河洛驅馳關陜跡徧三蜀閩粤岧嶢崒
　嵂駭䠱不一然未有若兹山屹焉孤高峻
　極太虚至使天下之人殫力恊誠齋肅襁
　負駿奔對越者踵武無虚日精神會合焄
　蒿悽愴若或臨之此豈偶然之故哉其必
　有所以爲之者矣是則斯地也而有斯祠
　也吾不能辯其可否獨念斯人徃徃數千
　里趨攀抵兹厥亦勞止而斯祠適在谽谺
　□嶒中有廡有庭有泉有茗勞者少息飢
　渴者少慰籍沐風雨者得少爲避愚夫愚
　婦踧踖匐伏心懷戰兢欲平躁釋蒙昧以
　開而禱祈水旱疾疫胥此焉依豈天設此
　以爲福民永命之一助也而可以輕擬議
　哉
　　瀋王閣記略
　惟泰山五嶽之長群壑之尊雄峙一方高
　接天漢鍾靈秀之氣鬱造物之英眞天下
　名山之首古今祀典之崇者也其神主成
　物之始故宇内群生壽夭休祥福徴祲𤯝
　出入攸司罔弗欽戴恭惟我
　太祖高皇帝用夏變夷章明憲典首重祀
　禮嶽瀆之禋厥誠罔替累朝以來率由舊
　典惟　皇建極德茂業熙群辟攸叙風行
　海内俗化生成嘉靖甲辰秋稔泰安守臣
　獻嘉禾瑞麥執政率九卿百職表賀淵哀
　悅俞漢儒有曰和氣致祥斯實由我　聖
　皇法　祖憲天克誠明祀之感豈非嶽神
　效靈用徴厥瑞者耶明年乙巳春有僧明
　清自斯山募縁於潞以回馬嶺玉皇殿一
　楹嵗遠將圮乃增建五楹鐵瓦琉璃莊嚴
　銅像廊廡續具復創門閣三楹時值今撫
　晋中丞曾石塘先生建牙山左公務適臨
　命名曰昇仙閣僧詣予請記予惟兩間之
　氣造化曰神感而遂通誳信闔闢著乎隱
　顯山載地靈宜莫重於岱嶽之巖巖與神
　之穆穆而他莫及焉　聖天子功高德厚
　以明厥報天地之誠擬於嶽者將無徃而
　弗通以享無窮之祀不亦宜乎
會眞宫在州城東南隅舊名奉高宫宋眞宗
　駐蹕改今額國朝重脩玉皇殿有吕洞賓
　詩二首手書石刻並李太白詩四方碑刻
　俱古雅可玩
　　任式記畧
　會眞宫玉皇殿成當有碑刻以紀其嵗月
　式齋沐拜手言曰一氣之分而輕清上浮
　者謂之天主宰乎其間者謂之帝吾儒曰
　吴天上帝彼道家者流尊其名曰吴天玉
　皇上帝世之曰宫曰觀皆其奉香火之地
　也會眞宫在泰山之陽其創建不可考觀
　宋祥符間有頌二聖功德碑在宫之南百
　步許朝覲碑在宫之南一里許傳者謂眞
　宗封泰山駐蹕於此金大定間徙奉符縣
　爲泰安州故宫居州城之巽隅興替靡常
　所存者僅玉皇殿三間壖基卑下　上遣
　中使進香帛於方嶽行瞻是祠從衆望並
　以嶽頂昭眞祠上聞欲更新之　上可其
　奏即下命所司時歲在庚子也於是召公
　輸於魯甸招石匠於郢郊採租徠之松新
　甫之栢是斷是度是尋是尺辛丑昭眞觀
　既作壬寅玉皇殿告厥成巍巍乎浩浩乎
　松桷有梃旅楹有閑粉飾藻繪妍麗精華
　金碧耀日月之光丹青奪乾坤之秀像設
　穆穆赫爾厥靈誠以昭我　聖代敬天事
　神之意無乎不在也若夫泰山徂徠相映
　前後奇花吐而玉座芬芳白雲飛而瑤壇
　空靜星冠羽衣舉手以加額者祝　聖天
　子於萬壽也黄童白叟羅拜於左右者祈
　斯世斯民於平康也嗚呼天不在於高高
　而在於咫尺帝不在於冥冥而在吾昭灼
　過之者寧不秉虔恭存敬畏以思無負於
　對越也耶
后土殿在嶽南麓距州治三里許數松差類
　嶽祠亦奇古可愛
青帝觀凢二其一在嶽巔其一在嶽之南麓
　肇建俱不知何時宋眞宗加青帝懿號曰
　廣生帝君在嶽巓者今巡撫都御史李
　命官脩葺於萬曆丙戌年冬孟訖工在南
　麓者眞宗御制御書賛刻今尚存　國朝
　弘治正德間脩拓嘉靖間尚書朱衡復加
　葺焉帝即漢唐所祀五帝之一按漢書及
　宋天文志青帝天神也而東嶽屬焉此廟
　祀之所由起也
　　宋加青帝懿號詔
　勅中書門下名嶽配天乃衆山之推長盛
　德在木實萬物之資生惟眞宰之斯存蓋
　靈篇之攸紀青帝眞君職司煦育道叶冲
　虛賛玄化於高明庇群生於溥率眞祠夙
　建方志可徴屬嚴駕以時廵爰秘封之成
　禮式瞻神館冀沐冥休祗舉典章載揚懿
　美奉蕭薌而昭薦旌至德於無方用表欽
　崇永綏福祉宜尊懿號曰青帝廣生帝君
　觀宇特加脩餙故兹詔示懇宜知悉
　　廣生帝君讃　御製御書並篆額
　若夫典治喬嶽表正靈祇司生發於東方
　佐聰明於上帝宜乎名冠仙籍德被烝民
　饗祀典於蕭薌鏤徽稱於金石者也屬以
　虔脩封禮恭答神休薦顯號以致誠述斯
　文而頌美讃曰節彼岱宗奠兹東土生育
　之地靈仙之府爰有高眞允司明命至神
　不測虔誠斯應茂實克昭儲祥是繄式奉
　嘉名用伸精意大中祥符元年十月二十
　七日御書院摹勒刻石
　　御祝文
　維大中祥符元年嵗欠戊申十一月戊午
　朔四日辛酉崇文廣武聖明仁孝皇帝謹
　遣尚書兵部員外郎邵曄告於青帝廣生
　帝君伏以峻功丕顯誕彰陰隲之仁神化
　無方實主發生之宇惟高眞之攸館乃喬
　嶽之靈區屬以祗奉元符躬陳大報仰繄
　景貺克舉上儀式彰昭代之稱以表欽崇
　之禮合伸致告用達虔誠謹告
三皇廟祀伏羲神農黄帝在嶽南麓距州
　三里許
　　御祝
　弘治十六年歲次癸亥十一月初一日皇
　帝遣内官監太監齊玄謹以清酌庶羞之
　奠致祭於三皇聖帝曰粤惟三皇建於有
　極百草聿嘗藥石是資疾痛痾癢用賴以
　瘳神聖功巧萬世永賴籩俎既精虔誠斯
　達敬伸祭奠庶其歆格謹告
碧霞靈應宫在嶽絶頂西南下三里許舊名
　昭眞觀宋眞宗東封時所建　國朝增拓
　其制改署今額
累朝脩葺不廢近自　世宗朝遣工部郎陳
　策齎宫施萬金重脩益鉅麗矣隆慶間撫
　臺傅希摯按臺吴從憲又加葺焉其神曰
　天仙玉女碧霞元君四方謁欵祗禳者摩
　肩接踵而至諸所捐施金帛珠玉馬羖之
　類有司日監守而筦榷之萬曆乙酉按院
　韓應庚侍御命官鳩工更新徃制其宫故
　南向凢五間則欄其東一間題曰東寳庫
　欄其西一間題曰西寳庫用以投儲諸所
　捐施焉宫之後架殿三間題曰便殿宫之
　右架亭一間題曰憩亭凢此皆創剙也宫
　之前左翼曰子孫殿三間右翼曰眼光殿
　三間其中爲露臺爲甬路而甬路之南大
　門三間東皷樓西鍾樓而門外綽楔凡三
　中曰勅建碧霞坊東曰安民坊西曰濟世
　坊而碧霞坊之前臨火池之上有闕門焉
　曰金闕凡此皆增飾其舊也繢椽藻櫨霞
　駮雲蔚儼然神居非人世所有乃其形勝
　袁拱宫東南則五花崖東北迤西則嶽頂
　磨崖日觀諸峯蜿蜒峙列三面若屛扆前
　若雙闕由宫門西下石磴三丈許南俯懸
　崖下視城郭若畦圃自城郭望之則崖峯
　森蔽不見宫宇此盖造化靈區眞天奇云
　　御祝文
　維弘治十六年歲次癸亥正月朔初一日
　己巳
皇帝遣御馬監太監苗逵致祭于碧霞元君
　曰懿德含弘仁慈廣霈佑蒼生於壽域皷
　群品以霑依兹因𦕈躬偶爽調攝敬祈聖
　力求佑康寧特以香帛用伸告祭益彰靈
　應福佑家邦謹告
　維嘉靖十一年歲次壬辰二月庚辰朔十
　三日壬辰　皇太后遣太子太保玉田伯
　蔣塋致祭于天仙玉女碧霞元君之神曰
皇帝臨御海宇十有二載　皇儲未建　國
　本尚虚百神萬民無不仰望兹特遣官敬
　詣祠下祗陳醮禮潔脩禋祀仰祈神貺默
　運化機俾子孫發育早錫　元良實　宗
　社無疆之慶無任懇悃之至謹告
　　高誨玉女考略
　泰山玉女神顯靈于天下其來尚矣傳
　爲東嶽女蓋謬說也人心崇尚習舛承訛
　非特愚夫愚婦之不知雖愽雅君子亦未
　聞有能考其實者按州志載嶽頂玉女池
　馬端臨通考紀池側故有玉女石像泉源
　壅濁宋眞宗東封先營頓置泉忽湧上升
　山其流自廣清泚可鑑味甚甘美王欽若
　請浚治之像頗摧折詔易以玉石既成上
　與近臣臨觀復礱石爲龕奉置舊所祭焉
　唐劉禹錫送東嶽張鍊師詩云久事元君
　住紫微而李白游泰山詩亦云玉女四五
　人飄颻下九垓及觀李諤瑶池記謂黄帝
　建岱嶽觀嘗遣女七人雲冠羽衣脩泰香
　火以迎西崑崙眞人由是考之則知玉女
　必黄帝所遣七女中之脩而得仙者後世
　因之祠于山而宋元間龕像建觀尤有徵
　迨我朝拓新殿宇發應益著不然則泰山
　喬嶽之上何縁有此據通考唐詩所載質
　之諤記益信
　　劉定之記畧
　泰山絶頂舊有祠祀碧霞元君以其最高
　雲蒸雨降材木易朽飇風剛勁瓦多飄毁
　祠不能久　今副都御史原傑廵撫山東
　謁祠見其墮墜謀新之銅梁鐵瓦琉璃甎
　甓之堅固丹艧青堊藻繪漆餙之輝煥高
　廣深邃規制增舊其費取諸官而民不知
　自昔登山捐施委諸巫祝妄費不可稽而
　今紀理之皆有條法云
　　尹龍記畧
　昭眞祠在泰山絶頂世傳謂天仙玉女碧
　霞元君之祠　聖天子御極十有五年命
　太監陳喜來脩祀事明年詔脩是祠即故
　址增餙之祠殿爲間者五以奉元君左右
　迴廊各三間則護從之神居焉神道有門
　鍾皷有樓恐其凌空壁立易爲風雨所剥
　蝕故陶土爲甎冶鐵爲瓦務爲堅確黝堊
　丹漆金碧交輝視昔有加焉其肖像左石
　右爲銅中以沉香雕龕石座霞帔鳳冠於
　赫穆清而其所費一皆輸財於神貯之帑
　藏以克其用而毫芒不取於民自經始以
　來綱維其事者大叅文安刑表僉憲衛輝
　劉璋下至義士耆宿罔不奔走事事所以
　重上命敬神明也夫泰山雄鎭東方爲五
　嶽之尊歷代有封禪之典維我　列聖每
　遇登極必遣廷臣以祀方岳又時命中貴
　有事於祠或金帛朋貝以將其誡或冠帔
　旌幢以拂其像蓋神之靈貺感人實有以
　致之嘗觀州志昔有猛虎爲害禱之而去
　飛蝗爲灾禱之而死以至於民之旱澇祈
　之歷有其驗故遠近衆庶拜瞻之頃靈風
　颯然知者敦其誠愚者啓其敬忠者堅其
　志奸者沮其謀善心以之生欲心以之窒
　吁休矣哉其神之惠乎
　　徐溥記畧
　弘治八年春正月廵撫山東都御史熊公
　翀言泰山絶頂碧霞靈應宫燬于火宜治
　事下户部議謂泰岳有生物功凡祠關祀
　典者不宜不飭且神以靈故四方奔走士
　女操金帛爲禱祈者歲所積甚夥宜令按
　察憲臣籍之以爲工費詔可乃以屬僉事
　陳君寬領其籍内帑賜銀百兩以屬副使
　　　中司出納焉凢用銀以兩計者七千
　三百有奇爲夫若干千而成熊公乃致書
　京師請予記予聞泰山之勝稔矣顧職在
　朝署無使命欲一登而不可得嘗觀泰安
　州志備載其形勢祠宇知有所謂碧霞者
　故閣老劉文安公之記在焉其爲辭固奇
　偉巉聳與兹山兹景並勝使人讀之眞若
　望扶桑窮日觀飄颻于剛風倒景之外粤
　自有天地即有山川奇秀所結靈神所聚
　邦君之所得祀擴而求之宜亦有不可無
　者矧國家秩祀之所載所以萃人心而延
　景命於此有資焉是其興廢起弊以貽不
　墜抑豈非有司者之事哉記成系以詩曰
　岱宗之巔巋一宫兮金碧絢出高巃嵸兮
　承乾據坤秀氣鍾兮神名碧霞誰所封兮
　雲冠霧裳廟貌隆兮月星光彩氷雪容兮
　人世杳絶嗟難逢兮門集五驂隨兩驄兮
　小大執事靡弗共兮國家明昌年穀豐兮
　五岳效職兹其東兮刻石紀事垂無窮兮
　　崔文奎記略
　太極判動靜生陰陽山鎭坤維體靜陰也
　水生天一體動陽也岱岳摩空峰巒拔起
　去地數千丈絶頂出泉流注石池清泚可
　鑑盖陽根陰之象泉以玉女名必有所稽
　地志失載記曰中林川谷丘陵能出雲爲
　風雨見怪物皆謂之神岱岳毓神上通乾
　象降靈下土坤道成女天仙玉女之號意
　以是與碧霞元君之稱則後世加封之典
　神廟在兹揖日月之峯擁層巒之秀左則
　岳頂之駿極右則天門之開朗歷選名勝
　之所無踰此境之妙意者神或受　皇天
　后土之命俾權輿造化之機於此不然何
　威神顯赫如是之大殆不可以易而測也
　歷代尊奉已久逮我　朝崇重之典尤盛
　有寳香異品之頒有華冠錦袍之錫嵗時
　遣官致祭以至奔走天下豪傑及士女商
　賈之類皆齋心戒誓道路間關歲進香帛
　者恒以億萬計金鏹緡錢川臻雲至溢于
　公帑資嵗用賑歲饑皆於是乎取給孔子
　以鬼神能使天下之人齊明盛服以承祭
　祀其斯之謂與嘉靖甲申都憲王公堯封
　奉　聖天子明命來撫東藩詣神祠展謁
　顧瞻祠宇敝壞慨然興歎遂下營繕之令
　經始於嘉靖乙酉十月己未落成于嘉靖
　丁亥九月丙子規模壯麗丹漆晃耀突出
　　煙霞之上巍乎岱岳之間斗柄之南一奇
　　觀也而神亦寧矣夫神寧於上人安於下
　　幽明恊賛和氣熏蒸雨暘時若是以庶草
　　蕃蕪百穀用成朝廷無東顧之憂未必
　　不自王公一念之誠有以感之哉
　　　郭詔銅皷記畧
　　予寅長右轄熙臺潘先生政暇嘗登斯山
　　感獻遺之物而懼其殄也乃白諸廵撫大
　　中丞南臯王先生鑄銅皷四竅其心置橐
　　鑰焉以象四時皷萬物生長妝藏又爲之
　鼎附之瓶以達絪緼之氣其知所謂皷之
　舞之以盡神者與猶未也又欲顯諸道德
　行各識以銘皷曰元氣皷萬物春嗟爾岱
　神乎神　氣再皷麗宋夏品物亨乃神化
　　孰皷舞秋乃收物之府神之休　消而
　息爾皷爾物歸根元資始　鼎曰大德曰
　生瓣香維誠人在洪爐左右和平瓶曰不
　平者情不私者平　神馮人哉人馮神哉
　　吁淵乎微矣可以幽賛於神明矣予故
　爲之記示後世有考焉已矣
　　王之綱玉女傳
　玉女者天仙神女也黄帝時始見漢明帝
　時再見焉按玉女考李諤瑶池記云黄帝
　嘗建岱岳觀遣女七雲冠羽衣焚脩以迓
　西崑眞人玉女蓋七女中之一其脩而得
　道者玉女卷云漢明帝時西牛國孫寧府
　奉符縣善士石守道妻金氏中元七年甲
　子四月十八日子時生女名玉葉貌端而
　性穎三嵗觧化倫七嵗輙聞法嘗禮西王
　母十四嵗忽感母教欲入山得曹仙長指
　入天空山黄花洞脩焉天空盖泰山洞即
　石屋處也三年丹就元精發而光顯遂依
　於泰山焉泰山以此有玉女神山頂故有
　池名玉女池傍爲玉女石像宋眞宗東封
　先營至泉水忽瀑清泚可鑑味甘美王欽
　若請濬之像偶折詔易以玉復礱石爲龕
　構昭眞祠祀焉尹龍謂世傳天仙玉女碧
　霞元君之祠始此　國朝成化間拓建改
　爲宫弘治間更名靈應嘉靖間再更碧霞
　碧霞宫之名始此　累朝增葺宫制滋闊
　而神之靈益顯四方之贍禮者益爭奔走
　焉其於
國家多庇護矣内史氏綱曰余聞之太史公
　學者載籍極博猶考信於六藝詩書雖缺
　虞夏之文可知也余于玉女將何以徴焉
　蓋天地一氣而已其在天爲星辰地爲河
　嶽明而爲人一氣也玉女之化爲人人而
　復爲神也何異哉故觀於考與□可稽也
　若謂玉女爲東嶽金虹太乙定父所生而
　化身爲觀音之在世豈理也哉至其神靈
　顯於泰則又其所嘗住修之處而精神徃
　來譬諸雲霧之在太虚有依依而不能去
　者矧泰山位東土秉木德而玉女坤質爲
　水象池固其所自來耳其依神于此以揚
　靈異之休而助生成之德于不窮殆若天
　命之者世乃謂玉女親受帝册爲女青眞
　人永鎭泰山以主其祀豈不謬哉豈不謬
　哉愚固表而出之俾夫昧者有所據而傳
　也爲之傳云廵按御史方遠宜撰泰安州祝文
　維神懋權化機駕御陰陽助天育人炳靈
　洩光一釀玄功八埏震揚明德倪天昭回
　七襄崧高維岳閟宫有侐仙馭式歸維此
　棲宅國有禋祀民有珪帛揚靈拂和四海
　來格兹惟守臣曰薦厥常俎豆莫莫鏞皷
　鏜鏜維神降止鏐鏘琳琅風霆維車雲漢
　維裳空歌欽欽焱舉肅肅庇貺斯人式登
　百穀永奠邦基扶輿清穆祀禮弗愆維神
　率育尚饗
　　廵撫都御史何起嗚宣諭
　萬曆八年予觀風東兖泝泉源登泰山之
　巓憩焉俄聞四方以進香來謁元君者輙
　號泣如赤子久離父母膝下者然是曷故
　哉以誠心所感也人能以此心事親則爲
　孝以此心事君則爲忠以此心待同胞則
　爲友以此心處朋友則爲信以此心教子
　孫則爲慈以此心不奪他人之有則爲義
　以此心不徼非分之獲則爲榮存此便得
　進香善果存此便得朝山福田脫或不然
　心一背馳將明有人非幽有鬼責曾謂泰
　山而能私庇爾哉孔子曰獲罪於天無所
　禱也言遠罪也孟子曰雖有惡人齋戒沐
　浴則可以事上帝言遷善也可不畏歟遂
　命州守袁䅮播諭四方香客以正人心云
　　廵撫都御史李輔祈雨告文
　惟神受職皇穹陰握玄化蒸爲雲雨以澤
　天下盖祈年而祈靈者日奔走乎宇内作
　福而降祥者亦時合於諸夏矧兹東土固
　神奄宅之區而精爽之所常遊又不啻如
　枌榆之社也乃今四月不雨驕陽杲杲赤
　地千里野無豐草致　天子之憂勞步桑
　林而露禱輔撫兹東土民將安保日夕惕
　焉憂心如擣惟省咎於厥躬甘待罪而蓆
　藳惟神矜此元元少續旦夕之命而賜之
　甘霖俾回枯而起稿則神貺之洋洋等
　皇仁之浩浩矣輔謹率吏民齋心以叩於
　神惟神鑒而聽之以彰顯道不勝待命之
　至
升元觀在嶽之南麓酆都廟西石刻政和尚
　書省勅牒尚存元張志純重建改曰朝元
　觀學士徐世隆記
　　牒勑碑畧
　尚書省牒準泰寧軍奉符縣升元觀又云
　泰寧軍狀據兖州儀曹婁寅亮狀稱契勘
　兖州奉符縣泰山之下名曰三宫空洞之
　天載在圖經牒奉勅宜賜升元觀額牒至
　准勅故牒
　　徐世隆記畧
　朝元者何兩儀資生萬物居泰群臣之賀
　正也故道家取象名其觀曰朝元古殿摧
　仆掌教洞明眞人屬天倪子鳩工掄材雖
　將經凶年亦勉力成之其費皆出會眞常
　位岳頂香資及掌教所助凈財夫洞天三
　十六福地七十二泰山其一也其興與廢
　必有靈祇司之豈不爲神物所護持者哉
天書觀即乾元觀今榜曰碧霞元君行宫在
　州城西里許宋大中祥符建史載天書降
　于泰山西南之麓即其地也
長春觀在州城西北隅女道主廢絶久之禪
　僧寄焉中統碑刻元和子爲女冠訾守愼
　作記丘神仙牒刻成吉思皇帝勅㫖俱存
　記稱祖師謂丘神仙妙眞則守愼之賜號
　也
　　元和記畧
　敎非道不立人非教不脩凡以道爲宗以
　神爲教者莫不剖瞶抰瞽拯況照昏躋人
　於長生之域嗚呼世或有聞而未悟者有
　聞而悟者是旦暮一遇之幸也近代幸我
　祖師設教七眞開天上智下愚咸使知之
　男脩女學悉爲證矣夫全眞之道杳然難
　言哉其教也微妙玄通廣大悉備在人賢
　者識其大不賢者識其小其要絶資去欲
　返樸還淳屈己從人懋功從德則爲遊藩
　之漸若乃遊心於淡合氣於漠不以是非
　好惡内傷其生可以採堂粤矣妙眞修學
　無間然矣儻來不爲得去不爲失不悅生
　　不惡死冲而用之厥心不震雖天地晦冥
　　而朗日自照霰雪交集而陽春自舒此得
　　性之功也動與陽同波靜與陰同德寢無
　　夢覺無憂虚而待也其生乃全聽之於心
　　冲氣爲和息之以踵谷神不死此保命之
　效也
龍泉觀又曰斗母宫在岳之小龍口嘉靖二
　十一年德府重建濟南陳輈記石
風伯雨師廟在州治東按天文志風伯箕星
　雨師畢星也先是廟廢止遺一石碣成化
　丙午旱雩不雨或油然雨狀輒爲風散知
　府蔡晟詣其所祭之風頓息大雨如注因
　復立廟廟圮知州鄭豸易以壇
高眞院在岳之南麓曰金山青帝觀後俗曰
　眼光殿
三官廟有三其一在岳之中道曰快活三其
　一在治西關其一在治東關
酆都廟在岳之南麓升元觀東弘治十四年
　建其神爲酆都大帝其左爲閻王廟嘉靖
　壬戌年濟南府同知翟濤重修有記
　　李欽重脩鄷都廟記
　岱宗南麓有廟曰酆都其神爲北陰酆都
　大帝配以冥府十王其東爲曜靈五閻王
　而左右十司曹官列焉嘗稽道經所載酆
　都者陰氣之主九地之樞機栲罰罪鬼死
　魂之所也十王之中其七曰太山故陸机
　太山吟有日蒿里亦有亭幽岑集萬鬼蓋
　蒿里去泰山僅數百武耳白樂天詩亦曰
　東嶽前後魂北邙新舊骨誠如是則酆都
　之爲廟夫豈嶽麓之所可少者哉雖然俗
　傳收捕追逮岀入死生之說固儒者所不
　道也然昔者吴道子盡地獄變相於成都
　民咸懼罪市之屠沾魚肉者不集而况崇
　之以殿陛列之以余牘肖之以人鬼嚴之
　以剉燒舂磨之刑使人入則肅然凛然出
　則悚然將自知去惡以求免刑戌之弗遑
　也其爲神道設教之意顧可漫善於此者
　哉廟創始於太監李僅時弘治十四年也
　至今歷歲既久風雨所侵剥棟宇榱桷蓋
　瓦級磚與夫丹艧藻繪之飾未免傾圮漶
　漫嘉靖壬戌春濟南二守安陽弘齋翟公
　濤以兩臺專委來督嶽廟大工既獲底績
　乃復以檄請爲重修酆都之舉兩臺亟爲
　嘉允卜日興事貲費取給於香稅而於農
　民秋毫無所于擾經始於癸亥秋七月訖
　工於冬十月殿宇周廊門觀繚垣悉加完
　治鬼神之像皆重爲涅塑煥然一新廟西
　登嶽之路復建岱宗坊三楹自此以至嶽
　頂地方凢人又皆立坊以表其名而各揭
　聯以壯其景金碧煌煒映照山河由是泰
　山之偉觀愈益增矣郡人士咸願刻石以
　紀其事余惟天以春生萬物止之以秋聖
　人法天以政養民肅之以刑故曰父母之
　於子鞠育而遂宇之仁也鞭朴而告戒之
　亦仁也上之於民也政教以撫綏之仁也
　刑罰以聳礪之亦仁也岱岳於方爲東於
　時爲春興致雲雨發育萬物而北陰酆都
　之府所司者秋殺之權也公來本以嶽廟
　爲事而其餘力又有及於斯者無乃所以
　警勸下愚而啓其遷善敏德之機
森羅殿左爲閻王廟在岳南三里蒿里社首
　二山之間有七十五司及三曹對案之神
　神各塑像俗傳爲地嶽云
　　徐世隆記畧
　蒿里者古挽章之名田横之客傷横而作
　者也漢李延年分爲二曲薤露送王公貴
　人蒿里送士大夫庶人後世以爲人死精
　魂歸於蒿里有神主之張華博物志陸机
　泰山吟皆云人死其䰟拘於蒿里白樂天
　詩曰東岳前後魂北邙新舊骨樊殿直廟
　記亦言人生愛命於蒿里其卒歸於社首
　蒿里祠距岳廟西南三里許社首壇之左
　自唐至宋香火不絶禮之者入則肅然凛
　然出則悚然豈非世人如見眞鬼神而然
　□吴道子畫地獄变相于成都觀者咸懼
　罪修福而巿屠沽魚肉者不集况入比詞
　其不寒心而駭目者鮮矣
趙相公廟在社首之陽其神見搜神記及宋
　人元豐記石
三靈侯廟在南天門祀周諫官唐宸葛周武
　又附祠岳廟按通志三人墓在高苑縣
靈𣲖侯廟在州城西南渿河東涘其神舊名
　曰渿河將軍後曰通泉侯宗眞宗東封拓
　廟封靈派侯元重建教授王眞記
　　王眞記畧
　泰山有三溪獨西溪雅秘莫測源來自上
　方爲瀑布直注山趾洄洑龍湫而出高深
　委□至郡城之西百峯武㞐民飲濯之而
　呼曰渿渿之東滑地形若穹龜然廟其上
　曰靈𣲖侯者宋眞宗有事泰山駐蹕於此
　始患水泉涸絶俄而涌漲嘉其神異而封
　建之也泰安監司噉撒縣尹孫公民獻同
　謁祠下憫殿像摧壓蓄興修志已而廟壖
　爲水奔齧祝之水復折而西二公耳神之
　靈既熟而又目賭其驗遂更其廟而新之
　以崇其祀屬僕爲記竊聞之山林州澤有
　利於人者則秩而祀之唯岱爲鎭岳寔發
　生之所膚寸興雲不崇朝而兩其流澤又
　能滋於民物復及萬乘功用顯白神而祠
　之宜矣乃作迎送神之詞俾歌以侑詞曰
　我侯兮何在山之麓兮水唯渿山幽兮水
　鳴具我侯兮形聲侯之游兮委蛇風爲馭
　兮雲爲旗坎坎兮擊皷水妃兮歌舞侯之
　樂兮來止徒御雍雍兮赤舄几几我民承
　事兮既多受祉侯之去兮悠哉忽𢡖兮陰
　霾或來去兮叵測千萬歲兮愈欽靈德
淵濟公廟在岳頂西南白龍池上有司春秋
　祀焉嵗旱雩禱自漢唐已然其淵濟神號
　祠宇則肇於宋元豐壬戌邑人趙合撰白
　龍殿記元邑人王天挺撰金帥劉瑀塡池
　靈異記州倅李簡謝雨文州守路希尹撰
　感澤記　國朝學正夏靖撰感雨記俱石
　刻祠中
　　趙合記
　泰岳西南隅有靈泉曰白龍池岸古石峻
　淵然罔窮大頂巍然而作襟首大峪環然
　而爲郛郭峩峩而蔚者懸刀秀於上湍湍
　而鳴者百丈溢於中秋朝夏暮靄呈波面
　而爲瑞靈草異花羅岸徑以爭香縈流天
　轉涵漾峯旋乃一方雄勝之地登而蒞之
　者無不嘉而駭焉自漢唐已來至於我宋
　每嵗投金龍玉簡御香爲之禱矣蓋龍克
　雲克雨浹洽萬彙豐成元元者哉近者春
　夏不雨驕陽頗愆賢宰大夫揚鏐躬率縣
　吏民庶祈雨于白龍之神幸龍之明德不
　越夕而甘雨降應如影響稼穡以之而興
　縣境自是而蘇焉邑民霍直等白于大夫
　曰今衆庶感龍之惠願各持寳貨剙龍堂
　一所以答神休仍選材飭工約而中度麗
　而不奢經之營之不逾月而歡樂成矣大
　夫特牒上司敷奏天廷乞賜喜號庶旌龍
　之效耳
　　王天挺記
　淵濟公之號始於宋其廟於兵亂間爲金
　東莒公燕寧所毁不數月而寧卒嵗在丙
　戌元帥萊蕪劉瑀權知泰安州事守天勝
　以久旱禱雨於龍池之側時有小白蛇出
　戲於香鼎上劉以爲神龍所變再拜祝之
　曰三日之内有雨則我將爲神修廟卜之
　吉一軍歡呼羅拜經數日無雨劉怒曰神
　許我雨今既無雨則無神矣命諸隸卒揭
　西崖之石塡其池池將滿雷雨暴至如傾
　雹大如鷄卵衆惶怖驚走既晴視之其池
　中所塡之石悉爲湍流衝去皆駭異拜謝
　服罪即今廟貌劉帥爲創始此事土人徃
　徃有親見之者權府張侯談之甚詳因併
　爲之記
　　李簡謝雨文
　庚申年二月己亥朔十九日丁巳泰安州
　州倅李簡謹以剛鬛請的庶羞之奠再拜
　稽首祭於淵濟公之神去歲之秋嚴侯不
　以李簡愚𢣪不才俾倅此州時方苦旱人
　畜疾疫已愆種麥之期而土脉焦枯耒耜
　弗能入重九前一日禱雨於此是日雷震
　雨作如響如答旱既久非霖雨莫能濟是
　月望日約太守以下諸僚屬以荒唐不恭
　之辭輙復致禱是夕雨降淋漓三晝夜東
　原千里所在霑足既晴耕夫播種徧滿郊
　埜不失金嵗來牟之望者神之惠也今春
　復旱遂於上丁前一日太守弗藥之辰率
　僚佐致禱於明神所明神閔人之不辜是
　夕降甘雨二寸許越三日雷雨復大作萬
　姓欣欣惟神之恩敢不明受其賜謹選吉
　日躬齋潔奏音聲以獻以樂以謝神其鑒
　之
　　路希尹感澤記
　天下太平方千里之内生植齒類監郡太
　守能存亡休戚之天下兵興方千里之内
　能保黎庶能攘患難能致感通亦在監郡
　與太守耳凡監郡太守若無文武才畧不
　清廉肅下不明惠公直則致傷和氣一州
　生類皆受其害今監郡住童暨太守路希
　尹來守是邦兵革之餘井邑丘墟生人幾
　盡詢問其故不覺涕下况歲乙巳值天久
　旱民有憂色夏五月望日謹齋戒沐浴躬
　率屬僚禱于岳麓淵濟公之神屢獲靈應
　至十八日辛巳大雨飽足既不敢忘又從
　而歌曰龍之爲神變化屈伸能大能小澤
　及生民或潜或飛或幽或明雲行雨施品
　物流形
　　夏靖記
　景泰甲戌春三月徂夏不雨二麥萎悴東
　作靡興民心將至於流移矣郡守楊公定
　憫民之憂若己之病遂齋沐備禮延柴道
　正於四月朔設壇草叅祈禱惟謹越五日
　不雨耆老曰岱麓有淵濟公祠向守兹者
　遇旱詣禱輙應益秉厥誠偕官僚耆宿拜
　跣遂塗至祠爇香再拜祝曰惟神血食兹
　土定與神陰陽表裏懇禱不雨其誰之咎
　俾之嵗歉衣食不足民何以安粢盛不潔
　神何以享爲神之靈鞭龍致雨夫何難哉
　詞懇誠切恭禱禮畢至暮復達草叅維時
　玄雲四布雷電交作甘雨如注夜二皷少
　止翌日再雨不三日又雨公忻然顧余輩
　曰此時雨也時者不先不後之謂使得雨
　也先五日而至麥爲之忌後五日而至麥
　奚以秀不秀焉實此雨所以爲時也由是
　萎者以敷悴者以榮物意舒暢民心悅澤
　以爲有年矣神之澤民如此合報祀焉謹
　以牲醴大合樂盛報神恩屬余記之余開
　有道之世五日一風十日一雨年穀順成
　物無疵癘民不夭扎而太平之象見焉乃
　者雨不違時二麥復蘇東作可興而有年
　之望也斯民也遭逄上瑞懽忻皷舞而不
　知誰之爲之者良由太守公集誠所感以
　致然也公字在止西江忠節裔由科目擢
　今職並書以爲記云
關王廟其一在高老橋其一在城内營裏街
　其一在東關大石橋其一在州西南下張
　集者尤靈異每遇大旱郡人輦之來州禱
　辄雨













岱史第四冊神字號目録縣一
　　卷之十靈宇紀
　　　孔子至聖殿(安神祝文常祀祝文/岱巓脩建孔廟議)
　　　魯兩先生祠(懐英記/吴寬記)
　　卷之十一宫室志
　　　觀海亭　挾僊宫　過化亭
　　　仰止亭　東公署　乾坤樓
　　　半山亭　五松亭　誠意門公署
　　　巖巖亭(建榮/記畧)飛雲閣　醴泉亭
　　　更衣亭　且止亭　迎賓堂
　　　誠明當　御香亭　泰山書院
　　　泰陰亭(吴從/憲記)環翠亭　萃美亭(徐琰/記畧)
　　　霞液亭　高山流水亭(萬恭石/壁記)
　　　環詠亭(表章韓范歐陽諸名賢遺蹟/議)
　　　白雲軒(廵撫都御史李載記)
　　卷之十二物產志
　　　木　　果　　花
　　　藥　　穀　　貨
　　　茶　　蔌　　五金
　　　鳥　　獸　　魚
　　　氷
　　卷之十三香稅志
　　　委官員額　委官期限
　　　香稅事例　混施事例
　　　會計事例
　　卷之十四災祥志
　　　漢晉宋
　　　東魏　　　後齊　　隋
　　　唐　　　　宋　　　元
　　　國朝










岱史第十卷靈宇紀
　　(此卷特録吾夫子殿宇盖别於神佛寺/觀也而魯兩先生祠附焉以存道脉云)
孔子至聖殿在嶽巓玉皇頂西稍下可半里
　許其地相傳爲越觀峰其下爲孔子崖意
　者韓詩外傳所云孔子登泰山望見吴閶
　門白馬以示顔子此豈即其地耶嘉靖間
　尚書朱衡謀拓基於此搆建祠宇以奉孔
　子迄遷任弗果萬曆十有一二年間先任
　濟南府郝推官大猷創議建正殿三間前
　爲門一間四圍垣墻俱全專爲崇奉孔子
　設也又以遷任未及安神奉祀以竟其事
　今鹽臺侍御　譚檄脩岱史稽考勝蹟有
　司議請重修前項殿宇奉孔子神主配以
　顏曾思孟悉如學宫之制春秋行釋萊禮
　仍於殿之兩偏構道房居黄冠以供掃除
　云其時撫臺中丞李按臺侍御毛　悉
　可其議行藩司覆覈脩舉由是孔子與群
　賢登臨遺蹟招揭於泰山相爲終始瞻仰
　者快焉
　　廵按御史毛在委官安神祝文
　維　年　月　日　致祭於
　至聖先師孔子曰猗維聖師天縱其生貞
　元萃其氣光嶽儲其精然嶽莫崇於岱故
　其儲精也不偶而聖莫崇於聖師故其取
　精也獨宏麟紱尼山近接介丘而應瑞龍
　吟洙泗淵源泮水以蜚英嘗聞登泰山而
　小天下迄今貽芳躅而永鴻名令人想見
　其丰采罔不願聆其英聲恍若群諸弟子
　凌陟千仞之上手提魁斗揭日月而開群
　盲又若鼓丘陵之歌盪激天籟鍠鍠然與
　松風笙鶴而齊鳴又若裁帝王之六籍卷
　舒雲錦不崇朝而雨化乎八紘蓋岱宗雖
　峻極得聖師而益嶸峯聖師之神道雖無
　乎不在而於生平勝覽詎不益朗其神情
　是用跡夫登臨之地崇祠而奉主時舉釋
　菜之禮俎豆而粢盛豈惟高山仰止之思
　興起千百世如一日行見齊魯一變之化
　不越衽席而漸摩乎斯土斯氓則今兹所
　爲嚴事尤不勝其悃誠也敬奉　復聖顏
　子　宗聖曾子　述聖子思子　亞聖孟
　子配享左右共妥神明亦謂夫四子之於
　聖師猶頵嶽之於泰岱而當年之步武屬
　屬幸靈光之相倚晶晶尚饗
　　廵按御史毛在訂定常祀祝文
　維　年　月　日　致祭於
　先師至聖孔子曰維聖天縱惟嶽降神乾
　坤叅賛帝王經綸岱宗仰止振衣登臨一
　時過化萬古流聲肅瞻廟貌吾道常新涓
　兹(春/秋)仲敬薦明禋以
　復聖顏子　　　　宗聖曾子
　述聖子思子　　　亞聖孟子配尚
　饗
　　查志隆岱巓脩建孔廟議
　竊照泰嶽靈區在寰宇最勝而古初遺蹟
　惟聖哲尊崇然聖哲中之有孔子猶山阜
　中之有泰嶽也豈惟誕育降自嶽神廼其
　里居尤爲密邇遐想轍環之日師弟子相
　從登高覽勝者屢矣故孟子則云孔子登
　泰山而小天下禮記檀兮則云孔子過泰
　山側問婦人之哭而嘆苛政猛於虎列子
　則云孔子遊於泰山問榮啓期之三樂而
　善其能自寬韓詩外傳則云顏子從孔子
　上泰山望吴閶門之繫白馬而顏子對以
　有如繫練孝實録則云曾子耕泰山下思
　其父母而作梁山歌凡此故實鑿鑿可據
　若孟子生時則其母夢神人乘雲自泰山
　來覆於其居而宋儒稱之曰泰山巖巖氣
　象其言豈無稽哉由斯以觀則泰山勝蹟
　孔子稱首而顔曾孟三賢皆踵其芳躅者
　也夫何時世變遷踪跡泯滅惟孔子崖銅
　像僅存殘毁者半而顔曾孟杳然無可考
　見夫老佛之宫廣袤山谷燦爛丹青固無
　庸置論即如宋時孫明復石守道兩先生
　猶然俎豆泰嶽之麓而聖如孔子賢如顏
　如曾如孟生平固其涉歷之地没後獨無
　棲神之所臨風吊古寧不感悽查得嶽頂
　玉帝觀之西有空殿三間墻垣俱全其中
　絶無神佛塑像盖在二三年前先任濟南
　府推官郝大猷創議營構原爲崇奉孔子
　設也續縁本宫遷任未竟始謀迄今廟宇
　空虚漸至頽壞然因其舊貫加以繕脩費
　既不多工可刻日相應命官經費慮材鳩
　傭待其脩理完日於殿内設立孔子神座
　神主正中南向而東西配以顔曾孟併入
　子思各神座神主東西相向一如學宫之
　制春秋丁祭每嵗嘗香稅官備辦祭品照
　州縣釋菜果肴各神座前一卓其特牲則
　捴供猪一口羊一口本官如期致奠仍於
　殿傍構道房三間責令本山道士二名常
　住看守報名在官以便稽查及孔子崖銅
　像亭宇一併脩整仍於舊址供奉則聖賢
　遺蹟永與泰岱爲始終而廟貌崇嚴足慰
　萬世之瞻仰非特斯文之幸實重山靈之
　光以此紀載簡編不亦輝奕典墳哉(萬曆/拾肆)
　(年拾月拾日議)
魯兩先生祠一名泰山書院在州城東南隅
　祀宋孫明復石守道其廢興具金學士承
　㫖党懷英及　國朝大學士吴寬撰祠記
　　懷英記
　魯兩先生曰孫明復石守道氏宋祥符天
　聖間以仁義忠孝之道發於文章爲諸儒
　倡當世大儒如文忠歐陽公文正王公皆
　尊禮之故其没也歐陽公爲誌其墓蓋比
　之孟軻韓愈之流其羽翼聖道立朝行已
　治行終始偉如也初兩先生築室泰山下
　以爲學館屬大闢嶽祠壖基甫迫乃北徙
　山麓而以舊館爲栢林地嵗分施錢爲養
　士之費學者至今賴之而鄕人指以爲上
　書院者則其所徙地也大定間嶽祠火越
　明年有詔營建乃命更新廟學已而諸生
　相與言曰昔兩先生宦學汶上汶學祀之
　不忘吾儕居其鄕食其德乃可遂已乎於
　是兩先生諸孫聞其言更出所有作爲祠
　堂於大門之左以成學者之意石先生之
　孫震使其姪翊走京師屬其門婿党懷英
　書其本末將刻諸石懷英曰兩先生之道
　垂於後世炳如日星奚患無傳雖然有一
　言焉方孫先生以春秋之學教於魯石先
　生盖師事之時給事孔公道輔聞其名自
　兖來謁孫先生既出應客而石先生執杖
　屨侍其左右升降拜伏皆扶之其徃謝也
　亦然繇是魯人始識師弟子之禮士風爲
　之一變近世士尚剽竊以從師親友爲耻
　忠厚之道不著久矣國家尊經養士將使
　人人爲鄒魯固當師承鴻碩因文以入道
　德之奥而後游兩先生祠下而食其餘庇
　可以無愧矣
　　吴寬記
　魯兩先生者爲宋泰山先生孫公明復徂
　徠先生石公守道也祠始建於今泰安州
　治之西而鄰於嶽廟金元時遂爲廟併元
　改建於嶽麓已而傷爲浮屠氏據入　國
　朝乃附祠於州學而規制狹隘祀事簡率
　無以慰魯人之思至是州守前進士德清
　胡君瑄言於巡撫山東左副都御史無錫
　盛公謂其事繫風化甚重請於朝事下禮
　部議從之仍俾有司每歲春仲祀　羊一
　豕一秩爲常典於是胡君復請於藩臬諸
　公擇地得於州治之東南以成化二十三
　年八月建祀焉工未畢盛公以請老去而
　眉山吴公來代益重其事趣成之胡君乃
　以書來請記於石予惟大賢君子所以能
　使人久而追崇者非區區末學所知顧請
　之之意堅不可已也惟兩先生在宋盛時
　泰山來自平陽而寓於魯其學長於春秋
　著尊王發微簡易公平多得經之本義一
　時名公賢士高其學行至妻以女或就見
　之後范文正公富鄭公交薦其賢始授官
　官止殿中丞徂徠則生於魯者當孫公居
　泰山之時實師事之其爲人好善嫉惡嘗
　著怪說中國論及唐鑑以爲世戒而慶曆
　聖德詩尤爲人所傳誦常以經術教授於
　鄕後在太學益以師道自居太學自此而
　興初舉進士甲科官止太子中允盖兩先
　生平生見於歐陽文忠公墓誌而國史取
　以爲傳者其大畧如此按其言論其世信
　其爲大賢君子卓然出乎流俗而裒然爲
　一方之望者也故在當時並爲人所尊仰
　至即其所居山稱之以配其德可謂至矣
　泰山雖嘗被薦而人亦嫉之不得盡其用
　若徂徠之剛直既没而禍患作幾不能保
　其遺骸而庇其妻子盖小人之不相容亦
　勢之所必至者今去之六百年雖天下知
　有兩先生而魯爲所寓所産之地道德之
　風藹然猶存宜人尤尊仰之祠象煥焉而
　不至卒廢人心之公不能自已如此又歐
　陽公所謂發先生之光者今則愈久而愈
　光矣兩先生葬處守臣又推朝廷尊賢之
　意既加封護惟謹且二氏幸皆有後而石
　差繁復選其人入學充弟子員魯人之思
　庶幾慰之因併載其事俾刻之祠下云









岱史第十一卷宫室志
叙曰志宫室者何志其宅岱宗之勝而登臨
者藉以盤桓也夫自古名亭佳館崇閣危樓
必㨿山川之勝槩斯擅寰宇之偉觀而勝莫
如岱則據勝莫如岱宫室矣天地其籧篨日
月其户牖烟霞其几席風雨其洒掃不越乎
楹檐櫳榥而超然遠凝邈然周覽曠然出人
境惟兹獨也豈不稱上界清都哉其間過化
亭則宣聖之芳躅泰山書院則孫石名賢之
故墟觀海亭挾仙宫則浴日御風之氣槩仰
止亭迎賓堂則奉迓
朝命而禮當途之冠裳此又宫室中最稱勝
者大抵危崖峻嶺之上材木瓴甓轉運最艱
即一磚之費十倍平地乃其役夫巇嶇血汗
可憐之狀余嘗目擊焉而雲蒸霧欝日烈風
剛於漶圯又最易以故有崇構見稱於古而
今僅存其名者余嘗謂岱巓工役勿務華務
堅固勿務新創務時葺舊構勿待其大傾頽
然後葺之以致耗財動衆而居守又必有專
責焉是亦節愛之一事云
觀海亭即日觀亭在嶽頂日觀峰泰鈁樊獻
　科題石扁曰日觀楊綵立石碑二曰東觀
　日本西望河源蔡叔廉勒石坡曰天下名
　山第一
挾仙宫在嶽頂觀海亭之西萬恭題扁曰憑
　虚御風宫後石屏大書曰孔子小天下處
　嶽頂公署惟此最寬廣達官燕飲恒於斯
過化亭在嶽頂稍西孔子崖吴謙勒石崖曰
　泰山喬嶽
仰止亭即西公署也在碧霞宫西前後三間
　俱有翼室前廵撫都御史今工部尚書何
　起鳴題扁曰仰止云天柱峯玉女池秦斷
　碑俱在亭之後凡達官止宿恒於斯
東公署在碧霞宫之西其制稍隘於西公署
　香稅摠廵官憩息之所
乾坤樓在大龍峪下侍郎洪朝選題今名扁
　侍郎萬恭又扁前楹曰礪山帶河
半山亭在朝陽洞之西南山上
誠意門公署在誠意門之西凢三間傍有翼
　室
五松亭前後俱三間前聽有翼室亭前秦始
　皇封松𣗳五故名又名御帳以宋眞宗曾
　此駐蹕也今其松存者二焉是亭當嶽之
　中道達官每飯中火於此或於誠意門公
　署
巖巖亭取義於詩舊在岳麓王母池東成化
　間叅政張盛移建水簾洞左
飛雲閣在岳南阯曰紅門嵗久圮廢今紫石
　爲臺上有楝宇下通梁道猶閣之制也方
　元煥書扁曰梯雲石刻曰蓬玄洞天邢一
　鳳篆書曰仰止
高山流水亭在晒經石隆慶間都御史萬恭
　剏建自爲之記
　　萬恭石壁記
　余既表泰山之巓掠岱麓而南下則憩晒
　經之石石廣可數畆徧刻梵經皆八分書
　大如斗不知何代所爲近有好奇者則刻
　大學聖經於上端以勝之余乃大書曝經
　石字皆博可六七尺刻深三寸垂不磨以
　助其勝北聳石巖石若斬截而成澗水漫
　石而下以懸于空巖若垂萬珠焉余輙大
　書水簾字深刻之水漸漸浙字上字隱隱
　匿水中斯泰山之至奇觀也已乃穿澗水
　而西得石壁高約十五尺廣約四十尺夷
　出天成下擁石基余東向而立則水簾之
　泉泠泠出其左而桃柳數十株蔚蔚其右
　余遂倚石壁爲之亭亭悉以石石柱四直
　入石基其深尺有咫上覆以石板令永久
　登泰山者得憩息萬𥜥焉余嗜皷琴輙顧
　從者曰夫是倚岱麓之壁也斯不亦高山
　乎夫是臨水簾之泉也斯不亦流水乎爲
　子援琴而絃之邀泰山之神聆廣陵之歌
　若將巍巍乎志在高山也又洋洋乎志在
　流水也是謂神品亦謂神觧從者悅遂命
　之曰高山流水之亭
更衣亭在岳之紅門道左凢衣冠之士登岳
　至是易便服以行故名
且止亭在更衣亭西有石刻亭名三大字
迎賓堂在岳祠東齊之南有司宴王人及
　大賓客之所
誠明堂在岳廟内之西延禧殿後凢　朝廷
　遣大臣有事于岳者居之
御香亭在誠明堂後凢　朝廷遣使賫香於
　岳祠先置於亭擇告而後奠神垣周石刻
　名人詩文
泰山書院在岳南凌漢峰下舊爲唐詩人周
　朴菴後爲孫復石介胡瑗講習之地嘉靖
　間按察僉事盧問之創三楹妥孫石靈位
　尚賢存古蹟也邵賢有詩曰千古清風仰
　孫石獨遺堂址向岩隈
泰陰亭在州城之南宋眞宗登封古蹟也廵
　按御史吴從憲建亭有記
　　吴從憲泰陰記畧
　余按山東之明年暮春三月循泰岱將有
　事於登萊因與同事諸司臨拜嶽祠陟登
　封臺而徃蹟之僅存者惟秦之斷碑與唐
　之磨崖其他皆湮没磨滅不可復睹及還
　州治知州事李逄暘請曰城南有陰字碑
　者乃宋眞宗御書封禪紀文距州半里而
　近此祥符中東封故蹟也時偕同事徃觀
　之碑凢五面相合而成矻然如列屛嶂非
　特其製與他碑迥異而其敬天尊祖謙遜
　辭讓之意百世之下讀其文字猶令人肅
　然歛容稽首而莊誦之也然而時移代變
　昔之金泥玉檢光函萬丈今則盖藏委翳
　於荒墟蓁莽之區其不爲湮沉磨滅者無
　幾矣余因是竊有慨焉乃戒有司除地築
　亭于陰碑之北是秋九月望日從事者均
　來告成亭凢五間砌以石址臨于濠渭重
　門深逈畫楝高暉碑眠峙前儼如上帝之
　臨雉堞擁後恍若海市之觀北瞻泰嶽壁
　立萬仞則勃然仰止之思南盻徂徠直道
　偃蹇則惕然尚友之志視嚮日荒墟蓁莽
　之區今則巖巖翼翼廓然大觀非直爲是
　州奇勝而奎章宸翰輝映今古眞亦有光
　於泰嶽也矣於是命工人篆其碑之南曰
　泰陰碑揭其亭曰昭事上帝翌其門曰升
　中古蹟州之士民樂其有斯亭也夾道𣗳
　以槐栢後渠種以芰荷仍取其地之中作
　爲花塢周以栅欄多植奇花麗草以待四
　方賓客之觀翼亭之西拓地半畒築室數
　間以爲徃來憩息庖羞之所由是至斯亭
　者莫不徘徊竟日而不能去也嗚呼可謂
　盛矣
環翠亭在蒿里社首二山間登此北眺岱岳
　餘三面則鞍牛徂徠諸山蒼翠環峙故名
萃美亭在岳之西址去州治十里金知州姚
　建榮建元奉高尹王悟重脩廉訪使徐琰
　記亭今廢記石移置文廟
　　徐琰記畧
　天下名山巍然而大岩然而尊者泰山而
　已泰山勝境窈然而深蔚然而秀者西溪
　而已溪居岱宗之右麓延袤數十里𣗳林
　陰翳蹬道崎嶇清泉奇石瑰瑋萬狀行愈
　遠而山愈奇境愈勝極溪之所窮顛崖百
　丈懸流下擲望之如垂練天紳泉也天紳
　之西有巨壑焉一水自天勝巖落爲盤石
　所散漫瀉於壑之上簷若建瓴然水簾洞
　也而又芙蓉懸刀飛鴉獅子諸峯削翠其
　上黑蜧白龍神潭水府潜珍其下雲烟吐
　　吞晦明變滅跳珠濺沫轟雷掣電顧接有
　　所不暇眞山水之窟宅大壤之奥區也金
　　大定間泰安太守姚公面水簾而瞰天紳
　　創構一亭樽俎不移而諸景咸會因榜之
　　曰萃美坡詩有云江山雖有餘亭榭着難
　穩登臨不得要萬象各偃蹇吾不知世間
　得登臨之要有如此亭者乎
靈液亭在岳頂玉女池北宋建今廢
醴泉亭在天書觀宋時所建
環詠亭在東嶽廟御香亭西周垣畒許四面
　石刻古今名人詩詠故以命名也其間有
　韓琦蔡襄范仲淹歐陽修石曼卿蘇子美
　林逋諸公題識种放會眞宫詩而放刻則
　堙没不可見矣惟諸公題識姓名尚在嵗
　久亭廢諸石刻淪於荒穢中萬曆十四年
　按臺侍御毛　允行後項呈議委濟南府
　通判桑東陽仍其舊址復構亭字將韓范
　歐陽諸公姓名手筆拂拭而維新之先賢
　數百年遺蹟盖重光焉足以昭示將來俾
　知所仰止云
　　查志隆表章韓范歐陽諸名賢遺蹟議
　照得泰山形勝古今登覽遺蹟種種無庸
　殫述夫秇文尚矣人品急焉惟其人誠賢
　故其言誠立即片語隻字而姓馥名馨當
　世想見其丰采後世聞之亦莫不延慕興
　起向論模仿其文華輙欲刑儀其質行以
　此磨礪人材維持世道故其遺蹟有足多
　也竊見岱廟西偏　御香亭之右自古有
　環詠亭一座其來久遠不知創自何代何
　年盖四面垣墻俱石刻先代名賢題詠聯
　翩手筆而亭宇介於其中瞻顧諸所題詠
　若環繞焉故因以命名也其間名賢之最
　著者若韓魏公若范文正公若歐文忠公
　若蔡端明蘇子美梅聖俞林和靖石曼卿
　諸公皆先宋人物其手筆尤不容湮没者
　奈何近嵗亭宇久廢尚幸亭之稱名存於
　舊志中職按舊志而求故址則彼鄕人士
　絶無知者轉展咨詢延歷時日今幸得其
　故址幸四面垣墻石刻依然尚在只廢缺
　一隅更幸韓范歐蔡諸名賢手筆無恙惟
　是塵埃滿壁未易分披污穢藴崇不堪舉
　趾職於兹深慨焉俯仰古今其責在後之
　君子若不及今爲之表章則四面垣墻旦
　夕盡廢不止僅廢一隅而已何忍諸名賢
　數百年遺蹟當　盛世而湮没豈不有媿
　於斯文哉况舊貫可仍不由新創而一亭
　工費爲值幾何合無仍其舊址復構亭宇
　仍扁曰環詠而四面垣墻題詠見存者拂
　拭之其一隅已廢缺者即將　國朝名賢
　題詠補入而繕完之則豈惟更新先宋諸
　名賢遺蹟而益彰　國朝人文之盛豈惟
　增光岱嶽相爲終始而於所謂磨礪人材
　維持世道者未必不藉此興起也職不勝
　大願(萬曆十四年十一月廿五日議)
白雲軒在嶽頂西南稍下鳳凰山之陽有白
　雲洞焉萬曆十四年廵撫都御史李　以
　禱雨登岱賞識其勝恊謀於廵按御史韓
　　　建枋以表之又爲之亭爲之軒巡按
　御史毛　繼代共落其成詳見記文中
　　都御史李載白雲軒記
　今嵗夏余祗奉
上命塡撫東土時苦旱魃爲灾未及受代輙
　禱于泰山之神爲元元乞一旦之命竊私
　念公羊傳所稱不崇朝而雨天下者泰山
　之雲也今安得爲雲爲雨即符所禱哉已
　而見白雲裊裊布護山谷盖自白雲洞中
　出也因徃躡之則在鳳凰山之陽石磴陡
　絶而下洞高丈許廣亦稱是中有石竅廣
　二尺深僅尺許而洞之下陡峻深谷又不
　可測所謂百丈崖者是也洞中石竅四時
　水常溢注其來無形不知所自夏月則其
　勢愈盛沛然旁達故相傳爲龍洞甘霖又
　曰雲根雨脉云余於此益信雨天下之言
　不誣也圖所爲標其勝宜無如斯言者一
　日以語鹽臺譚惺堂侍御則手筆雨天下
　三字勒石洞門余檄有司樹之坊坊稍北
　構亭一楹亭稍北構軒三楹而軒之宅勝
　最奇背負石壁如屛左右如翼獨開一面
　甚閎曠憑檻俯視大小龍峪如蒼龍噴水
　而山麓行人摩肩接踵雜遝如蟻近眺利
　徂徠山當其左傲來山當其右遠眺則云
　云亭亭尼丘梁父又環列星羅畢獻奇偉
　噫斯天下之大觀也已陟斯洞憩斯軒者
　寧無霖雨天下之思乎哉奚但選勝睎秀
　云爾有司竭余記之是舉也前按臺韓西
　玄侍御與其議今按臺毛文源侍御會其
　成其餘有司執事勒之碑陰
　萬曆丙戌仲冬吉旦
欽差巡撫山東等處地方提督軍務督理營
　田兼管河道都察院右副都御史廪延李
　戴書









岱史第十二卷物產志
叙曰曷志乎物產也言物產莫尚乎山而泰
山尤廣生大生之區也禹貢曰岱畎絲枲鉛
松恠石神農經載泰山諸藥石而山海經曰
其上多玉其下多金多水王道書福地曰泰
山多芝草玉石是皆物產之聞於古昔也譚
者謂古昔山東富饒甲天下利賴於泰山居
多有審然者自今觀之石山鮮茂林剛風罕
宿羽寒窟無群獸危巖深澗詎復有良玉仙
芝惟是藥草縁崖藥石滿谷如天麻青芝赤
石脂紫石英諸靈品絶異他產則永永爲世
人扶顛起死以弘濟壽域其爲寳弗啻金玉
而已夫泰山之興寳藏詎分古今哉古昔用
之有節故恒見其富饒晩近世費出不經上
既横歛下復侈靡即罄山海之珍難乎其繼
山東富饒之不逮古其以是夫余於兹有深
慨焉
木有秦松在黄現嶺秦始皇登泰山遇風雨
　避於松下遂封爲五大夫五大夫者秦官
　名第九爵也唐陸贄作禁中卷松詩云不
　羡五株封按史記但云封其樹爲五大夫
　不聞有五株松之說而贄云爾者何邪又
　李啇隱有五松驛詩云獨下長亭念過秦
　五松不見見輿薪又李白送人遊桃源亭
　詩云登封泰山風雨暴作雖五松受職草
　木有知云唯舒王誅栢詩云老幹松先得
　大夫官乃爲切當今只存其二然非秦時
　故物疑亦後人續植者老幹拳曲臃腫宛
　如蒼龍勢欲飛騰範宗吴勒石𣗳其下曰
　五大夫松御帳坪稍北路傍古松一株縁
　崖依峪盤結偃蓋若雲覆然其吉詭蓊鬱
　殆退大夫松遠甚方元煥磨崖書其下曰
　處士松盖尚其高隱不羡秦封也　有漢
　栢在泰山之陽登封門之外山南廟左老
　栢數株相傳漢武帝封禪時所植有唐槐
　在獄廟内奇古特異雖良工不能繪它若
　椿梧梓檜揪槲桑柘榕欒榆柳楊楝雖皆
　有之顧登封之地無喬林豐樾而取材于
　工師者或寡焉譚者謂岳多石少土難於
　滋植風剛曰曬易致頽朽是豈山之性哉
　抑自古日尋斧斤而今莫爲之栽培耶
果有梨栗棗柿梅杏桃李柰石榴銀杏櫻桃
　林禽核桃葡萄羊棗文冠果無花果諸品
　多植于岳阯園林其在岳者多野生曰山
　榴獼桃野棠
花有牡丹芍藥紫薇凌霄夜合辛夷長春麗
　春梔子王簪萱葵臘梅薔薇鷄冠鶯粟山
　丹月季蘭蕙茨菰石竹菊百餘種蔓生於
　𣗳曰藤花可蔬鹿芴花别名曰黄花菜珎
　美稱於天下而土人賤之不以供客
藥以泰山著圖經者三十有九種曰青芝赤
　箭景天遠志天門冬千嵗虆徐長卿太乙
　餘糧石龍芮石鍾乳石硫黄白石脂赤石
　脂白石英紫石英玄石滋石滑石雲母石
　絡石草龍骨伏翼蛞蝓松肪栢實茯苓丹
　參茵陳茵芋女蕤狠毒連翹藜盧澤漆瞿
　麥香附子玄胡索惟天麻獨異于它産但
　鮮而難致有名在圖經而不以泰山言者
　四十有九種曰蒼木黄精黄連黄芩玄參
　蝦參苦參沙參萬蒲知母益母貫衆山查
　山藥地黄地榆地丁南星枸杞木蘭防風
　荆芥芫花花椒百部百合草烏柴胡牽牛
　桔梗藁本芎藭漏蘆鬼箭麥門冬葳靈仙
　白蘚皮青木香鬼見愁車前子硝石長石
　青蒙石金星石銀星石金銀花馬兜鈴王
　不留行諸品惟沙參獨良石花可已心疾
　傳金瘡撲患湘之可茶狀如蒙山而氣味
　亦稍相類此則圖經所未載者
穀有黍稷稻麥菽粟芝蔴胡蔴巨勝黍黄白
　黑三種稷黄黑二種稻紅白二種麥有□
　麰喬三種菽青黄赤緑黑刀扁諸種粟百
　餘種曰九里香花裏黄其最佳者
貨有絲有木綿紬絹葛可爲絺有麻檾蜜蠟
茶薄產巖谷間山僧間有之而城巿則無也
　山人採青桐芽曰女兒茶泉崖陰趾茁如
　波薐者曰仙人茶皆清香異南茗黄　芽
　時爲茶亦佳松苔尤妙
䔩蒔於畦圃者弗志其野生曰薺茶黎藿蘧
　芹枸杞椿楝榕欒芽俱可菹香美並異八
　麻𣗳芽和糜粥亦佳曰枸骨芽曰蒡春土
　人甘之
五金出萊蕪之黄山亦以黄白二土石焦二
　炭土可塈可圬炭石可薪而焦良於冶頗
　爲民利故又曰八寳山是爲岳東支麓其
　西麓曰桃花峪山人昔嘗採白金礦山海
　經云其下多金是也又云其上多玉今不
　可見土人云岳巓間嘗一炫光彩意者其
　玉韞之輝與
鳥多野鴿巢巖穴及岳祠榱題多鳩雀有鸒
　□鷹鸇鴉鵲惟岳祠無鴉異哉有曰巧婦
　爾雅釋桃蟲是也曰山僧聲如念佛曰紅
　娘子色如胭脂曰拖紅練拖白練皆以尾
　色名有雉鷄山鷄野鷄□䳓黄鸝鵪鶉翡
　翠布穀畫眉有翠羽褐衣如畫眉者汶有
　鴛鷺鸕鷀鶺鴒野鶩
獸有徸麅貛兔兔有兩其足者不能走每跳
　一二丈計曰跳免有黄鼠蒼狐白狼在深
　山窮谷而登封之地則無也山海經曰有
　獸焉其狀如豚而有珠名曰狪狪今未之
　見豈山林古今之變而氣化有不同與
魚有斑文四五寸許四五月生嶽北溪澗中
　過此則無矣
氷凝嶽頂北十里許陰壑中名曰天牢天日
　不過之地四時有之不假伐藏
















岱史第十三卷香稅志
叙曰曷云乎香稅也四方祈禳之士女捧瓣
香謁疑神明因捐施焉而有司籍其稅以助
國也夫槩天下香稅惟岱與楚之太和山也
而太和山不以岳名則嶽之有香稅惟岱也
方其摩肩涉遠接踵攀危繦至輻凑豈特助
國而已輿厮賴以食力市肆賴以牟利僧徒
賴以衣鉢即行丐亦賴以須臾無死諸所爲
地方利益甚博其究也罄所賫金帛珠玉馬
羖等物以奉神則有司日筦榷之嵗兩會其
成數是皆神靈所感召也豈假於號召科責
乎哉歛而不宰積而能散又非有神輸鬼運
而人世自相嬴衍何造化之妙一至此也山
東
皇畿左輔諸凡賦役獨先頻歲凶荒物力且
日困脫令不藉是安所取辦天盖保右
國家而陰以此佐六郡百姓之急耶其初惟
籍諸藩司以贍地方一切公需代田賦所不
給也邇廼轉而入之内帑嵗有定額議者謂
方今内帑累巨萬而不可校盍貽此備賑六
郡凶荒推廣靈貺惠澤香火之地神意豈不
其然此在求民瘼者所宜講也章程種種具
列如左
委官員額舊例總廵官一員於府佐内行
　委專一督理香稅上下稽查是其責也分
　理官凡六員於州縣佐貳官内行委坐定
　遥叅亭二員一收本省香稅一收外省香
　稅俱塡單給與香客玄武門一員收山後
　香稅亦給單紅門南天門各一員俱驗單
　放行頂廟碧霞宫門上一員查放香客出
　入凡此員額某來久遠不知起自何年近
　該隆慶五年議革遙叅亭官一員並紅門
　南天門驗單官二員盡行裁革只存分理
　官三員一在遥叅亭一在玄武門一在碧
　霞官每遇香客衆多之時分理官力不能
　支議者謂當時栽革太過今宜酌議稍增
　　員額
委官期限近例每年分作三季上季自正
　月至四月下季自九月至十二月其時香
　客衆多故總廵官與分理官俱全數委用
　中季自五月至八月其時香客不多故只
　季分理官不委總廵官又毎一季完訖則
　另行别委故總廵官去住不常而分理官
　亦嘗有奉委未到者此不惟錢糧重大所
　宜稽查而億萬衆巇嶇崖壑中安可不爲
　之廵行存恤也議者謂總廵官宜有專設
　俾之常駐
香稅銀例舊例本省香客每名五分四釐
　外省香客每名九分四釐俱店户同香客
　赴遥叅亭報名納銀領單上嶺近自萬曆
　八年有外省香客冒充本省報名短少香
　稅者因改議不分本省外省香客一例香
　稅銀八分其銀各店户包封署名包上儲
　遥叅亭庫内待夏冬二季起解時店户各
　認姓名領包傾銷其間有等店户當報名
　納銀之日將銅鐵抵换銀兩至起解傾銷
　之日百計抵補不及有脫逃者有自縊死
　者凡此皆所目擊宜爲酌處委官收銀間
　一開包驗實店户傾錠量行給與耗銀庶
　其少甦
混施事例　凢香客施捨金銀珠寳玉石首
　飾並金銀娃娃銅錢及旛蓋袍服紗羅段
　幣等項俱投在碧霞宫内夏冬一季另委
　府佐一員前徃會同原總巡香稅委官登
　嶺啓門收檢諸所施捨前項物件逐一驗
　看估計將金銀珠寳玉石首飾並金銀娃
　娃銅錢等項同前項香稅銀一併觧赴布
　政司儲庫以待轉解支用其旛蓋袍服紗
　羅段幣等項解赴濟南府儲庫支送三司
　堂上並首領與運司濟南府各佐貳員下
　折俸
會計事例　每年香稅並混施銀兩多寡不
　等照數坐派一曰解部卷查嘉靖三十七
　年爲傳奉事内開泰山頂廟香錢除旛蓋
　袍服等物照舊該省官員折俸外其餘金
　銀首飾等項按季數部等因以後節年二
　季差官起解赴部據近年觧部大約春季
　銀一萬兩有零冬季一萬二三千兩有零
　一曰存司專供公堂慶賀　表箋扛夫車
　價公差人役六房文册紙劄寫字書手工
　食及　德　魯　衡三藩府各郡王禄糧
　等項一曰脩城其銀亦儲在布政司以供
　脩理城垣之費一曰脩廟其銀亦儲在布
　政司以供岳嵿諸廟脩理之費每香稅八
　分内除五釐脩廟一曰公費供香稅各委
　官廪給並跟隨人役工食其銀即於泰安
　州支給一曰銅錢舊例觧禮部近嵗部中
　久不取觧俱貯之藩司正所謂錢累巨萬
　而貫朽云











岱史第十四卷災祥志
叙曰曷志乎災祥也謂泰山氣化攸先其災
祥關係天下國家尤大也徃昔灾祥見於泰
山者如大石立起而漢宣踐祚祥雲成闕而
光武中興其祥之最著者乎𪃘鳥焚巢而飛
燕滅漢雄雉犯蹕而武氏曷唐其災之最著
者乎若論夫灾祥之實孰有如宋嘉祐間泰
山上瑞麥圖五本我　朝嘉靖間泰山瑞麥
一本五穗則其祥可以養生他如御帳流洪
死於溺者三百餘户碧霞宫啓閉死於踐蹋
者頃刻六七十人則其災至於戕生是又不
啻機授朕兆所號爲灾祥而已夫災祥示人
豈不昭昭然祥以符德或以導侈災以告譴
或以玉成天意詎有常哉惟履祥而益勉故
享有佳禎遇災而知脩故妖不勝德斯義也
豈特聖君賢相所宜講求即膺　命擔一爵
者罔不有挽回氣化之責毋以災祥爲漫然
無足省云
漢昭帝元鳳三年春正月泰山大石起立高
　丈五尺有白鳥數千集其旁僵柳復起生
　蟲食柳葉成紋曰公孫病已立符節令眭
　弘以爲石陰類下民象當有庶人爲天子
　者坐妖言伏誅其後宣帝起民間
　成帝河平元年泰山桑谷有𪃘焚其巢郡
　人孫通等聞山中群鳥𪃘鵲聲徃視見巢
　難盡墮地中有三𪃘鷇燒死𣗳大四圍巢
　去地五丈五尺易曰鳥焚其巢旅人先咲
　後號咷京房易傳曰人主暴虐鳥焚其巢
　其後趙飛燕姊妹專寵後宫有子者殺之
　並殺其母帝崩后坐誅此焚巢殺子後號
　咷之應也一曰王莽貪虐而任社稷之重
　卒成易姓之禍云
　光武皇帝建武元年泰山雲氣成宫闕
　章帝元和二年二月辛未幸泰山黄鵠三
　十經祠壇上東北過于齋宫翶翔升降
𣈆武帝泰始四年七月泰山崩墜三里京房
　易傳曰自上下者爲崩泰山之石巔而下
　厥應聖人受命人君虜是後懷愍二帝俱
　辱虜庭淪胥於北元帝中興於南此其應
　也
　元帝太康二年六月泰山大水蕩析三百
　餘家溺死六千餘人時平吴後王濬爲元
　功而詆勑妄加荀賈爲無謀而並蒙重賞
　妝吴姬五千納之後宫此其應也
　成帝咸康八年趙石虎建武八年有石燃
　于泰山八日而滅
宋孝武帝大明元年七月白雀見泰山
東魏宣武帝景明三年八月辛巳泰山崩湧
　水十七處武定六年四月泰山甘露降
後齊天統初泰山封禪壇玉璧自出夫岱山
　王者易姓告代之所玉璧所用之幣而自
　出將有異姓王者用幣之象其後齊亡地
　入于周及高祖受周禪天下一統焚柴泰
　山告祠之應也
隋文帝開皇十四年將祀泰山令使者致神
　像于祠未至數里野火欻起燒像時帝信
　讒猜忌滕王瓉失志而死功臣多被夷滅
　其後太子勇被戮
唐高宗永徽二年七月泰山大水　十三年
　十　月戊子雄雉馴飛泰山齋宫内夫封
　禪所以告成功祀事無重於此者而野鳥
　馴飛不忌禁衛不祥
宋眞宗大中祥符元年五月泰山醴泉出丁
　丑王母池水變紅紫色按史乾封縣民王
　用田中有童兒掊土得青錢數十爭取之
　錢墜石罅因發石湧泉二十四眼味極甘
　美又枯石河有湧泉二十五眼一眼出層
　阜之上經宿勢浸盛引數派雙魚躍其中
　有果實流出似李差小味甚甘制置使王
　欽若貯水以獻六月庚戌賜百官詔建亭
　賜額曰靈液六月王欽若至乾封上言泰
　山醴泉出天書見有靈芝三萬八千二百
　五十本(夫醴泉芝草固理之所有乃/若天書之降吾誰欺欺天乎)十
　二月泰山玉女白龍王母池醴泉出丁酉
　賜輔臣新醴泉　六年十月泰山興工有
　鳥狀烏嘴趾皆赤役夫稍憩即飛鳴作起
　之聲衆工見其來畚鍤爭進將晡而去日
　以爲常目爲催工鳥
　仁宗嘉祐三年七月泰山上瑞麥圖凢五
　本
元世宗至元九年九月泰山淫雨河水溢圮
　田廬害稼
　成宗元貞元年六月泰山大水
　武宗至大元年九月泰山大水
　仁宗延祐元年三月泰山霜雪三日
　文宗天曆元年泰山大水
　順帝元統元年泰山淫雨河水溢大饑
　至正六年春二月泰山奉符縣大饑地震
　七日他縣亦然
皇明成化二十一年春二月三月泰山屢震
　遣官祭之
　正德十六年春三月岱廟東廊火
　嘉靖八年泰山蝗九年十年如之　十六
　年六月泰山水漂溺數百人十一月州城
　火延燒數十家二十一年泰山蝗不爲灾
　　二十二年泰山夏再稔麥粟有一本三
　穗至五穗者知州馬逄伯獻于朝　二十
　九年十二月岱廟火天殿門廊俱焚古𣗳
　碑刻亦多毁者　三十年六月泰山大水
　御帳衝壤人多溺死　三十二年泰山大
　饑民相刧奪行旅不通　三十三年春泰
　山大饑餓莩枕籍貧民多取其肉食之
　萬曆十四年十月十八日泰山碧霞宫四
　方來焚禱者互相踐蹋死六十一人今廵
　撫都御史李　委濟南府通判桑東陽徃
　經理收葬














岱史第十五卷登覽志縣二
叙曰曷志乎登覽也志古今人登覽者之文
若歌若詩若序記是也嘗聞丘壼子曰務外
遊不如務内觀故列子自以爲不知游而眉
山蘇子曰人之所遇役於事者常多遊於物
外者常少由斯以談遊何容易偉哉泰山之
遊乎躋日觀月觀之高峰可以俯仰字宙探
龍文虎阜之奇石可以磨礪壯懷臨天紳聖
水之飛泉可以澡溉精爽尋吕公婁敬之幽
洞可以呼吸烟霞豈謂外遊非内觀之助耶
要以弧矢四方之志高人達士之懷古今一
也其間遊而能言者暢布於篇章即岩壑秀
偉萬狀若爚入丹青然而且寄興高遠飄飄
然有不局於山水間者彼豈徒以娱耳目爲
觧騁詞翰爲富乎玩物適情固内觀者所不
廢也宣聖丘陵作歌千載絶唱是用冠諸編
簡永耀山靈漢魏而下以迄於今則皆循世
次録焉
　詩歌
周
孔子丘陵歌登彼丘陵峛崺其阪仁道在邇
　求之若遠遂迷不復自嬰屯蹇喟然面顧
　題彼泰山鬱碓其高梁甫回連枳棘克路
　陟之無縁將伐無柯患滋蔓延惟以永嘆
　涕霣潺湲○曳杖消揺於門歌曰泰山其
　頽乎梁木其壞乎哲人其萎乎(見禮記檀/弓子貢聞)
　(之曰泰山其頽則吾將安仰梁木其壞哲/人其萎則吾將安放夫子殆將病也蓋寢)
　(疾七日而没右曳杖歌本非爲登覽作)
　　　　　　　(也然觀此則知吾夫子蓋/以泰山自處故併録之)
　漢
張衡四愁詩之一我所思兮在泰山欲徃從
　之梁父艱側身東望涕霑翰美人贈我金
　錯刀何以報之英瓊瑶路遠莫致倚逍遥
　何爲懷憂心煩勞
魏
曹植飛龍篇晨遊泰山雲霧窈窕忽逄二童
　顏色鮮好乘彼白鹿手翳芝草我知眞人
　長跪問道西登玉堂金樓複道授我仙藥
　神皇所造教我服食還精補腦壽同金石
　永世難老○驅車篇驅車揮駑馬東到奉
　高城神哉彼泰山五岳專其名隆高貫雲
　蜺嵯峨出太清周流二六候間置一二亭
　上有湧醴泉玉石揚華英東北望吴野西
　眺觀日精魂神所繫屬逝者感斯征王者
　以歸天效厥元功成歷代無不遵禮記有
　品程採策或長短唯德享利貞封者七十
　帝軒皇元獨靈飱霞潄沆瀣毛羽被身形
　發舉蹈虚廓徑庭升窈冥同壽東父年曠
　代永長生○仙人篇仙人攬六著對慱泰
　山隅湘娥拊琴瑟秦女吹笙竽玉樽盈桂
　酒河伯獻神魚四海一何局九州安所如
　韓終與王喬要我於天衢萬里不足步輕
　舉凌太虚飛騰踰景雲高風吹我軀迴駕
　觀紫微與帝合靈符閶闔正嵳峩雙闕萬
　丈餘玉𣗳扶道生白虎夾門樞驅風游四
　海東過王母廬俯觀五嶽間人生如寄居
　潜光養羽翼進趨且徐徐不見軒轅氏乘
　龍出鼎湖徘徊九天上與爾長相須
晉
陸機泰山吟泰山一何高迢迢造天庭峻極
　周以遠層雲鬱冥冥梁父亦有館蒿里亦
　有亭幽岑延萬鬼神方集百靈長吟泰山
　側慷慨激楚聲
王凝之妻謝氏泰山吟峨峨東岳高秀極冲
　青天巖中間虚宇菽寞幽以玄非工復非
　匠雲構發自然器象爾何物遂令我屢遷
　逝將宕斯宇可以盡天年
宋
謝靈運泰山吟泰宗秀維岳崔崒刺雲天岞
　崿既嶮巘觸石輒遷綿登封瘞崇壇降禪
　藏肅然石閭何晻藹明堂秘靈篇
唐
李白泰山吟四月上泰山石平御道開六龍
　過萬壑澗谷隨縈迴馬蹟遶碧峯于今滿
　青苔飛流灑絶巘水急松聲哀北眺崿嶂
　奇傾崖向東摧洞門閉石扇地底興雲雷
　登高望蓬瀛想象金銀臺天門一長嘯萬
　里清風來玉女四五人飄颻下九垓含笑
　引素手遺我流霞杯稽首再拜之自愧非
　仙才曠然小宇宙棄世何悠哉○清曉騎
　白鹿直上天門山山際逄羽人方瞳好容
　顔捫蘿欲就語却掩青雲關遺我鳥跡書
　飄然落巖間其字乃上古讀之了不閑感
　此三嘆息從師方未還○平明登日觀舉
　首開雲關精神四飛揚如出天地間黄河
　從西來窈窕入遠山憑崖望八極目盡長
　空閑偶然值青童緑髪雙雲鬟嘆我晩學
　仙蹉跎凋朱顔躊躇忽不見浩蕩難追攀
　○清齋三千日裂素寫道經吟誦有所得
　衆神衛我形雲行信長風颯若羽翼生攀
　崖上日觀伏檻窺東溟海色動遠山天雞
　已先鳴銀臺出倒景白浪翻長鯨安得不
　死藥高飛向蓬瀛○曰觀東北傾兩崖夾
　雙石海水落眼前天光搖空碧千峯爭攅
　聚萬壑絶凌歷緬彼鶴上仙去無雲中蹟
　長松入雲漢遠望不盈尺山花異人間五
　月雪中白終當遇安期於此鍊玉液○朝
　飲王母池暝投天門闕獨抱緑綺琴夜行
　青山月山明月露白夜靜松風歇仙人遊
　碧峰處處笙歌發菽聽娱清暉王眞連翠
　微想象鸞鳳舞飄颻龍門衣捫天摘匏瓜
　恍惚不憶歸舉手弄清淺誤攀織女機明
　晨坐相失但見五雲飛○送范山入歸泰
　山魯客抱白鶴别余徃泰山初行若片雲
　杳在青崖間高高至天門日觀近可攀雲
　山望不及此去何時還(右詩刻石本州會/眞宫内其碑四方)
　(其字古篆甚古雅可玩)
杜甫望岳岱宗夫何如齊魯青未了造化鍾
　神秀陰陽割昏曉盪胷生層雲决眥入歸
　鳥會當凌絶頂一覽衆山小
劉禹錫送東岳張鍊師東岳眞人張鍊師高
　情雅淡世間稀堪爲烈女書青簡久事元
　君住紫微金縷機中抛錦字玉清壇上着
　霓衣雲衢不用吹簫伴秪擬乘鸞獨自歸
李義府隽州遥叙封禪天齊標巨鎭日觀啓
　崇祠岧嶤臨渤澥隱嶙控河沂建岳誠爲
　長升功諒在兹帝猷符廣運玄言暢文思
　飛聲總地絡載化撫乾維瑞策開珍鳳禎
　圖薦寳龜東后方四覲西都導六師天駕
　移星苑揚早馭風司沸鼓喧平陸疑蹕靜
　通逵汶陽馳月羽蒙陰警電輜巖花飄曙
　輦峰葉蕩春旗石閭環藻衛金壇映黼帷
　三始貽遐貺萬歲受重釐非質陶恩奬趨
　迹奉軒墀觸網淪幽裔乘徼限明時周南
　昔已嘆卭西今復悲
蕭楚才奉和展禮岱宗拂漢星旗轉分霄日
　羽明將追會阜蹟更勒岱宗銘林戈咽濟
　岸獸鼓震河庭葉箭凌寒矯烏兮望曉驚
　已降汾水作仍深迎渭情
薛克構奉和展禮岱宗龍圖冠胥六鳳駕指
　云亭緋烟泛濟浦緑字啓河汀畫裳晨應
　月文戟曙分星四田巡揖禮三驅道契經
　行欣奉萬歲竊抃偶千齡
盧照隣登封大餔歌日觀仙雲隨鳳輦天門
　碧雪照龍衣繁絃綺席方終夜妙舞清歌
　歡未歸
吕洞賓書王母池昔日曾遊此如今九十春
　紅塵多少客誰是識予人○再書王母池
　昔年留字識曾來事滿華夷遍九垓無賴
　蛟虬知我字故留踪跡不沉埋(右詩刻石/本州會眞)
　(宫内相傳吕洞賓手筆也玩之近是)
宋
范致冲吕公洞朝遊北海暮瀛洲仙珮何年
　到此遊安得相從問丹訣春風同醉岳陽
　樓○竹林寺竹林深處有招提深掩禪關
　過客稀簷蔔花開春欲暮泠泠鍾磬白雲
　低○日觀峯岱岳東南第一觀青天高聳
　碧㠝岏若教飛上峰頭立應見陽烏浴未
　乾
查道登岱凌空疊嶂絶凢埃青帝高居絳節
　開捧出海天紅日近迓將蓬島碧霞來石
　閭閃爍迎陽洞王簡光華封禪臺一自祥
　符禋祀後太平頂上最崔巍(道仕宋爲龍/圖學士有孝)
　(行見孝順事實)
梅聖俞登泰山日觀峯晨登日觀峰海水黄
　金溶浴出車輪光隨天行無蹤正是刺我
　目攅集如劍鋒照曜萬物興磨滅萬物凶
　草木既無命必聞石間松當時一避雨安
　得大夫封人而苟不遇抱簡誦六龍
王欽若登泰山四顧無雲道路開黄麾迎從
　六龍來三神合祭光千古萬旅傳呼動九
　垓幽鳥似通崑閬信眞松深隱棟梁材已
　知身世非常事曾到天門十二廻
元
王奕和元遺山呈泰山天倪布山張眞人江
　右書生枉白頭杖藜始得此山遊手摩紅
　日登三觀袖拂黄埃看九州○泰山扆齊
　機魯闢天關左右微垣列兩班大展明堂
　俱翕受黄河東畔少遊山○茂陵封禪壇
　祥符天子舊明堂秦漢豐碑宿草荒人世
　已非壇尚在摩挲老淚濕斜陽○漢栢膚
　剥心枯嵗月深孫枝已觧作龍吟烈風吹
　起孤高韻猶作峯頭梁甫音○孫明復石
　守道祠堂師生高占二山名千載誰云道
　義輕岳府栢林風雨夜琅然猶帶讀書聲
杜仁傑天門鉛泰山天門無室宇尚矣布山
　張鍊師爲之經構累歲乃成可謂破天荒
　者也齊人杜仁傑于是乎銘之元氣裂兩
　儀具五岳峙眞形露惟岱宗儼箕踞仰彌
　高屹天柱浩千劫空來去誰爲鑿起天慮
　匪斤斧乃祝詛一竅開達底處十八盤盤
　千步薺初吐抱圍𣗳日車昃𢡖曦馭六龍
　頽莽迴玄踖此徃嘉無數無懷下兵型措
　七十君接鑾輅聖道熄彝偷斁揖讓歇篡
　奪屢忽焉闔梗無路象緯森敕訶護朝百
　靈由兹户金璀璨朱間布九虎蹲萬夫怖
　我欲叩閽者怒闢何時坦如故封冕旒獲
　控愬豁蒙蔽泄塵霧刮政疵剔民蠧上得
　情下安作額血殫帝聰悟崖不磨蒼壁竪
　刻我銘期孔固垂萬世正王度
元遺山登岳泰山天壤間屹如鬱蕭臺厥初
　造化手劈此何雄哉天門一何高天險若
　可階積蘇與累塊分明見九垓扶搖九萬
　里未可誣齊諧秦皇㙴威靈茂陵亦雄才
　翠華行不歸石壇滿蒼苔古今一俯仰感
　極令人衰奇探忘登頓意愜自遲回夜宿
　玉女祠崩奔湧雲雷鷄鳴登日觀四望無
　氛霾六龍出扶桑翻動青霞堆平生華嵩
　遊兹山未忘懷十年望齊魯孤雲拂層崖
　青壁落落雲間開眼前有句道不得但覺
　胷次高崔嵬徂徠山頭喚李白吾欲從此
　觀蓬萊
段輔題李白泰山觀日出圖岱宗鬱鬱天下
　雄謫仙落落人中龍兹山兹人乃相從氣
　奪眞宰愁豐隆玉堂一任雲霧封長嘯飛
　渡秦皇松夜呼日出滄海東再爲斯世開
　鴻濛鈞天帝君深九重醉舞踏碎青芙蓉
　天孫玉女爲歛容却視五岳秋毫同長鯨
　一去不復逄乾坤萬里號秋虫當年咳唾
　留絶峰至今樹石生香風我欲追之杳無
　踪不意邂逅會此中屋梁落月依然空
張養浩登岳風雲一舉到天關快意平生有
　此觀萬古齊州烟九點五更滄海日三竿
　向來井處方知隘今後巢居亦覺寬笑拍
　洪崖詠新句滿空笙鶴下高寒
徐世隆紀夢我夢天倪子同登日觀峰骨疆
　清似鶴步律老猶龍方外無官府堂中有
　岱宗仙閶眞福地杖屨會相從○送天倪
　子還泰山九十行年髪未華道人風骨飽
　烟霞洞天福地三千里神府仙閭第一家
　牛膝藥靈斟美醖兔毫盞凈啜芳芽隱居
　自愛陶弘景莫作山中宰相誇
元好問送天倪子歸布山太白詩筆布山頭
　布韈青鞋欠一遊擬欲高人叅藥鏡却嫌
　凢骨比丹丘雲間茅屋雞犬靜物外烟霞
　風露秋後日天門重登覽蛻仙巖下幸遲
　留(天倪即張志純布山即布金山在泰山/西南杜仁傑銘天門序亦稱布山張鍊)
　(師或爲天倪棲眞舊地故云)
王惲咏漢栢蒼栢無城擁漢陵閟宫遺𣗳鬱
　峥嶸崔嵬不植明堂礎造化潜通岳頂靈
　萬壑烟霏封傑幹半空風雨撼秋聲白頭
　會見東封日秀映鸞旂一色青
張志題桃花峪流水來天洞人間一脉通桃
　源知不遠浮出落花紅○泰山喜雨岱宗
　天下秀霖雨遍人間高卧今何在東山似
　此山(二詩俱刻/大峪溪石)
李簡登岳三峯突兀與天齊天門未到勞攀
　躋層層石磴出林杪縈廻百折青雲梯盤
　石蹔憩舒清眺澗壑風來號萬竅水聲俄
　在𣗳稍頭疑有於菟天外嘯向曉纔登日
　觀峰手披雲霧開鴻濛火輪欲上海波赤
　金霞翻動蒼龍宫黄河一線幾千里吴越
　山川眞地底爲數齊州九點青更將伏檻
　窺東溟李白不遇安期生安得羽翼飛蓬
　瀛○朝覲壇朝覲當年築此壇旌旗影裏
　簇仙班只今惟有青山在日暮孤雲自徃
　還○酆都峪石洞荒涼𣗳影孤州人相語
　是酆都古碑猶說韓擒虎爲問于今尚有
　無
王旭遊竹林寺石徑俯雲壑竹林開幽境寺
　古僧徒稀山深嵐氣泠待遊未終興紅日
　忽倒影曳杖披瞑烟長歌下前嶺○西溪
　我愛西溪好披雲屢徃來一州煙景合三
　面畫屛開薄俗無商隱清時有逸才近巖
　多隙地松竹更湏栽
賈魯登泰山岱宗何崔嵬群山無與比使者
　久塵囂望之不勝喜無縁凌絶頂詣詞聊
　致讄夫何一殿存千間暴遺圮人言遭劫
　火金源亂兵裏感此廢昔年傷今未能理
　飛奏入彤庭經營良在邇奈何齊魯饑百
　姓飡糠粃神兮願效靈穰穰多樂祀行當
　復故宫金碧蕩瞻視


















岱史第十六卷登覽志
皇明(自國初至嘉靖甲寅以前諸名公及文/人題咏舊志俱用原題官銜今㨿所及)
　(知者稍正之)
宋濂(學士金/華人)登岱岧嶤泰嶽柱蒼竅萬壑千
　巖一徑通象緯平臨青帝觀靈光長繞碧
　霞宫凌晨雲幔天涯白子夜晴揺海日紅
　玉露金莖應咫尺舉頭霄漢思偏雄
方孝孺(學士浙/江人)夏月登岱振衣千仞思悠悠
　泰岱于今愜勝遊秦漢舊封懸碧落乾坤
　勝槩點浮漚海明日觀三更曉風動天門
　九夏秋更上雲端頻極目紫微光電閃吴
　鈎
曾棨(狀元江/西人)莊平早行望岳我欲登泰山憑
　高望八極浪跡十二年蹉跎竟難得今晨
　馬上忽見之屹立東南半空碧想當洪濛
　時二氣相鬱蟠大塊戲黄土莫能識其端
　圓靈降崖崿坤后孕峯巒一朝天地劃開
　闢但見千丈萬丈高巑岏乃知造化神置
　此奠坤軸巨靈枕其巔六鰲載其足愚公
　不能移長房不能縮天工經營鬼斧鑿削
　出千數百峰青立玉自從上古來南風吹
　不平日月出華彩星宿揚光晶寒崖積氷
　雪陰壑馳風霆雲霞炫明晦草木發精英
　上浮金銀氣下潜魑魅形巖巖魯所瞻作
　鎭朝百靈崑崙以爲父四嶽以爲兄匡廬
　峩眉乃其子此外培塿皆雲仍齊魯青未
　了此語何足憑其上萬里天亦借兹山青
　秦皇漢武廵遊遍玉檢金函重封禪風雨
　莓苔徃日碑烟雲松栢當時殿由來五嶽
　秩三公况爾巨鎭山之宗鍾靈毓秀杳莫
　測磅礴下土專其雄我
皇御天生有聖德廣彰仁化誕布恩澤一舉
　平安南再舉清漠北車駕時廵過泰山望
　祭築壇陳玉帛小臣幸北奉宸遊一見兹
　山愛山色雖無涓塵補河嶽頗有詞氣塡
　胸臆他年載筆頌神功刻盡泰山山上石
汪廣洋(丞相高/郵人)廻泰山偶賦七十二神州淋
　漓紫氣浮天低衆山小星拱一峯秋雲翳
　成龍虎嵐光薄斗牛岱宗與恒嶽引領目
　東頭
李時勉(祭酒)巖巖亭送陳叅政歸山東岱宗
　磅礴不可擬翠色横秋幾千里峭石巉巖
　倚天外孤亭屹立當山趾亭前芳草没路
　岐古砌荒涼苔解滋幽花拂檻無人採獨
　鳥時鳴聽者稀晨露浴日十峰紫一杯遥
　見滄溟水升兀觀裏曉鐘聞岱嶽祠前白
　雲起聖賢大道誰不由乾坤闔闢同周流
　泰山氣象難爲喻誰遣名亭獨此留君去
　薇垣有閑日隨處登臨訪遺跡想得凭闌
　一望餘懷古清吟興何極
王㒜登嶽齊魯名山仰岱宗崚𡾓萬仞玉芙
　蓉月明海曠連三島雲凈天空插數峯白
　石謾留名士篆蒼松何用大夫封我來不
　盡登臨興更上丹崖第一重
吴節(祭酒安/成人)泰山雜詠金科玉檢瘞重泉鳳
　輦霓旌散紫烟七十二君何處去空餘特
　表鎭山巔(右石/表)○海内詩書已盡焚只將
　貞石勒功勳青門黄犬知何處尚有雕虫
　學篆文(右李斯/篆碑)○十丈高崖剷碧蒼前鐫
　功德後詞章浯溪亦有中興頌不及東遊
　紀盛唐(右磨/崖碑)絶頂方池若鏡空浮雲於
　此閟靈蹤幾迴膚寸成霖去要與蒼生作
　嵗豐(右雲/水池)○曾與秦皇托舊恩昂霄聳壑
　露盤根可憐二世空塵土不及寒松有子
　孫(右大/夫松)○幾度天書降紫清宋皇曾此駐
　龍旌野花啼鳥年年換猶有人傳御帳坪
　(右御/帳坪)
徐有貞(武功/伯)登泰山豈厭丹崖步步迎眼前
　靈景變陰晴馬從萬丈松邊駐人在九重
　天上行朝見白雲山半起夜看紅日海東
　生還知戀　闕心無遠直北分明是　帝
　京
年富(尚書鳳/陽人)禱雪名尊五嶽鎭山東至聖惟
　司化育功一炷信香期感召願垂三白兆
　年豐
李裕(按察司)登泰山歷遍群山夕照催恍疑
　身到紫霄回漢秦封禪俱無迹唐宋碑銘
　半是苔紫氣當時凝御帳嵐光徹夜暎仙
　臺英靈豈獨爲霖雨又與天朝産異材
周豪(僉事)登泰山重巒疊嶂上摩空下瞰諸
　山覓不同泰華峯頭青菡萏仙人掌上玉
　芙蓉一凌絶頂知天近五夜滄溟見日紅
　赫赫霞君人敬仰無端牲帛徃來通
張盛叅政初登泰山岱宗仰望鬱嵳峩萬壑
　于巖氣象多雨過春光横翠黛烟迷曉色
　露青螺秦王封禪碑還在漢武祈靈事不
　磨今日我來登眺處蒼天咫尺手堪摩
張文(郎中)大夫松風雨巖前駐六龍青松嬴
　得大夫封扶蘇謾有安秦策不及當時半
　日功
徐源(主事)登岱宗岱嶽登觀絶頂來汶流雙
　曲抱徂徠人隨箭括天門度馬别肩輿峴
　嶺回封禪臺高簪白石磨崕字古蝕蒼苔
　金輿玉輦誰重過惟見秦王一土坯
喬縉(主事)登泰山東嶽巍巍步亦難籃輿載
　我上雲端峰排日觀三千丈路繞天門十
　八盤高礙斗牛登處近青分齊魯望中寬
　瓣香將敬元君廟願祝皇圖萬億年
司馬垔(御史)登泰山兹遊自負亦奇哉壑霧
　林霏指顧開萬丈翠屏天上立一輪紅日
　望中來尼丘故隴鍾靈氣秦漢豐碑没古
　苔却憶君親在西北五雲深䖏首重回
畢瑜(副使貴/溪人)明堂懷古黍離詩自咏東周翠
　輦無因此地遊朝聘不聞來束帛會盟惟
　識有諸侯聖賢述作光千古王霸興亡付
　一丘莫向高臺尋舊跡斷碑殘礫不勝愁
　○舍身崖東岳含靈本好生此崖元不是
　秦坑痴兒獨昧謀身討日負人間不孝名
　○無字碑屹立峯巓類獨夫祖龍爲此欲
　何圖東南王氣依然在誰道亡秦不是胡
趙英(御史蘭/州人)登泰山次司馬韻絶頂登臨眼
　欲昏聲高只恐上方聞東瞻滄海襟千里
　北望　瑶京載五雲秦漢禮儀成故事石
　孫聲價重斯文吾　皇曾不論封禪萬載
　令人頌放勳
夏寅(副使華/亭人)泰山東方爲岱衆山宗萬域人
　心仰止同七十二君封禪後數千年事渺
　茫中鯤遊北海雲長黑鷄驗中霄日已紅
　弱水蓬萊在何處群仙初别大明宫
潘禎提學登泰山大翼垂雲須九萬天游今
　日殆忘還千年誰更觀滄海老脚吾方到
　泰山雨過春巖龍自戲松生太古鶴常閑
　題詩不盡孤高意起立中峯看世寰　神
　仙鶴背也超然泰岳朝騎凌紫烟山壓東
　溟盤大地路横北斗到青天手中日月誰
　同弄象外風光我得先一笑人間空萬古
　太清聊倚興無邊
　弼(員外郎)登泰山下蟠滄海上青天太古
　誰先探此巔萬嶺蒙羞雲霧裡九州分界
　户庭前道高孔子登時見功陋秦皇禪後
　鐫獨羡當年李太白坐臨紅　□觀雲煙
邵莊(主事)登泰山好風吹我上層霄四望茫
　洋景致饒玉牒有文存故事古碑無字認
　前朝海東日出中宵見山半雲生下界遥
　從此信知天下小擬追宣聖思飄飄
黄景尚書祠岱宗不果登覽有作幾代英君
　幾度封穿雲也只恁般峯荒唐紀載聞經
　史典禮公明仰祖宗天若有門人可到仙
　那無蹟客難逄乾坤自是歸眞主料得山
　靈笑祖龍
王經(僉事)登泰山開闢乾坤峙此山有生何
　幸得躋攀登高漸覺星辰近到此方驚宇
　宙寬突出孤峰擎日月亘綿萬里發林巒
　追思五載東廵日三代君臣共克艱
張岫(叅政)登泰山鷄鳴海曙射神宫石徑
　縈紆上碧空回馬嶺前琪樹古水簾洞口
　野花紅松擎御帳溶溶月鴈避天門獵獵
　風盡日攀蘿登絶頂此身疑在五雲中
潘楷(御史承/陽人)登岳天門天外迥仁覽萬山微
　峭壁從空落烟霞繞座飛路通仙島近心
　與世塵違賸有徜徉興酣歌馬上歸
劉丙(御史)登泰山凌空何事獨徘徊欲賦慚
　非宋玉才歸路宛從天上下吟眸爭向霧
　中開磨崕字古人難讀御帳臺空水自哀
　嘯我風霜長跋涉山靈可許再重來
王守仁(尚書餘/姚人)登岳曉登泰山道行行入烟
　霏陽光散巖壑秋容淡相輝雲梯掛青壁
　仰見蛛絲微長風吹海色飄颻送天衣峯
　頂動笙樂青童兩相依振衣將徃從凌雲
　忽高飛揮手若相待丹霞閃餘暉凢軀無
　健羽悵望不能歸○天門何崔嵬下有青
　雲浮泱漭絶人世迥豁高天秋暝色從地
　起夜宿天上樓天鷄鳴半夜日出東海頭
　隱約蓬壺樹縹緲扶桑洲浩歌落青冥遺
　響入滄流唐虞變楚漢滅没如風漚藐矣
　鶴山仙秦皇豈堪求金砂費日月頽顔竟
　難留吾意在龐古泠然馭涼颼相期廣成
　子太虚共遨遊枯稿向巖谷黄綺不足儔
　○穹崖不可極飛步凌烟虹危泉瀉石道
　空影垂雲松千峯互攅簇掩映青芙蓉高
　臺倚巉削傾側臨崆峒失足隨烟霧碎骨
　顛崖中下愚竟難曉摧折紛相從吾方坐
　日觀披雲咲天風赤水問軒后蒼梧呌重
　瞳隱隱落天語閶闔開玲瓏去去勿復道
　濁世將焉窮○塵網苦羈縻富貴直露草
　不如騎白鹿東遊入蓬島朝登泰山望洪
　濤隔縹緲陽輝岀海雲來作天門曉遥見
　碧霞君翩翻起員嶠玉女紫鸞笙雙吹入
　晴昊舉首望不及下拜風浩浩擲我玉虚
　篇讀之殊未了傍有長眉翁一一能指道
　從此煉金砂人間跡如掃○泰山高歐生
　誠楚人但識廬山高廬山之高猶可計尋
　丈若夫泰山仰視恍惚吾不知其尚在青
　天之下其色直出青天上我欲彷擬試作
　泰山高但恐丘垤之見未能測識高大筆
　底難具狀扶輿磅礴元氣鍾突兀半遮天
　地東南衡北恒西有華俯視傴僂誰雌雄
　人寰茫昧乍隱見雷雨初解開鴻濛繡壁
　丹梯烟霏靄䨴海日初湧照耀蒼翠平麓
　遠抱滄海灣日觀正與扶桑對聽濤聲之
　下瀉知百川之東會天門石扇豁然中開
　幽崖邃谷聚積隱埋中有遯世之流龜潜
　雌伏飱霞吸秀於其間徃徃怪譎多仙才
　上有百丈之飛湍懸空絡石穿雲而直下
　其源疑自青天來巖頭膚寸出烟霧湏臾
　滂沱遍九垓古來登封七十二主後來相
　效紛紛如雨玉檢金函無不爲只今埋没
　知何許但見白雲猶復起封中斷碑無字
　天外日日磨剛風飛塵過眼倏超忽飄蕩
　豈復留其踪天空翠華遠落日辭千峰魯
　郊獲麟岐陽會鳳明堂既毁閟宫興頌宣
　尼曳杖逍遥一去不復來幽泉鳴咽而含
　悲群巒拱揖如相送俯仰宇宙千載相望
　墮山喬岳尚被其光峻極配天無敢頡頑
　嗟予瞻眺門墻外何能仿彿窺室堂也來
　攀附躡遺跡三千之下不知亦許再拜占
　末行吁嗟乎泰山之高其高不可極忽然
　回首比身不覺已在東斗傍
張璿(都御史/晋州人)五松岱岳中途笑祖龍帝無三
　世納降從些湏恩澤還顛倒不在兒孫却
　在松
盧瓊(御史浮/梁人)秦松大夫樹下無遺澤嗚咽泉
　頭常怨聲尺土不封乖父子翻將恩典及
　無名(嗚咽泉在歸德/州秦扶蘇死所)
陳琳(侍郎莆/田人)同余侍御再登泰山次韻萬仞
　崗頭御帳開秦松漢栢亦奇哉酷憐古蹟
　陪僊侣可是山靈許再來○絶頂風高六
　月寒危松怪石似龍盤天門幾度來驄馬
　御帳當年駕翠鑾碧蘚封中尋漢禪五雲
　深處諦秦觀東山莫漫濡毫興霖雨蒼生
　望謝安
查煥(山東布政司叅政浙/江海寧人)季秋望後一日同
　藩臬僚友登岱泰岱高臨萬里看三齊秋
　色更漫漫振衣龍峪青雲濕倚劔天門白
　日寒東帶黄河連海岸北來紫氣繞長安
　自憐突兀平生志恍惚乘風跨紫鸞
秦金(尚書錫/山人)登泰山石磴縈紆十八盤眼中
　風景渺無端東瞻日觀蓬瀛近南指天門
　宇宙寬長嘯頓醒塵世夢壯懷聊洗腐儒
　酸金書玉檢俱陳迹秦漢遺碑莫謾看
柴奇(通政司/崑山人)登岳朝出登封門起拂衣上塵
　肩輿歷㠝岏清霜及兹晨極曰日觀東海
　水浩無垠秦事今已遠壇社空荆榛撫景
　增嘆息群山自嶙峋
邊貢(尚書歷/城人)登岳岱宗山秀百靈屯壁立烟
　霄萬古存幽府化機盤地軸上清眞氣接
　天門霞標日觀青松麗春透龍池碧水温
　薄暮振衣峯頂石蓬萊東眺海雲昏○北
　上天門日未斜剛風吹我度谽谺仙人洞
　古留丹鼎玉女祠高護碧霞深澗千年猶
　凍雪陰崖四月始桃花秦封漢禪俱牢落
　細讀穹碑感嵗華○玉皇祠畔一凭闌絶
　頂風高夏亦寒北去塵沙通瀚海西來天
　地是長安青雲迥隔三千界白日平臨十
　八盤似有飛仙度幽壑鳳笙聲裊珮珊珊
　○巖嶂崔嵬雲霧升泰山靈秀古今稱百
　千萬地豈重有三十八年纔一登貝殿深
　春來供客松崖落日下樵僧中天夕磬泠
　泠發知在烟巒第幾層○御帳坪白日天
　門近青山御帳空亭虛從眺覽𣗳古自登
　封過鳥層空上鳴泉萬壑中翠葉春不返
　惆悵昔人踪○回馬嶺回馬嶺前春日西
　澗花巖草鬱萋萋上方鍾落不知處惟見
　白雲巖畔棲
喬宇(尚書太/原人)登岳五岳誰爭長東皇萬物先
　晦明分日月呼吸變雲烟厚脉中盤地神
　功上配天雲亭問封禪千古竟茫然○百
　靈朝拱處空籟聽琅璈地据中原勝天臨
　下界高雲山雙老眼江海一秋毫欲訪蓬
　瀛去從誰借六鰲
許逵(尚書)登岱一上青霄路幾重峻巖險壑
　亂如從靖安齊魯眞雄鎭高壓蓬瀛有丈
　峯
王廷相(尚書儀/封人)登岳五岳俱神峻岩嶢泰岱
　偏半巖回駿馬絶頂俯雲烟一覽小天下
　三更見日躔蓬萊疑咫尺直恐礙飛仙
趙鶴(提學揚/州人)登岳分明蒼秀拔雲開誰鑒當
　年混沌胎山壓星辰從下看海浮天地自
　東廻一時岱狩雍容禮千古崧高制作材
　載說皇朝稱祀詔始知神哲奠三才(自註/云革)
　(前代瀆/加封號)○一上遥岑萬丈蒼天風應爲襲
　衣裳鷄鳴徃徃看東日人語時時到下方
　雲暗鐘聲連海𣗳春浮花氣入山堂四時
　未歇登遊興翻說崖禽喚客忙
查約(都御史/海寧人)秋暮登岱龍峪危峯逼天門古
　殿開月華秋氣爽日觀海潮廻地向
　皇都逈山迎曲阜來登臨何限意極目鳳
　凰臺○過御帳坪宋皇臨御日此地數遊
　觀花下停雙輦松間拜百官雲常依寳座
　月自照瑤壇寂寞仙橋路惟餘古木看
許成名(侍郎東/昌人)登岳曉踏雙峯萬里明嵐光
　雲氣散高晴遥分東海連空碧俯訝群山
　與地平池有風花揺玉珮橋留春草坐塵
　纓秦皇石上堪登嘯千古令人感慨生
李東陽(大學士/長沙人)望岳偶上奎文閣來觀泰岳
　峰半空翻碧浪平陸走蒼龍紫愛沾嵐濕
　青憐發黛濃長原隨迤邐高𣗳助蒙茸幢
　節迎還送戈矛擊更衝烟霞變明晦雲雨
　驗豐凶混沌天初闢精靈地所鐘分疆書
　禹貢肇域犯堯封挹淺臨滄澥憑虛揖華
　嵩行尊宜行丈名重合稱宗外歛神無迹
　中涵德有容廟嚴王者象植古大夫松北
　闕身長繫東軺境暫逢崖躋愁日觀谷嘯
　想風從　聖主齋心切儒臣樂事慵饔飱
　慙驛廪輿從憫官傭嵗旱當憂國民勞恐
　病農我方頤一笏誰共手雙笻日月蹉跎
　易溪湖限隔重奮飛輸鳥翼飄泊信萍蹤
　濯熱思晞髮凌秋憶盪胷酒闌多爽氣涼
　思晚惺鬆
章拯(尚書金/華人)登岳書感千古明堂空悵望于
　今環道頗平夷已迷漢武五車石却笑秦
　王無字碑日觀登封終不固天書行詐亦
　何爲監司盡括金錢施流俗爭趨玉女祠
　○舍身崖由來好生地詎有舍身崖一死
　輕秋葉伊誰倡厲階
李夢陽(提學河/南人)問鄭生登岱昨汝登東岳何
　峰是絶峰有無丈人石幾許大夫松海日
　低波鳥巖雷起窟龍誰言天下小化外亦
　王封○俯首無齊魯東瞻海似杯斗然一
　峰上不信萬山開日抱扶桑躍天横碣石
　來君看秦始後仍有漢王臺○仰五岳歌
　之一我所仰兮在泰山側身東望阻齊關
　南有龜蒙東肅然仙人贈我緑瓊丹招我
　東遊扶桑間我欲從之途路艱東河濟
　涕潺湲
馬汝驥(侍郎陜/西人)送太華石熊峰東祀三微開
　嵗紀百禮洽時禋帝啓玄符日天頒翠節
　辰使星揺壁府卿月照天津道出齊封舊
　書求魯殿新尼丘廻杳靄岱岳對嶙峋碑
　刻非秦禪柴燔代舜廵金泥和五色王檢
　閟千春嶺陟青龍繞泉臨白鶴馴望洋分
　島嶼觀日凈烟塵德已精靈契形須夢寐
　親懷歸歌大雅屬望輔洪釣擬獻嵩高曲
　抽毫愧不神
周相(僉事松/陵人)登岳兖鎭摽神異東方壓岱宗
　嵗星輝八極玄女降三宫雲氣成雙闕炎
　精生赤虹千年森漢栢古道鬱秦松金篋
　昭靈秩芝房照碧叢唐碑舊紀曆漢勒幾
　登封入嶺天門曉停𩥵御帳空丹霞迎紫
　盖孤嶂削芙蓉獨瞰三千界旋攀第一重
　蜃樓明日觀聖水𣗳蓮峯春址盤香火禋
　壇納化工乘時揮玉策周覽極龍嵸
葉份(提學婺/源人)泰山吟岱山長群岳巨鎭標東
　維岧嶢臨渤澥嶻孼控河沂靈區廻洞府
　福地啓崇祠石閭何晻靄瑶芬閟葳蕤虞
　廵柴望湮周狩明堂隳遐哉七十君版牒
　空名垂秦皇無靈氛漢武非仙才封松鬱
　中坂植栢滿南陲我來值春月疊嶂開雲
　霾天門步寥廓盤道歷逶迤疑謁碧霞君
　寒潄玉女池沉吟挹玉簡摩挲向崖碑雲
　卧通象緯神遊駕蚪螭朝登日觀峰日出
　扶桑枝呼吸變烟霧下界行風雷俯視渺
　茫氣焉能辯瀛禆遥思騎黄鶴圓方隨所
　之
王裕(提學)石表柴望當年告治平誰知風起
　鮑魚腥惟有右表依然在蔓草寒烟夕照
　明
張鯤(副使鈞/州人)登岳道假三齊岀形眞五岳先
　瑶壇雲𣗳采貝闕露花寒狩典聞虞日封
　碑見漢年登臨重回首紫氣帝鄕偏○暝
　色廻吴楚靈光集鬼神殿虛雲霧出門側
　斗牛隣笙鶴來還去仙芝秋復春齋宫夜
　不寐吾意欲修眞
張邦教(僉事邯/鄲人)泰山咏震維生長地歷代表
　殊庥拜禮勤終嵗祈求遍九州勢雄神鬼
　宅迹勝鳳麟遊八境通喬岳香雲爛欲流
　(右至泰/安州)○天王出狩時玉帛萬邦隨柴望
　遵虞制恩威恊禹規齊君終罷毁季旅竟
　奚爲千載存遺址青陽在指麾(右周/明堂)○千
　仞排巉崿生疑鳥雀愁蒼茫横古道縹緲
　接飛樓月窅風塵夕猿清草樹秋明時苛
　政絶行坐仰尼丘右巖巖亭夫子聞婦人哭處
鄭善夫郞中閩縣人登岳東岳乾坤定黄河一縷
　分日排瀛海浪天入薊門雲魯道傷吾志
　秦碑自夕曛未堪踈遠目萬里正祲氛
方豪副使關化人登岳三月無風上泰山巖花谷
　鳥共盤桓因憐鄭老看山癖赤日烟蘿帶
　病攀自註云吾友鄭維之曾以六月來登日觀峯頭紫露
　開㗳然回首望蓬萊野人自是烟霞骨應
　有神人月下來
楊祜僉事錢塘人登岳兹山何峻極盤礴亘百里
　鳥道五丁開雲標三觀起雪礀無冬春煙
　嵐互蒼紫星垂崖户外人度青天裏陽枝
　晞日華陰谷飛霞綺仙靈此窟宅幽異詎
　能紀○泰山屹□與天通匕十二峯兀氣
　中下施雲雨澤后土上貫星宿搖紫宫懸
　崖古栢落空翠架壑危松度遠虹我來憑
　高俯滄海夜坐觀日扶桑東○殊方此日
　逢重九絶岳高吹散遠愁漢畦秦封空徃
　事紫更黄菊自深秋天清樓閣明三觀野
　曠山河辯九州獨是懷親憂國意白雲滄
　海共悠悠○岱宗秋卧夜床清萬籟無聲
　片月明何事仙人騎白鹿碧霞洞口謾吹
　笙○日觀秦峯霞作標扶桑夜見海門潮
　樓船方士何年到玉檢金書人寂寥
陳沂(叅政寧/波人)登岳飛軒臨絶頂懸磴更岧嶢
　谷響松風接天空海霧消琳宫環紫極玉
　節下青霄路指天門外來迎笙磬遥○一
　入登封路乾坤自此分諸峯會元氣亂石
　散星文仰面攀青磴回頭看白雲飛梁架
　窮壑鳴溜四山聞
朱節(御史山/陰人)登岳塵途日擾擾夢寐惟雲山
　兹晨天風涼層雲護仙關我欲徃扣之驅
　車出人寰登登踰絶壁身在煙霞間澗底
　環珮聲輕風送潺湲群峯手可挹儼若趨
　仙班大觀盪塵襟敢辭登陟難故山猿鶴
　在俗駕何時還
胡纘宗(都御史/陜西人)望岳忽聽笙歌玄鶴群即看
　樓殿紫霞文斗邊細露邀新月鳥外孤峰
　桂夕曛漢帝金壇歌石碣秦皇玉刻隱苔
　紋騎龍李白今何處日觀天門空白雲○
　翛翛望岳丹霄上諷諷乘風紫極邊半壁
　秦松懸日月當空周觀出雲烟峯期太華
　翩躚起影落扶桑裊窕騫更度三溪見雙
　鶴忽從青帝接群仙○山下秋日正皜皜
　山上秋雨還冥冥夜來巖畔掛星斗曉起
　澗底興雷霆陰陽變幻倏忽異天地閶闔
　蒼茫靈何當結廬向山住朝朝今對芙蓉
　青○登岳春半看山山已青振衣先到五
　松亭曉分日月懸苔壁晴列蛟龍擁翠屏
　天啓重門馮北斗雲擎三觀炤東溟秦皇
　宋主自行幄絶巘窮崖空斷銘○帝闕紅
　雲盖仙壇白日光千盤驚到頂一曲笑臨
　堂倚檻盡秦越磨崖空漢唐恍然坐天上
　神思欲飛揚○海天初縱目八極思悠悠
　太華彈丸出扶桑勺水浮秦松雲不斷宋
　簡玉空留落日猶回首黄河窈窕流○懸
　崖隨鳥出絶頂略雲躋俯仰乾坤小憑陵
　星斗低日峰紅炤海玉觀碧冲霓子夜援
　琴坐天宫動曉雞○諸峰羅宇下一柱立
　寰東石表千業集天門百折通元宵山有
　月落日袖無風孤峭不能寢海雲中夜紅
　○突兀青天上翩躚碧海邊風高鰲欲動
　雲落鳳初騫歷歷盡齊魯層層入象躔流
　霞傳素手醉倚五龍眠
楊志學(尚書長/沙人)次胡可泉望岳絳霄逈出天
　門上飛瀑高懸日觀邊星斗垂垂臨絶巘
　蓬瀛渺渺隔蒼烟雙龍噴沫千巖動孤鶴
　凌風萬里騫我亦平生愛岳壑欲從此也
　學神仙○天上仙人自不群龍書裊裊太
　玄文秦皇臺上雨初霽漢帝壇西日未曛
　鬱鬱古松停鶴馭巖巖峭壁繡苔紋羽童
　兩兩垂青髻曉起山頭禮白雲○登岳肅
　容瞻岱岳直上最高峰倏忽雲千變蜿蜒
　山萬重秦碑金字刻漢檢紫泥封勝跡今
　銷歇巖花日日濃○遊竹林寺西天復此
　門山半一泉温雲壁時時動龍珠日日翻
　飛揚李白句傾倒孔融尊歸路夕陽好涼
　風吹廣原
李學詩(編脩平/度州人)登封壇燔柴想象明堂禮沉
　璧荒蕪日觀峯壇出白雲猶漢瑞亭盤翠
　蓋豈秦松謙冲曠見劉光武聽納何如唐
　太宗當宁聖明兼舜禹䕫龍自不獻東封
　○快活三人情輕便易世路重艱難不走
　巉巖路誰知快活三○大夫松四海蒼生
　憔悴盡五株松𣗳獨封官仁民愛物秦顛
　倒何怪當年共揭竿
楊維聰(狀元固/安人)登封臺封禪當年侈數君升
　中曾此事彌文金泥閟久明禋玉石檢棲
　餘清晝雲紫氣漫傳宫闕現白毫爭見老
　翁耘二儀高厚如何報遥望長安旦夕曛
王謳(主事)登岳開闢此巖秀形藏吾道尊冥
　中廻日月象外自乾坤愚谷通齊路靈光
　辯魯門浮生正漂泊擬欲叫天閽○天地
　還高下河山自鬱盤燔柴虞狩典沉壁漢
　封壇吐納風雲氣虛無殿閣寒斜陽下深
　澗翹首望長安○無字碑岱岳峰頭無字
　碑相傳人說是秦時東遊鳳輦空寥落野
　草野花春自悲
蔣瑜(御史)登岳夜到碧霞天芝房帶月眠聽
　經來白鶴燒藥起丹煙廣樂雲中度明星
　鍾外懸乘風欲飄舉三島會群仙
張鐸(御史蘇/州人)登岳曲坂縈廻翠蘚滋瓊宫貝
　宇碧參差長天斜倚峰紋坼寒日遥隨岳
　影移香火何年傳漢時風雲終古護秦碑
　却驚身在層霄上絶頂翻憐鴈度遲○望
　岳泰岳東來鎭古丘遥從雲際俯芳洲寒
　沙夕抱璇臺逈積雪春融碧樹浮悵望雲
　塵搔短髮凄涼物候動鄕愁銀宫玉宇參
　差見縹緲重登海上樓
邵經濟(知府仁/和人)登岳步□日觀峰峰頭日剛
　午睇彼東海東矯矯扶桑𣗳扶桑晞朝暾
　陽鳥濯靈羽乾極歘昕春離光奄員宇普
　照兹大觀恒矚匪珍睹虞淵一揚休子夜
　信探取藉穎餐明霞攬吟吸玄圃
劉淮御史登岳吾昔遊岱宗蹋雲四十里渤
　海入覽明日觀下界起步虛摩赤霄回首
　極西晷松下逢羽人僊顏欣彼美遺我千
　嵗苓食之可不死松古尚秦封風雨歷年
　紀金篋玉策存誰探得生齒登兹小天下
　因風憶行趾
廖道南(學士蒲/圻人)望岳岱宗高巃從群峰凌紫
　穹日觀影扶桑月嶂烟朦朧飛泉走其下
　宛然雙白龍上有玉女池銀河瀉長虹玉
　女散天花萬朵青芙蓉仙人王子喬絳節
　朝上宫遺我金檢書期我遥相從我欲從
　之游雲路險且重何當謝塵鞅晞髪咸池
　東○咸池有僊國乃在帝座旁紫虚縣玉
　牓絳闕輝琳瑯曲瓊掛綺䟽晻靄揺星潢
　祥烟裊叢林葳垂花𣗳香安期與韓衆雙
　騎丹鳳凰采采金光草和彼紫霞漿朝翔
　天門關夕息帝女桑俯視濁世士奔走駒
　隙光願言凌飛濤遨遊東海洋○咏日觀
　元化無停機陽明自周始纖纖殘月没炯
　烱曙星起宿霧沉江干朝霞覆壇畤羊脾
　徴東夷鶉首占内史乾象涵眞精人文煥
　新美扶英散葳蕤若華紛旖旎河伯乘玄
　鯨山祇駕蒼兕潭影驚蛟螭林光寵蘭芷
　車輪羡彤雯疊玦瞻黄珥豐蔀匪所宜離
　烜乃其理赤手扶羲輪丹心貫天紀願爲
　雙飛虬乘雲駕千里
王寵(吴郡人)登岱五嶽視侯秩無如東岱尊
　六龍開御道三峯插天門舉手蓬萊近盪
　胸齊魯吞安期煉玉處惟見五雲屯
陳鳳梧(都御史/廬陵人)登岳剛風吹上最高層寒氣
　稜稜骨亦清雲起半空方作雨天臨絶頂
　忽開晴松濤坐聽千巖響奎壁行看五夜
　明自信兹遊眞不偶飄飄雙袖羽輪輕
曾銑(都御史/揚州人)登岳石璧連雲紫翠重天工削
　出玉芙蓉泉流不斷工峰雪嶺道常懸萬
　丈虹岱岳有靈昌國祚臺臣何補願年豐
　登臨自覺塵襟脫九點齊烟一覽中
蔡經(尚書侯/官人)登岳石磴縈廻十八盤天風吹
　雪晝生寒蒼苔半蝕磨崖字碧草斜侵封
　禪壇日觀俯臨青海上蓮峰高逼白雲端
　危亭一覽河山壯便欲抽毫頌治安○五
　松亭嶺畔行宫御帳開翠華金輦此曾來
　五松自擬流恩澤二世誰知並草萊惟有
　白雲閑聚散秪留青嶂尚崔嵬雄圖索寞
　空惆悵古木鳴禽聲正哀
岳倫(主事宣/府人)登岳千盤泰山頂盤盤度流雲
　越觀逈吴會秦觀羅星文鐘聲散虚谷松
　栢留夕曛蓬萊近可望紫氣接氤氲
聶靜(給事中)登岳絶岳孤城外山行聽曉鐘
　空崖留漢碣古道列秦松石磴銀河轉瑶
　臺瑞靄重未湏愁落日猶上最高峰
周珫揚志學胡纘宗聯句(周給事中/應城人)泰山行
　臺一天涼雨四筵清(五華)庭樹山風動曉
　晴(石崖)泰岱千巖月欲上徂徠萬壑松初
　鳴(可泉)歌憐白苧花前嫋舞愛霓裳竹下
　輕(五華)長晝踈簾淹客坐紫簫玄鶴下瑶
　京(石崖)斜風細雨坐槐庭疊嶂層巒户
　不扃(可泉)花下壺觴催盡鼓燈前歌舞啓
　雲屏(五華)中丞天馬來西極司寇秋鵬起
　北溟(石崖)却羡金闔香案吏五雲瑣闥望
　中青(可泉)涼日清尊寫素心金風緑樹
　動高吟(石崖)踈簾縹緲過青烏古殿輝煌
　映碧岑(五華)當座秦峯晴靄靄隔溪漢栢
　鬱森森同袍不厭同㫖賞(可泉)萬里雲霄
　羡盍簪(五華)
胡經(少卿廬/陵人)登岳乾坤開此土東岱崢鴻濛
　已訝三台近眞堪四岳宗霽天雲漠漠旭
　日海融融萬象清塵想飄然一寄蹤
張兖(祭酒江/陰人)舍身崖舍身崖崖深萬丈眞禍
　階人間兒女痴且愚徃徃投葬生前骸父
　母提携豈不愛忍心割置三年懷白日羽
　翰既茫昧四方縁業空爾乖哀愚勒石方
　思道襲俗廻聰知有教民彝天理本自然
　胡不爲臣死忠子死孝○登日觀峰日觀
　臨雲表扶桑暾影初山川留勝迹感慨獨
　愁予玉笈秦王秘金箱漢武書百年封禪
　地功德欲何如
潘塤(都御史/淮安人)登岳蕩蕩資生德悠悠報本心
　風雲通肸蠁日月快登臨顥氣浮宸極靈
　氛下石林翩翩雙鶴駕飛上碧雲岑
潘珍婺源人南天門和陳石峰重門萬仞倚
　天開直上平虚亦快哉雲隔塵寰看不見
　出門一笑下天來
蕭璆(僉事江/西人)秦松鬱鬱崖上松愛護自神理
　虬軫駕天門翠蓋無暑雨揚志玄冥端那
　復羡金紫顧蒙大夫號千古負深恥
胡伸秦松五松矗矗凌霄漢千載猶蒙秦帝
　恩草木喜瞻龍馭過儒生翻自抱深冤
龍瑄(江東人)秦松二世空爲萬國圖咸陽宫
　闕已荒蕪當年駐蹕東封處惟見蒼髯五
　大夫
白世卿(僉事陜/西人)登岳著屐登高地詩人得共
　遊五更常見日三伏早生秋雨向山腰起
　泉當石眼流岳靈通變化萬里走神州
姚奎(太僕丞/常熟人)泰山雪後曉天紅日放高晴小
　坐山輿踏雪行凍樹裹花春有迹寒溪結
　玉水無聲煙銷絶頂群峰露風度虛嚴萬
　籟生老衲雲深知我過數聲清磬出松迎
　○五松歌黑龍潭中蛇母出霜鱗剥落腥
　雲濕毶毶長髯十兩針挺挺直骨三千尺
　神靈呵護元氣鍾驅霆戰雨揺蒼空堅剛
　節操振今古濫爵昔受秦王封波濤滿地
　陰風起萬籟颸颸成律吕材堪柱國苦弗
　試蕭然遺棄空山裹青青顔色無秋冬吞
　氷吐雪經磨礲工師一日如相逢終當獻
　入蓬萊宫○蒙恬大將扶蘇于萬里策勳
　封不與却將官爵授五松祖龍顛倒乃如
　此咸陽一火二世亡五松留得摩穹蒼眞
　宗六龍昔廵幸亦名御帳揚休光猗歟松
　兮遇知己傷哉處世多奇士負才抗節竟
　沉淪不及寒松反多矣我來幾度坐清影
　緑陰滿地蒼煙泠撫摩長顧發哀歌空山
　落日愁爽何
章忱(太僕丞/會稽人)登岳瞻彼岱岳尊屹屹奠九州
　空光碧天合倒景黄河流朋從肆登陟振
　珮凌清秋仰視九霄曠俯覽八極周宣尼
　有遺迹悵望心悠悠
張鵬(御史沁/陽人)登岳用杜甫韻斜陽俯崦嵫登
　臨日未了徘徊遍諸峯吟賞達昏曉仙巖
　訪芝童高舉逐飛鳥勝遊難再來紅顏非
　少小
周瑯登岳回薄千峯簇逶迤萬壑連靈圖褾
　地紀雄勝探封躔露浥三芝秀光凝八石
　鮮迎書悲宋事封樹憶秦年冒險探遺跡
　捫崖讀古鐫時巡方曠絶登禪幾相沿監
　俯飛虹落簾含倒景偏奇觀大無限便擬
　謁眞仙
鄭大同(太僕卿)登泰山五嶽此爲勝萬年靈
　足徴夢魂吾久到道岸聖先登齊魯空千
　里星辰僅一層皇朝崇大禮漢畤不湏稱
楊撫(知府餘/姚人)登泰山名山天下有得似岱宗
　無深谷函星斗中天啓畫圖幾廻千氣象
　一覽盡寰區追訪虞周事樵人笑我迂
梅守德(提學副使/宣城人)登岱嶽喬嶽平生勞夢想
　天門今日遂攀躋層巒逈出青霄上曲逕
　回看白日低雲氣東連蓬海外煙光西與
　太華齊却慚作賦非能事盡日淹留思欲
　迷○曉氣氤氲開洞府巖光噴薄出雲根
　參差紺宇臨丹壑紫翠煙蘿掛石門滄海
　波濤浮日月朝昏風雨别乾坤行行漸覺
　塵寰小五嶽應唯此獨尊○玉皇巓上倚
　危闌萬頃煙霞入壯觀仙樂似聞霓羽奏
　天風時拂斗牛寒九霄雲護秦壇古千載
　苔封漢碣殘嵗莫登臨多感慨不堪回首
　望長安
竇明(廉使)登岳登登泰岳山乾坤膪只尺杖
　履隨雲雷星斗礙冠幘一顧塵氛消清風
　生兩腋再顧心神舒川源滿肝膈更服堂
　倚空歇馬殿射碧穹穹南天門兀兀舍身
　石山輿下高樹皷吹導前戟昏黑抵絶巘
　神祠聳天脊光靈怖此心奚翅仰烜赫歆
　饗集萬方山海貯金帛一榻枕山阿松泉
　和絲革夜半東决眥海底訝日赤
許應元(副使錢/塘人)岱宗岱宗肅肅標東紀絶頂
　虚傳不死庭碑憶漢封三觀逈樹留秦岱
　五松青陽池日浴深能見陰洞雲流乍可
　聽此日風煙聊振裌休將峴首嘆沉冥○
　岱宗夫何如岧嶢出雲表登兹俯蒙繹吾
　欲觀魯道闕里窈且崇昔人已陣草尚想
　吴門喻今知天下小○同蔡行人登蒿里
　環翠亭沓騎青林駐登臺翠甸新雲山存
　吏隱詞藻待王人花日初停午蘭標欲麗
　春憐君竹溪興竟夕對清眞○重過泰山
　山城曾試吏十載更登危丘壑心期在年
　光髩髮哀物情聊對酒習性尚躭詩自是
　一贅叟支離侣昔時○泰山别諸門人朝
　出乾封門言涉泮河水朱陽麗初暉征雲
　一何駛顧瞻緬夙昔風景復相似魯山猶
　在望吾行自兹始
范瑟(編脩歷/城人)登岳雲河漠漠棲巖畔風影泠
　泠十八盤玉女泉飛山亦潤芙蓉峰絶暑
　猶寒百年塵世三春夢萬里乾坤一咲看
　暮倚石闌星斗近不知身在白雲端
馬驎(知州陜/西人)登岳崚嶒泰岳回天地此日登
　臨慷慨長萬壑風聲喧草木滿山雲氣濕
　衣裳秦封漢時形盤踞魯甸齊丘勢渺茫
　一逕漸通天上界欲從何處問青皇
黄省曾(吴/人)懷岱齊魯開東岱遥空青未休長
　安元帶眼吴會舊含眸去待山鷄報孤看
　海日流稷丘君若在吾得擁琴遊
蔡汝楠(侍郎德/清人)同許泰安登蒿里環翠亭蒿
　里亭元勝風花春載柔還陪仙吏躅得共
　白雲遊仗劍蓮華凈傳杯竹葉浮如何葛
　洪宅星座俯芝丘○泰山書院古栢影接
　馨香近聲揺户牖清空中白雲榦海上古
　龍精小憩依春翠高棲憶鳳鳴晩來雲稍
　起神動岳崢嶸
高誨(通判合/肥人)登岳翠削芙蓉萬朵開瑞烟繚
　繞護仙臺瑤池宴罷金虬去明月屏空紫
　鳳來雨霽歸雲棲樹杪夜深出日見蓬萊
　向時未到天門上九點齊州秪浪猜○踏
　碎芙蓉萬壑秋無端造物與心游斗聯西
　北天樞近海坼東南地軸浮涼影月窺雲
　外榻寒聲風滿鴈邊樓胸中塵土都消却
　一枕清泉不斷流○石梯萬折凌大表層
　疊峰巒青未了巉巖飛瀑半空落泠濺氷
　花結林杪南天回首眼界闊烟霧沉沉寰
　宇小興高漸覺風生腋岳頂廻旋看秦石
　俯凭日觀望蓬萊曉浴金烏海波赤舉頭
　西北神京在五色晴雲時靉靆青天可捫
　星可摘沉瀣淋漓濕東壁欽呼玉帝呈琅
　圩山高風露羅衣寒渺渺天空下笙鶴平
　收宇宙胸中寬桃花峪口路深邃怪石嶙
　峋懸若墜五松齧漢吐紫烟欲訪仙人在
　何處金泥玉襝埋秋草七十二編斷遺藁
　寒鴉啼上野棠枝涼月娟娟山石老
李炯然(郎中)舍身崖舍身崖下深難測每怪
　輕生世上人我亦有身偏自重舍時除是
　爲君親
成周(主事無/錫人)登岳崔巍泰岳首稱宗睥睨乾
　坤一顧空吞吐煙雲迷下界盪摩日月淬
　高峰秦碑無字名空在唐刻磨崖蘚自封
　逐客窮攀傷徃事不勝癯骨受剛風
周津御(史慈/谿人)明堂成周天下八百年東廵朝
　會明堂前遺址依然孟軻力到今登眺留
　眞傳
鄭芸(御史)登岳未了紅塵事聊辭白玉關披
　雲從月闕跨鶴下人間世味淡如水夢魂
　多在山留連憩龍峪何日再躋攀
湯紹恩登岳曉霽天門放遠暉岱靈有約幸
　無違山雲擁道迎仙盖海日開嵐上繡衣
　萬里輿圖妝泰畤九霄象緯拱神扉追思
　千古登封蹟暮靄荒臺掩翠微
傅鎭(御史)登泰山泰殿倚秋山高開紫翠間
　星軺迎日下仙掌躡雲攀巖立天低宇晴
　披曜照寰省方慚受簡恭代禮神還
李綸(僉事)登絶頂雨霽登臨興轉生群山數
　點發新青風迴華表揺空漢日擁瑶宫逼
　太冥輯瑞尚存虞舜澤傳燈獨有魯宣經
　乾坤俯仰知何際萬里浮槎一使星
王廷榦(行人涇/縣人)登岳泰岳逼中天登臨萬象
　懸臺觀滄海日殿拂紫微烟山水名誰並
　乾坤勝獨專岧嶢何可極搖筆白雲連○
　絶頂試登攀風烟縹緲間舜廵留社稷禹
　鑿舊河山月宇天門道芝房青海灣英靈
　窮八極此地隔塵寰
劉燾(尚書直隸滄/州人)二月登山阻雪過眼鶯花
　春未殘再隨驄馬步山磐雲浮碧殿爐烟
　細雪滿蒼崖樹色寒秦嶺應憐行路險漢
　宫疑似降仙難日觀峯上瞻東海空憶飛
　霞駕彩鸞
王汝孝(編修東/平人)登泰山仗曉步層峰吟眸望
　轉通懸崖啣日斷石磴拂雲礱齊魯千年
　秀乾坤一指中禪封昔此地登眺意無窮
郭鎏(洪洞人)登泰山峯巒壁立翠雲屯太極
　初分此嶽存鬱鬱古松蟠御帳層層石磴
　接天門山桃野杏花爭發曲澗方泉水正
　温秦漢登封遺徃蹟歸來天色欲黄昏
經彦寀(寺副全/州人)登岳岱宗積翠鬱岧嶢春日
　登臨上碧霄耳畔側聞天語近峰頭平對
　玉宸朝漫憐弄玉驂鸞鳳會見乘槎犯斗
　杓安得憑虚凌八極盡將民瘼達神堯
仲言永(知州寳/應人)登岳層巖高閣敞晴暉十載
　重臨夢不違玉女獻花開雪釀仙翁留訣
　進霞衣青霄此日瞻三象碧巘何年築一
　扉遊賞方殷烟月上風林遥送暮鐘微○
　玉皇閣危閣倚層霄山河入望遥天横關
　塞鴈日抱海門潮霧露開朱旆雲霞度碧
　簫自然幽賞契不用社僧招
林應麟(府同知/僊居人)遊石屋仙郎雅興好幽尋共
　訪仙閭入碧林繡壁忽開丹地穴靈泉疑
　泄洞天深上方雲磴空中轉下界烟花望
　裡陰媿我支離久漂泊始從塵世識初心
浦應麟(編脩無/錫人)遊岱嶽秀色千峰合靈源萬
　籟潺魯疆開曠野禹服奠高山星漢當頭
　近煙雲滿目班悠然小天下遺跡若爲攀
杜泰(進士長/清人)登岳寰海雄蟠獨此山金莖瑶
　草秘封壇崑崙西望烟雲渺滄海東連宇
　宙寬
谷繼宗(進士歷/城人)元日登泰山南麓試筆仙壇
　栢酒新誰於草莽識詞臣南山先祝千年
　壽北斗長瞻萬里春雪抱翠屏鷹自化雲
　坡丹壑鹿多馴王喬終作吹笙侣不敢乘
　鸞謁紫宸
劉爾牧(進士東/平人)登岳青帝眞源逈霞芬鬱律
　齊谷風吹海𣗳晴日扈山䨑金闕雲邊出
　玉繩象外低誰言坤極小禹貢盡雕題
陶欽臯(御吏彭/澤人)登泰山南州秀色結衡廬泰
　岳孤雄更不虛此日仙靈來劔珮中天樓
　觀下庭除青霞獨擁秦松嶂絳節雙懸玉
　帝居石室秪今迷徃路侍臣何地訪丹書
　○遥遙仙使伴村春處處天風灑石淙澗
　底㧾無黄犢飲峰頭長有白雲封誰憐詞
　客歌春樹慢聽山僧散午鐘飯對胡麻聊
　自餉轉來瑶草定相逄
袁袠(提學僉事/蘇州人)夢遊泰山歌我聞泰岱五嶽
　之所宗巍乎高哉拔起摩蒼穹天門日月
　相避隱勢壓九服何其雄扶桑碣石眇在
　下安論鳧繹連龜蒙宵夢憑陵騎六龍足
　躡列缺驅泠風捫參歷井上日觀飄飄直
　謁元君宫白榆赤桂夾御道中有顏如桃
　花膚瑩玉雪緑髮皓齒十五雙金童手持
　靈訣授我讀科斗奇字殊難通凡胎俗骨
　不可換覺來相失滄溟東朝逄海上青烏
　使邀我遠遊登岱宗開緘長跪讀數過星
　文雲篆恍與夢寐同尚平婚嫁未畢累長
　卿卧病還書空何當白日生羽翼飛上泰
　岱絶頂第一之高峰
查秉直(即中海/寧人)夏月雨霽登岱宋明過雨靜
　嵐氛嶽色霏微共夕曛倚杖坐看林下潤
　披衣猶指洞中雲獅峯瀑布當空瀉龍峪
　泉聲夾岸聞謾說新晴供晩眺九農應是
　盡欣欣
唐禹(按察使/海寧人)登岱玉檢藏丹室瑶對插上方
　攀崖入龍峪穿徑繞羊腸石險形疑墜泉
　流勢欲翔采明登日觀彷彿見扶桑
徐紳(御史建/德人)登泰山曾聞天上玉皇宫絳節
　星壇向此逄半夜日光揺海色四時香霧
　捲天風金函玉檢通群帝五嶽三山第一
　峰回首下方城郭在不知雲壑幾重重
吴遵(御史海/寧人)登岳泰嶽崚嶒倚碧霄陰崖白
　晝自風濤西懸鳥道天門迥東指扶桑日
　觀高秦𣗳尚依清蹕路漢壇虚拱玉宸朝
　長安此去應千里北斗城深睇望勞
吴伯朋(尚書義/烏人)登岳泰岳由來一洞天振衣
　清曉上危巔千年齊魯登臨外萬里江河
　咫尺間漢畤秦封餘蔓草蒼松翠栢自雲
　烟凌空頓有飛揚意漫酌流霞唤謫仙○
　又次吴初泉韻蓬玄峭壁插丹霄龍口飛
　泉噴白濤天入扶桑滄海闊地臨汶濟碧
　霞高纔登越觀思鄉國又戀長安望　帝
　朝滿眼乾坤俱甲馬不堪南北正疲勞○
　絶巘渾疑在絳霄潺潺流水帶松濤千巖
　雨過天光凈三觀風寒日色高讀盡碑崖
　憐異代書無封禪感　清朝春山啼鳥斜
　陽外歸路崎嶇未覺勞
方正脩(主事昌/城人)登岳岳麓俯凝眺幻宇盡塵
　埃因憶羨門子層霄瞰九垓○陶侃夢八
　翼側身飛雲門碧霞差亦近稽首問天孫
　○日月懸雙彈乾坤一大荒最高峰頂上
　端拱王於皇
沈應龍(都御史/烏程人)登泰山五嶽岱稱宗雄峙齊
　魯界屹然障東維中原地氣會殊方傾仰
　止有懷竟茫昧秉鉞酬夙期廵歷振行旆
　明禋陟危巔精神原夙戒有禱應即隨神
　功信廣大亢暵降時雨彤雲布靄靄河淤
　餉道湮甘泉發清瀨祗承　天子命寔惟
　神攸賴禮成撫清景六合眞可隘山空絶
　塵囂悠然聞天籟飛僊招我遊乘鸞忽長
　邁授我叅玄訣飱霞吸沆瀣日觀俯滄瀛
　紅光吐輸蓋吴越望中迷黄河曲如帶臨
　風拾瑶芝坐石吟松檜秦封與漢時殘碑
　荒草外弔古復憂時撫膺增感慨北虜猶
　陸梁倭夷又顛沛稽首問崧靈何如獲康
　泰
曾鈞(都御史/鍾陵人)泰山紀遊名山東峙獨崔嵬千
　丈靈光接上台金削芙蓉迎日出玉爲樓
　閣倚天開鑪煙風暖浮秦樹石檢年深鎻
　漢臺一覽乾坤空萬刼落霞飛彩入吟杯
雍焯(御史臨/兆人)登泰山千里齊城仰岱宗青山
　盤礴秀穹崇峰高日觀瞰滄海岳擅天齊
　亘域中百代登封傳盛事萬方香火載玄
　功清朝一覽靈巖上雲凈風消曠宇空○
　從來聞說此山高一上崔嵬眼界豪龍峪
　顧瞻出萬仞天門咫尺摩層霄升中有表
　傳秦漢柴望無人頌姒陶覽𨀉諸峰睇空
　廓雲霞茫渺海天遥
何廷鈺(御史邵/武人)登岳萬仞驚看絶巘高一人
　登此百人勞宿願已疇民力竭賞心嬴得
　一揮豪○探奇此地步丹梯酌罷閃看處
　處題獨憶宣尼登眺後無言悟教古今誰
馬三才(御史仁/和人)登岳層巒萬仞開新霽乘暇
　登臨逸興徧山出雲重飛鳥外林深春盡
　落花前天門迢遞丹霄路海日蒼茫碧樹
　煙十二齊疆門處覓麥苗盈隴水盈川○
　覽勝春遊萬城來僊宫縹緲入雲隈秦松
　披拂仍餘蔭漢帝登封空故臺石壁有輝
　騷客賦岱宗無補使臣才丹宸白髮頻回
　首惆悵峰頭各一廻○玉女池玉女何年
　去名猶在水濱雲疑盡眉客月似洗粧人
　風外聽鸞珮天邊憶鳳輪不逄仙子降空
　拂鏡中塵
段顧言(御史/燕人)續夢登登十八盤忽訝空中行
　輪雲今日跡魂夢昔年情松拱一天翠草
　生萬壑青(此聯乃庚子/夢中句也)山靈不我葉應許
　定斯盟
姜良翰(叅政金/華人)遊泰嶽篇泰嶽突屼中天起
　盤礴神州數千里鳥道聯綿六六灣龍楼
　偃卷三千址隱隱隆隆宿霧中錦屏飛瀑
　編羅綺絶壁高攀白玉榆懸崖俯瞰青螺
　齒更有奇觀日觀東扶桑縹渺烟波通晴
　霞蕩漾赤碼碯曉日震耀青芙蓉蓬壼點
　點逼瑶席溟渤僅擬浮柸筒凌空不覺星
　辰遠直跨罔象追鴻濛忽然驚雷起山麓
　電走星馳振林谷湏臾日没宇宙傾萬頃
　風濤鬼神哭雲迷路險不可登一步一廻
　愁折軸泰嶽何岧嶢亭亭阻且遥秦皇宫
　闕烟雲逈漢武旌旗草木彫英雄一去豪
　華盡殘碑斷簡空寥寥我來近自崑崙北
　欲向三山訪南極無端失脚墜皇州欲歸
　不歸長太息亦有青城累石居胡麻飯泠
　丹鑪熄南郡苔荒諸葛廬東山草蔓安公
　閾青壁瀉銀河山深長薛蘿偶從征旆登
　天闕瓊仙玉女許經過未能擺脫歸猿鎖
　且隨舞袖歌春和山河大地終然幻世事
　悠悠何計了行植芝田十萬畦應湏不負
　商山老
查秉彝(順天府尹/海寧人)登岱巖巖高插紫冥開青
　帝星辰入望迴芳躅獨標宣聖楔瑶函空
　秘漢封臺天連北極千山拱雲擁黄河一
　線來最是生平葵藿志夜深日觀倚徘徊
孟洋(大理寺卿/信陽人)九日登泰山泰嶽風高不可
　當登臨况復是重陽杯傾下映滄溟色帽
　仄平依北斗傍魯甸風雲流野日薊門鴻
　鴈入煙霜雄圖盛節俱陳跡城郭蕭蕭自
　八荒
羅洪先(狀元吉/水人)贈中丞朱鎮山巡撫山東青
　春瓊樹麗彤庭玉斧登臺髩未星日近泰
　山多曉色風行東海少塵冥得年不用移
　齊粟考牧還聞頌魯䮐鎮撫正資清凈理
　片言肯向蓋公聽
徐文通(叅議永/康人)岱宗紫氣騰空護漢都山川
　杳藹入看無乾坤忽合東溟注日月還臨
　北極扶秋色歸鴻淹客鬢清樽過雨封蓬
　壼凭高莫問前朝事帝子不回空大夫
王世貞(侍郎吴/郡人)登岱紺宇虚無岱色邊岧嶢
　飛磴界蒼烟峰廻嶂壑紛相拱石坼松蘿
　裊自懸過雨雙龍爭玉峽擘雲孤鷲拄青
　天平生故有峥嶸意識爾應從太始前○
　翹首精神欲奮揚幾從開闔見陰陽千崖
　忽敞中原日六月長飛使者霜在昔鈞天
　青帝坐即今封地白雲鄉還應五嶽都游
　徧乞取安期火棗嘗○奔崖瀑落擁晴雷
　策石驅龍輦道開匹練天縈吴觀出金泥
　日射漢封回河流挾雨俄千帶海色摇空
　僅一杯莫向封壇論王氣祗應塵世有仙
　才○尚憶秦松帝蹕留至今風雨未全收
　天門倒瀉銀河水日觀翻懸碧海流欲轉
　千盤迷積氣誰從九點辯齊州人間處處
　襄城轍矯首蒼茫逈自愁○幞衣吾欲卧
　天門中夜憑欄起自論半割乾坤懸對抱
　低垂星斗亂堪捫狂呼六博仙人箸渴問
　三漿玉女盆爲道崑崙更奇絶還從慱望
　訪河源○壁立芙蓉萬古看削成松檜隱
　高盤中峰翠壓徂徠色絶頂青收碣石寒
　梁甫吟成還自和茂陵書就欲誰千依徵
　倘有吴閶在欲向秋風問羽翰
李嵩(副使歸/德人)叨從登岱使者東登太乙壇雲
　從靄靄漢衣冠九霄風動豺狐遠六月霜
　飛草樹寒日觀俯看人世隘天門北望
　帝廷寬省方獨有匡時畧准擬　皇圖與
　泰安
王遴(尚書北/平人)玉皇頂每嘆苦塵喧無由脫塵
　網絶頂遂攀躋始知天地廣○日觀峰盪
　漾湧金烏岧嶢破幽壤願將五夜觀天下
　同瞻仰○漢封臺岱宗自古今武帝空赫
　赫鸞輿西入關苔蘚臺中碧○玉女池生
　托黄帝室道匹昊天妹靈泉瀉方池恍忽
　鳴玉珮○秦斷碣霸業如流水雄圖似去
　雲誰知煨燼後淪落復斯文○仙人橋絶
　澗架危橋不見仙人度海上幾時廻空使
　昔人慕○捨身崖開闢始天地人生孰不
　死所惜不在身崖下多豺螘○白雲洞造
　化鍾靈竅兹洞深幾許不見青鸞回但見
　白雲去○十八盤少負青雲想今上青雲
　梯一入天門裏回首青雲低○五大夫松
　帝子去不還大夫空自立日暮北風吹時
　向沙丘泣
李攀龍(按察使/歷城人)懷泰山域内名山有岱宗側
　身東望一相從河流曉挂天門樹海色秋
　高日觀峰金篋何人探漢策白雲千載護
　秦封向來信宿藤蘿外秋底西風萬壑鍾
　○贈殷太史正甫登太山明堂天子昔登
　壇御道風流擁漢官海色逈臨三觀動春
　陰不散五松寒白雲忽向封中出玉牒誰
　從篋裏看此日滿朝來禪草相如早晩入
　長安○上宫春色自何年阿閣神房幾洞
　天囊裏定携三秀草懷中曾擬四愁篇射
　牛漢蹟今猶在繫馬吴門似杳然七十二
　家論祀典還朝可奏聖人前○和魏使君
　扶侍游太山中天訣蕩敞天門上帝樓臺
　拱帝孫五馬並臨吴觀重諸峯獨讓丈人
　尊秦松忽借蒼顔駐海日遥銜紫氣屯可
　道黄河看似帶須知西北是崑崙
李先芳(少卿濮/州人)岱宗十八盤高擁帝都徂徠
　梁甫衆爭扶神女來遊明月嶂仙人對慱
　泰山隅天雞唤日浮三島海鶴巢松遍五
　株欲草相如封禪䟽漢家壇觀久荒蕪○
　岱宗絶頂玉皇祠雲起天門杖屨遲漢時
　秦封行處是石閭瑶草至今疑日銜三觀
　金銀闕天瀉眀河玉女池曉向虚空探海
　嶼扶桑眞見水中移
王紹元(御史金/溪人)登岱岳蕊宫珠闕鬱嵯峨門
　倚青天掛碧蘿鎻斷半山環日月望窮千
　里帶江河秦壇王氣崇幽渺漢緯金書射
　太和　昭代聖王皆舜禹喜無封事入山
　阿
孫應奎(左布政/餘姚人)修岱廟視工拾級登登上泰
　岑萬峯羅地白雲深調琴澗落天河水積
　翠臺分月樹陰薄海縱觀同物興中台成
　位兩間心更賓日馭開長夜獨倚高明望
　孔林
魏良貴(按察使/新建人)告岱即事杖策高尋玉女峯
　披雲始見碧霞宫山含雨意嵐光動日射
　天門紫氣重絶壁虚疑存漢蹟斷碑何處
　覓秦封憑高舉手運六合宣父遺踪在眼
　中
楊宗氣(按察使/陜西人)登泰嶽巍巍泰嶽鎮齊東此
　日登臨天地空西盡函關雲嶺直東來海
　渤曉霞紅秦碑虚無凌霄上魯殿參差在
　眼中時有幽人騎白鹿乘風便欲駕青驄
裴紳(提學副使/蒲州人)登泰嶽三十六盤何嶮巇曉
　來登眺自忘疲眼看山頂疑無路身在雲
　端不自知嬴氏五松寧故物唐人千仞有
　磨碑古今興廢只常事金簡上函亦太奇
王教(副使華/亭人)登泰山泰山之高何奇哉三十
　六盤路縈廻金烏半夜海底浴碧桃千樹
　池邊栽秦松漢栢供御帳金簡玉笈餘經
　臺瓣香春仲肅拜禮和風晴日天門開
牟朝宗(副使賓/州人)登泰山岱宗奇峭倚天東册
　府封題禮數崇齊魯地偏形獨勝古今時
　異仰皆同荒臺人指泰皇碣幽壑松蟠宋
　帝宫幾欲尋源渾未識凭高萬里御長風
查秉鉞(評事海/寧人)謁岱泰嶽嚴巖夙有名獨看
　今日祐神京□流漕濟時聯艪領袖云亭
　近作帡霖雨崇朝覃　帝澤扶桑曉日溥
　天明誰將兩腋成雙翅飛上峯頭入太清
愈憲(叅議無/錫人)泰山頂上作逈絶使人懼古今
　稱岱宗溝塗分汶水丘□俯群峯晴蓋時
　沾雨風雲屢盪胷乾坤歸壯麗臺殿入舂
　容指顧青齊小廻看鄒魯重荒碑秦代蹟
　廢畤漢人蹤仰止詶初服登臨逼晚鍾幸
　逄　恭己日無復議東封
趙勳(僉事番/禺人)登日觀月明道士靈巖來夜半
　重登封禪臺銀漢中天看斗北金波浮影
　報暘回火山年見焚東海曦馭俄驚耀上
　台萬里未光呈瑞氣赤霞紅漲望中開
曹金(侍郎祥/符人)登岱雨後朝暉靜嶽壇百年臨
　眺屬春殘初經帝帳方壼曉漸入天門宇
　宙寬雙引管簫通玉闕徧尋封禪倚雲磐
　瑶臺古寺清尊晩看竹吟風興未闌○霜
　節凌煙坐翠微備然□與世相違數聲清
　磬飄何處幾片閑雲照客衣玉女池連春
　草動僊人鶴傍彩霞飛叠巒惟許山僧住
　一任鶯花對落暉
頃守禮(知府奉/化人)登嶽簾洞更衣入紫霄風吹
　御帳起松濤羊腸鴉背盤盤曲龍口天門
　節節高過化樓前懷徃哲登封臺上慨先
　朝何當抛却塵寰慮乘興重來不憚勞
朱應奎(知府丹/徒人)登泰山我昔曾過泰岳前未
　暇登眺即言還豈獨山靈笑我俗勝事泪
　孤亦悵然今日重來須縱目攬衣直上山
　之巔不妨舉手近天日但教穩步渡雲烟
　天仙地逈碧霞繞日觀臺高紫氣聯隱隱
　尤可辨風嶺茫茫何處覔桑田身跡恍如
　塵世外光景疑爲混沌先更欲憑虚何所
　徃人生即此是登仙
陳中(知府沔/陽人)遊泰山宿碧霞宫公館遊覽乘
　閒過岱宗躋攀曲蹬幾千重未從絶頂躭
　清興已聽群山度晩鍾寒夜暫將丹竈訪
　洞門詎許白雲封悠然借宿石床月肯數
　華暘第二峰
劉璽(按察使/唐縣人)岱嶽登望嘗聞東嶽峻今上最
　高峰吴楚蒼茫外燕齊指顧中罡風時振
　袂灝氣忽横空不道塵寰逈翻疑僊界通
王貴(運同知/清江人)登泰山繩牽布裹筆輿輕險絶
　能消半日程漢栢秦松空徃跡孔登孟語
　此經行沿厓忍見逃亡屋躡蹬慚聞怨懟
　聲惟有七十二泉在顧言常潤汲　王明
吕顒(登州知府陜/西寧州人)遥叅亭(舊名草叅老親叅/政分守時改云)
　叅亭人共挹易草以遥名豈爲投香紀還
　肅謁禮誠碧簷春日麗金楝曉雲輕瞻拜
　縁分牧臨風重感情○祖殿暫憩趨庭憶
　徃日登覽廿年前宿雨青岩媚光風白鳥
　翩橋危雲共度壁逈日相聯羽蓋聊爲問
　赤城列廣仙
曹大同(署丞通/州人)登岱嶽宗嶽磴盤高造天翻
　從下界見雲煙登封漢蹕餘風景表記秦
　碑空嵗年絳節香飄龍虎馭玄壇寒切斗
　牛纏微茫八表浮元氣較似身遊太古前
周怡(司業宛/陵人)登泰山絶頂山頭上下界殊分
　大地瓊瑶雲浪文崖壁蒼苔古蝌蚪松蘿
　紫氣日氤氲九州星埜盡雙日萬里封疆
　只片雲到此方知天地大超然身在列仙
　群
桑紹良(經魁濮/州人)登泰岱岳曾聞天與齊振衣
　今始遂攀躋白雲護洞龍初蟄黄葉圍山
　鳥正啼玄女宫深連别嶼玉皇祠迥接層
　梯正慚落魄淹塵𡏖石室清幽欲暫栖
　乘風直上絶高巔回首層霄四望懸密樹
　霜中凋欲盡群山天際斷仍連半生勝覽
　元非偶萬仞平臨儼若僊舉目虚驚紅日
　近長安猶在暮雲邊
蘇本(前府經歷/濮州人)登泰岱岳嶙峋插太空摳衣
　柱杖入雲中正松樹老龍鱗古三觀峰高
　鳥道通勢逼星垣傾宇宙青分齊魯夫龜
　蒙只縁捧日丹霄上早望扶桑碧海東
桑正衍(舉人濮/州人)登泰攀雲上石盤澗壑聳可
　觀漢字經沉水秦松帝拜官海光籠曉日
　嵐色護層巒隨意凭虚眺乾坤眇一凡
蘇濂(鞏昌府近/判濮州人)登泰山二首嶙峋岱嶽邇蘧
　廬紫翠芙蓉削太虚秦漢侈心餘時壘青
　徐平野到階除勺水扶桑明子夜五雲絶
　頂見宸居探囊但有遊觀賦吮筆曾無封
　禪書
　山梯斜日俯高舂石澗春泉響碧淙廵狩
　翠華松自拱明禋遺跡玉常封掃雲客坐
　前峯月冒雨僧歸下界鍾遊子澿期今稍
　適飛仙環珮倘相逢
殷盤(中秘濟/南人)日觀峯東望扶桑國茫茫海水
　沄波濤摇紫氣島嶼亂紅雲河漢星猶燦
　乾坤晝已分大觀天書處碣石獨爲群
徐琳(運同華/亭人)登岱崎嶇登岱岳長嘯思悠悠
　帶與河流細杯同海色浮爐烟秦𣗳裊石
　檢漢臺秋那得塵縁盡常隨曰鹿遊
朱明時(華亭/人)登岱岱嶽登臨第一峯山靈秀
　出紫芙容古碑猶有秦皇跡御輦曾來漢
　帝蹤屈曲天門晴霧靄崔嵬日觀端烟濃
　自祈□得相如技敢謂才堪草禪封


















岱史第十七卷登覽志縣叁
皇明(嘉靖甲寅以後迄今諸名公及文人題/咏仍舊志例以世次序)
李春芳(大學士揚/州興化人)夏日登岱喜雨霽披豁煩
　襟度碧空忽逢青帝駕長虹彩烟半捲虬
　灣霧霽色全開龍峪風今古壯懷夕照裏
　乾坤生意忝苗中岱宗自是饒　皇祐時
　雨時暘摠化功
高拱(大學士/新鄭人)登岱岱宗神嶽勢嶸峥東鎮齊
　封百二城雲捲洞門持欲潤日華暘谷曉
　偏明虞廷首望仍今古尼父崇登著姓名
　我欲御風凌絶頂手提星斗運璣衡
高儀(大學士/錢塘人)登岱諸嶽崚𡾓一岱宗天門迢
　遶芙蓉御坪有路仍迴馬石表無文悵祖
　龍星斗平懸玉帝觀乾坤不老丈人峰夜
　闌紅日升滄海咫尺蓬瀛第幾重
吴嶽(尚書汶/上人)登泰山嶔崟疊嶂逼蒼穹深谷
　廻巖烟霧通掛壁寒泉飛澗白拂雲秋樹
　入霜紅秦松欹石龍鱗古漢碣沉苔鳥篆
　空絶頂振衣思太始偶看朝日見鴻濛
　雲磴新懸碧磵廻松枝低拂紫巖開人穿
　鳥道烟巒逈路轉羊腸風壑哀地接太清
　瞻斗極眼隨旭日望蓬萊曠遊一晤浮生
　夢好謝紏紛卧石苔　遊青帝觀洞門梵
　宇秋雲細青帝離宫煙𣗳齊虚谷人聲飄
　翠壁寒空鴈影落丹梯窮探仙跡荒壇隱
　深入禪林野逕还清賞不違幽興遠欲尋
　石室伴僧栖
劉自强(尚書扶/溝人)登泰山茫茫蒼海半山寰天
　壁躋攀步步艱頓覺風雲生足下却疑身
　世出人間鬢顔看鏡驚將老廊廟懸情未
　許閒暫息塵蹤隨謝屐蓬瀛洞裏探仙關
朱衡(尚書豫/章人)登岱懸磴盤梯天路長高空雲
　霧濕衣裳金銀宫闕知隣近鳥自嚶嚶花
　自香　玉虚宫殿元孤秀夜半探奇獨自
　行玄鶴遥聞乘月度白雲近見與沙平
馬森(尚書福/建人)登岱五嶽由來獨岱宗層巒雜
　𣗳翠交濃盤廻石磴天門道縹緲烟霞日
　觀峰巨鎮已摽存舜典斷碑何事數秦封
　登臨不盡高山意尼父當年有故蹤　宿
　岱頂道房碧霞宫伴小幽居雲外山低若
　太虚玉女池中泉最潔丈人峰上雪偏䟽
　坐看浮靄渾成幻睡覺清眞更寂如夜半
　四空無色界月明正好入階除
尹臺(尚書永/清人)東平道中望岳巨嶽盤東土高
　穹礙列星鴻濛標地紀峻極抗天庭輯瑞
　虞廵肇刊山夏載經靈仙遺蛻迹巖户莫
　長扃　神功稽古牒七十二君王曠矣兹
　山禪荒哉徃代章烟迷秦畤遠雲出漢封
　長借問當年物言餘松栢蒼　大野圍春
　氣群峰杳靄□芙蓉開曉日秀色若可餐
　夜月流金殿朝花泫壁壇雲𩥵誰共駕矯
　首一悲歎　結髮懷幽尚名山思徧尋久
　傳梁甫曲還憶泰山吟縈啓丘中好安期
　海上心九州多狹徑此地可投簪　長風
　吹羽腋吾欲上天門躧履丈人石晞衣玉
　女盆乾坤睨闔關日月翫朝昏歸訪巢居
　子深情未可論　岱宗千里色魯甸接膠
　齊海日扶桑近天風若木低東皇衣任把
　北斗杓堪提舉手招仙侣碧霞聽曉雞
　神嶽巖巖立上方仙宫赫赫照東皇秦松
　漢栢盤天地玉簡金函紀帝王一柱擎空
　龍躑躅三峯倒海鳳飛揚舉頭髣嶾雲霄
　工裊窕春雲捧建章
楊巍(尚書海/豐人)赴南都登東嶽駐馬登東嶽憑
　高辨四溟始知人世小不斷此山青摟閣
　秋孤出川原晝杳冥將尋孫復隱忽忘有
　嚴程梁父名仍在登封事不磨逢人尋
　古蹟覽勝欲狂歌匹練吴門近豐碑漢代
　多還能舒老眼萬里見滄波
張佳㣧(尚書銅/梁人)登岱張衡曾賦四愁詩東望
　相從及此時翠壁千盤隨枤轉丹梯一線
　自天垂瑶函偶拾神人字絳節高居玉女
　祠囊裏按圖分五嶽眞形微被地靈窺
　青空寒露滴芙蓉拄頰天門倚岱宗漢草
　相傳司馬筆秦官猶寄大夫松參差三觀
　疲雙目嶻嶪千巖籍短笻方内名山探欲
　遍晚年始遇丈人峰　天雞聽罷曙將分
　劔倚峯頭接十文髣嶾白知山下水升騰
　紅放海東雲烟霄身擁三千丈封禪書侍
　七十君怪底衣裾常五色由來嶽氣已氤
　氲　日月䨥從岱頂懸每依帝座挽青烟
　秦碑突兀青天上仙島微茫大海前寓目
　好看吴苑馬頫身𨚗辨汶田山中縱失襄
　城駕猶勝風塵在市廛
陳經邦(尚書蒲/田人)偶憩白龍池百丈寒潭浸碧
　峰玉龍於此閟靈蹤即今齊魯青無幾何
　日嘘雲慰萬農　登岱寰中嶽鎮此尤尊
　今古巖巖魯望存半領晴陰分氣色雙峰
　日月互朝昏瑶池自昔來王母金關何年
　下帝孫聞道探齡曾有筴願將萬禩授黄
　軒　縹緲天門冠萬峰攀躋彌覺翠微重
　山懸碧落無孤鳥壑抱寒濤有五松春月
　久虚虞代狩晝雲猶起漢時封神房阿閣
　深何處欲向安期一問踪　攬勝凌高嶽
　勢窮乾坤俯仰一鴻濛齊州點點晴□外
　魯阜微微落照中千里黄流縈不盡三山
　銀闕湧還空登臨未解宣尼意自許沂雩
　舞詠同　杖策高登叩帝關振衣長嘯隘
　人寰眼摇泱渀三千界身在崑崙第一山
　桑海幾人經變换蓬壺諸聖自飛還朱顔
　白髮湏臾事回首浮名好是閒　偕張焦
　二郡倅遊石經峪未盡探幽興相携復此
　行勒經誰氏手秉燭故人情夕嶂林霏合
　春泉石潄鳴高山與流水恍忽聽遺聲
陸光祖(尚書平/湖人)請告東歸春日登岱拂袖清
　朝賦遠遊岱宗物色動吴鈎春風花鳥朝
　陽洞曉日烟霞王母樓御帳當年經帝輦
　明堂蹟勝想王猷探奇吊古情何限匹練
　鄉關興獨悠
諸大綬(狀元山/陰人)登泰碧霞宫上最高岑秦漢
　封臺草莽深落日荒荒留返照飛雲片片
　過輕陰因嗟萬世無窮計疑是秋風未悔
　心獨去平臺渾廓落一聲清磬出雲林
　熙熙春意萬方同憶我來瞻青帝宫野色
　帶烟時變化山光無雨亦洪濛東南白練
　迷天外西北紅雲入望中却恠五松留晩
　翠秪應翻照石屏空
王弘誨(侍郎海/南人)岱宗吟我尋青帝問眞源至
　人邀我登天門天門高高在何許乃在咸
　池之陽岱宗之阯石蹬懸紆十八盤雲根
　磅礴九百里厥初渾沌誰爲鑿二儀中分
　列五嶽帝遣太皞奠此方巖巖巨鎮雄寥
　廓洞天福地倚崔嵬層霄萬叠芙蓉開黄
　河如帶渤海一杯半夜見曉日中領興雲
　雷齊州九點蒼茫若可辨吴閶匹練指穆
　空而驚猜噫吁嚱泰山之高其不可極也
　如此使人登之飄飄乎若御泠風而超塵
　埃意昔登封七十二氏厥有虞周其名最
　著秦漢以還此義微金泥玉檢紛兹瘞只
　今作者知何地𣗳亦不能爲之留碑亦不
　能爲之記惟有巖前倏忽變幻之白雲領
　略興衰千古意悠悠徃事難具陳振衣聊
　此朝群眞遥見玉女池前香馥郁仙人洞
　裏氣氤氲霓旌絳節交繽紛云是玉青大
　帝碧霞元君使人對此摇精魂齋宫祝釐
　祠官秩禮嬴女吹蕭馮夷擊鼓靈芝來兮
　錫予祉望而不見兮逍遥容與傍有青鳥
　使授予黄庭經覽之殊未了倏忽還空冥
　躊蹰勝覽意何已□掌塵踪未停軌何當
　晞髮長兹遊回頭看謝朗然子　登岱石
　磴丹梯入紫宫寰中五嶽最稱雄登封七
　十傳前古浩刼三千接閬空松老尚含秦
　代雨桃深擬有晋人風尋幽直到蓬萊頂
　勝覽乾坤興未窮　嶽頂高居上帝尊東
　南王氣俯中原白雲繚繞千峰合翠石崚
　嶒萬壑奔宵湧金烏耒海市暮穿瑶鶴過
　雲門談天未道鄒生誕九萬扶摇信可論
　人間信自有丹丘汗漫聊從此地遊玉檢
　金函空寂寞琪花瑶草自春秋射牛不用
　儒生議望馬堪從聖蹟求一自大觀歸老
　眼尋常指點遍齊州　詠丈人峰高標獨
　立向天門氣象巖巖仰止存五嶽曾聞岱
　宗長諸峰應是丈人孫　詠日觀峰五夜
　峯前曙色浮瞳瞳先出海東頭誰將赤手
　扶羲馭早向人間照九州　詠玉皇頂縹
　緲丹梯入九重玉皇於此秘靈蹤尋眞直
　上朝元殿身在蓬萊第一峰　詠吕公洞
　青蛇拂袖氣横秋玄洞留題可自由莫道
　紅塵人少識松邊隱約見華州詠大夫松
　二世山河已改移五枝猶冒受封時昂藏
　應愧虚名污貽咲商巖四紫芝　詠桃花
　峪流水晴懸碧澗霓桃花春似武陵溪東
　方自擬隨王母縱少漁郎路不迷
張位(侍郎豫/章人)捨身崖歌有序余登捨身崖夜
　夢神人謂愚民捨身可憫命余止之已告
　有司爲禁諭矣復作詩一首詞取近俗易
　曉將以救千萬年無辜生靈也詩曰人生
　實難胡樂死子欲報親親念子養老送終
　若無托大是不孝滅天理或有無聊祈後
　身更望蓮花佛會人富貴多憂樂是苦見
　身清凈便登眞萬仞身輕一鳥落骨肉爲
　泥魂渺漠女愧成名清風崖男非喪魄天
　禄閣東嶽蒼蒼德好生誰哉作俑誣神明
　乘雲托世轉相狂千秋萬祀坑愚民我今
　作歌勸來者神人夢授語非假泰山鴻毛
　宜自思珍重此身莫輕捨　抵嶽遇雨杳
　藹寒雲暗碧岑松蘿岩壑翠增深山靈欲
　試登臨興朝雨聊堅去住心　登嶽萬仞
　丹梯隱薜蘿層霄仰止鬱嵯峨長松鶴唳
　烟雲古上洞龍藏風雨多金馬陸沉無不
　可彩鸞消息竟如何嵐光變幻殊今昔徙
　倚流駒逝急梭　過大龍峪浮雲萬里結
　秋陰飛瀑千尋度遠林每怪登臨風雨驟
　芙蓉匣裏作龍吟　登岱宗有述道人風
　抱烟霞骨萬累消除只愛山赤紱長拘眞
　浪迹丹丘一到便開顔秦封漢禪古碑在
　秋草春袍仙境閑五嶽平生從此始斸苓
　甘老白雲間　宿岱頂曉晴天風一夜凈
　烟霏星斗簷楹燦紫薇千仞振衣空六合
　群峰羅列兢朝輝　登日觀峰烟霧茫茫
　海色冥扶桑一線破葱青重淵瑞射禺夷
　宅八極春先太乙庭瓊島浮蒼遥莫辨金
　輪輾碧迅難停不因高處曾開眼甘與紅
　塵夢未醒　過暴經石亂石岩前蹲虎豹
　鳴泉澗底隱龍蛇世間多少清幽境常被
　紅塵對面遮
何源(侍郎江/西人)五言古風高出千盤嶺危攀萬
　丈梯睠瞻無極上彷彿與天齊祗見蒼茫
　闊平臨法象低半山雙鳥翼是處幾松枝
　嶻嶪芙蓉削㠝岏乕豹馳水簾龍卧穩瑶
　圃鶴歸遲宫闕參差逈星辰遠近乘白雲
　隨地起紫氣夕陽迷複道天門險層崖铁
　石歌未秋涼薦爽不夜月流輝身世遊無
　際山川應有知高堅師魯道璧立仰鄒儀
　虞祀先從岱秦封漫有碑登臨多感慨吾
　自振吾衣　登日觀峯觀海凌寒恣登眺
　迎曙坐岧嶢霞彩絢以爛陽精紅欲燒𢗲
　桑輪乍轉天際海初潮不定金波沸還看
　鏡影愮萬方將起溟此處已先照未許羲
　和馭徒憐夸父勞周天行度疾當午大明
　朝况屬陽方長忻逢泰始交微臣何以祝
　海日效蒭蕘
于愼行(侍郎東/阿人)登岱終古名山奠大東每從
　雲漢望穹崇千峰明滅天高下萬壑晴陰
　氣鬱葱星土盤回元化轉仙閭繚繞百神
　通眞遊五岳還應遍首躡煙蘿上碧空
　玉闕朱樓萬仞端六龍輦道倚㠝岏懸崖
　翠磴雲中轉疊嶂紅泉𣗳杪看海色朧瞳
　三觀曉秋聲蕭瑟五松寒天門只尺君應
　見比似人間路更難　忽出塵寰賦壯遊
　試從九點辨神州浮雲直上千峯色落日
　長懸萬里秋紫塞東臨滄海斷黄河北滚
　大荒流秦封漢禪成丘土留與人間不盡
　愁　倚杖高臨萬玉峯氤氲陸海散芙蓉
　寒聲半落天中雨瞑色低催澗底鍾金檢
　誰探秦帝策白雲猶起漢時封君看十二
　侯王地能出神宫第幾重　絶頂秋高上
　帝宫茫茫一氣俯寰中地盤河濟三州盡
　天入秦吴萬里空玉闕光連星斗上丹峰
　影落海門東亦知眞宰多相籍許倚烟霄
　兩劔雄　萬仞瑶壇泠夕曛斗邊三十六
　天分仙人洞府懸雙闕玉女神房切玉雲
　遊客自成梁父嘆詞臣不草茂陵文東皇
　舊握群生紀海國山河翊聖君　三峰東
　望亦雄哉海色遥看萬里開三島春波涵
　日月五城仙氣吐樓臺酒邊影吸金銀動
　杖底雲飛紫翠來烟水茫茫徐福去至今
　不見報書廻　上宫夜色泠漫漫月轉層
　霄十二欄大地河山銀作海中天樓閣玉
　爲壇虚無靈境簫聲斷縹緲秋光練影寒
　仙掌芙蓉看欲近轉從北斗識長安　日
　觀峯歌岱嶽峯頭一片石天見杳杳遥空
　碧我來夜掃石上雲未眀看見十□日出
　海東幾千里茫茫不辨雲與水天雞啁喔
　海上啼東方霞氣半邊紫忽然瀲灧玻璃
　翻一泓捧出赤玉盤長繩斜挽不得上半
　時方到扶桑巔扶桑枝葉成五色海水明
　滅一線白日東雲氣如連山目中欲識鮫
　人國平明日高海水乾滿天翕赩紅氣團
　三山金闕流安在六鰲背骨秋霜寒憶昔
　秦帝東封年欲浮海水遊靈仙驅石作橋
　不可涉金支翠羽空西旋幾時得見海中
　出日三千丈脫屣妻子如浮烟相前未生信
　豪士側㡌大叫石上眠我亦欲取巨石填
　東海揮弋且止羲和鞭六龍不停日如矢
　仰天嗚嗚酒熱耳　曝經石朝下天門關
　夕憩曝經石此石自何年斜倚萬仞壁疊
　嶂灑飛流匹練十餘尺水底玉篆分了然
　成鳥踪其文乃上古讀之茫不識誰叅雪
　竇禪永示金仙迹渌池低寳樹宛見祥河
　出兀坐聽潮音洗耳心方寂
詹仰庇(少卿安/溪人)夏月同寮友登岱携手薰風
　跨紫鸞丈人峯上振雲翰煙消日觀千山
　曉人在天門六月寒禪臺高閒不掃磨崖
　碑古蝕誰看獨憐尼父遺踪在手摘芳茗
　薦杏壇　雨霽會飲挾仙宫凌霄披翠八
　窓開冠盖疑從天上來座遶山光摇劍戟
　兩餘霽色動樓臺還將石溜調歌管更摘
　峰霞入酒杯壯觀生平今更幾坐升海日
　共徘徊
李傑(翰林學士)九日登泰山過遊普照寺有
　懷半林殘日映崔嵬上有孫公舊講臺孫
　(明復先生存日講學於此)竹帛銷沉書院
　廢䜵鍾鏜鞳梵宫開酒傾秋露浮盃滿曲
　送春聲入座來清景留人歸路晚碧雲紅
　葉擁山隈
張元忭(狀元山/陰人)觀日星河耿耿霽高秋日觀
　峰頭送遠眸曙色未分青嶂出海雲初動
　赤光浮俄看明鏡離三島即擬紅輪遍九
　州疇昔登臨餘悵望奇觀不負此來遊
　重登泰山三年兩度遊東嶽此度來遊景
　愈奇序屬清秋消瘴霧人於絶頂指華夷
　扶桑日上雞初唱絳闕風高鳥不居俯仰
　混茫渾一笑只今悟却未分時
張一桂(翰林諭德祥/符人)登泰山五嶽今登第一
　區齋心先爲禮肩吾書從漢世傳司馬松
　自秦時作大夫疊嶂峻嶒分日月片雲咫
　尺蔽蓬壼行行莫訝停車立問有山陰泣
　婦無　岱嶽稱雄昔所聞振有萬仞若爲
　群浮塵迥隔三千界故老猶傳七十君地
　軸東來連繹繹天門南眺失云云秦松漢
　畤皆陳迹幾度蒼峯鎖暮曛　翠壁丹崖
　不厭遊炎蒸伏暑即清秋援琹且爲歌三
　樂對酒無勞賦四愁冉冉雲侵衣袂濕瞳
　瞳日射海天流吾　皇久却東封事年少
　相如自白頭　縹緲烟霞滿逕中泠然鍾
　磬度瑶空東皇自宰青陽地玉女高居絳
　節宫苔翳斷碑餘鳥跡身依元氣破洪濛
　逍遥騰有蒙莊興何事乘虚一御風
賈三近(都御史/嶧陽人)冬日登嶽游目高寒處群山
　擁岱宗登封迷漢草閱歷有秦松萬壑烟
　嵐合諸天紫翠重肩輿眀月下上界已聞
　鍾
胡汝桂(少卿金/鄉人)石表歌天門崔巍雲縹緲翠
　巘疊峰爭玄巧千崖萬壑駭人目竟日看
　山山未了夜半舉手摩星辰高歌日觀看
　日曉山巔獨有一柱石渾渾潔素插天表
　藏鋒歛鍔若太拙震摧風雷不傾倒傍人
　妄說秦時碑熟視空空益窅窅到此胷中
　一字無翻見磨刻盡潦草至人從耒貌若
　愚安得繁藻一清掃今古登臨多少人信
　惟孔子天下小太乙留此洩玄機拄杖乾
　坤永不老　途中夢雪紀之白雪來玄貺
　靈恩不用猜知天分玉液爲我洗塵埃徑
　滑瑶添砌嶽尊瓊作臺春雷忽變化霖雨
　潤蒼苔　登山喜雪靈山瑞雪鬱盤旋送
　我瑶池幾洞天玉宇光涵紫霧合瓊樓色
　逈太清連空傳閬苑十洲界不羨崑崙萬
　里仙虚向乾坤成造化春融齊魯慶豐年
　大夫松懸崖絶頂見孤蹤直幹凌霄翠影
　重千古清風宗岱嶽獨憐一旦受秦封
　宿山漫題石磴峻嶒半接天巍巍廟拜碧
　霞仙白虹掛巘晴飛雨紫氣籠峰曉帶烟
　杖拄崑崙日月下槎臨滄海斗牛邊清霄
　絶頂閒來徃夜半鴻濛象帝先
陸𣗳德(都御史/松江人)泰山偶作一咲俯諸山來疑
　縹緲間雲霞卑吐布霄漢近躋攀滄海杯
　堪酌黄河帶與環登高漸未賦空自豹窺
　斑
賈夢龍(光禄卿/嶧陽人)日觀峯觀日出日觀峰頭立
　明霞散綺紅千山氷雪界萬國水雲中倒
　影烏翻海升霄珠麗空肩輿催客起賴有
　上方鍾
屠羲英(太常卿/宛陵人)登泰山鄒魯相承幾百年泰
　山滄海自依然登臨誰是眞男子一脉於
　今論後先　五十餘年塵土夢爲誰馳逐
　爲誰還醒來太華觀滄海獨抱丹論宇宙
　間
余孟麟(榜眼祁/門人)登岱海氣高褰嶽色寒天門
　西望接長安瑶梯盡向烟中掛靈薤堪從
　石上飡誰道傳聲非漢時尚餘封𣗳是秦
　官凌風欲跨蒼龍去花落星壇露未乾
　六傳飛揚十二城采風兼作采眞行當簷
　日月窺瓊籙入夜琅璈禮玉清虎澗亂泉
　爲雨瀉鯨樓恠石作鍾鳴登封壇古神君
　在慣有吹笙待鶴迎　名山漫憶昔年逢
　此日遥憐驄馬從飛盖影摇紅海日題詩
　字□白雲封懸知雅意尋經石别有深情
　寄勑松咫尺相聞不相接憑軒時一望高
　峰
徐貞明(尚寳少卿/江西人)登嶽塵迹年來倦自羈脫
　身幽討意全怡騰光父老棲空谷乘鹿眞
　人翳紫芝稍覓微蹤知漢畤都無一字是
　秦碑中宵浴日慳今賞萬里同雲總是奇
　　秦松歷劫遺踪半已蕪青松何自尚堪
　娱踈枝斜映千巖遠秀色高懸萬壑孤已
　向天門雄特立亦從御帳俯前驅嵗寒不
　改貞心在世上浮名說大夫
盛唐(御史嘉/采人)登泰山歸途遇雪紀詠峻極巍
　巍仰岱宗翠華浮繞絶塵蹤眼前近覺乾
　坤窄海外遥觀日月通雲鎻水簾龍噴沫
　雪封御帳馬廻騣觀風便了登臨興願祝
　山靈永鎮功
李戴(山東巡撫都御/史廪延人)初至遇旱躬赴泰山祈
　禱憂民無計意懸懸爲叩山靈陟嶽巔風
　送雷聲摇棟宇雲蒸雨色滿山川紛紛萬
　壑垂飛練隱隱千峰鎻翠烟安得甘霖徧
　九有農家到處慶豐年　登日觀峯日高
　萬里逈無塵猶借滄溟日日新人把丹心
　常浴洗通天徹地一紅輪　題獨立大夫
　周朝喬木幾遭逢御帳從來羨五松惟有
　道傍獨立者挺然端爲避秦封　觀曝經
　石山崖誰闢哂經臺字跡分明一鏡開天
　挂水簾若有意時時飛晒洗塵埃(石北有)
　(水簾洞)玩聽泉枕誰人題作聽泉枕我道
　還爲說法臺(因前有石經)上古老僧骨已
　朽空留陳跡任相猜　觀萬公題璧壁立
　石屏向日明小亭危坐午風清彈琴人去
　知何日尚有高山流水聲
馮善(御史汝/寧人)登泰岧嶢泰嶽日華邊長夏登
　臨瑞色鮮萬里寒濤來瀚海千岩清韻落
　飛泉衣沾白石青雲繞劍掛蒼松彩霧聯
　豈謂蓬萊無可到此身棲處覺參天　泰
　山山勢鬱巑岏絶頂新晴向晩看北闕回
　瞻雲靄靄中原遥望路漫漫金壇日映千
　崖曙石室風生五月寒攀壁憑虚無盡處
　峰頭倒掛夕陽殘
吴定(御史鄴/下人)觀風祭岱颯颯秋風動封臺振
　履聲人山蒼亂點天水遠同明丹日當窗
　捧白雲望眼生石書讀不盡千古一含情
黄師顔(御史/閩人)遊黄花洞逕入黄華薛荔深杖
　屨間關此共臨千嶂雨餘增黛色萬松風
　度足弦音烟浮絳節書偏靜雲護玄蓬晴
　亦陰涼薄那堪載銀管𨊵輈鳥語似催吟
譚耀(御史嶺/南人)玉皇頂未借扶摇翅何縁入碧
　空披裘寒六月倚劍落虹瓊宇看彌近金
　泥枉自工壺山如可訪便欲駕天風(日觀/峯)共
　道峰奇絶陽烏子夜看迴翔翻玉𣗳蕩漾
　浴金盤響類秦驅石光摇漢禪壇葵心殊
　未盡竚待揭塵寰　丈人峰屹立中峰後
　層巒遜獨尊摩娑忘歲月偃仰自乾坤鶴
　氅連雲拂蘿裳帶月捫金剛消歇盡此老
　至今存　王李二憲副邀飲挾僊宫躡屨
　憑虚處開尊對晚風天門飛舄近滄海酒
　懷工烟雨一簾外雲霞萬態中遊仙各觧
　意莫惜再扶笻
張一鯤(御史/蜀人)登泰山泰嶽諸峰意戴鰲只今
　攀躡堅危毛麓連燕薊雲根遠影入虚空
　玉柱高下視無倫同孔覽東升有紀重虞
　褒大觀不枉人間世纔到層巔氣已豪
　日觀峰岱宗峻極見東瀛漏滴纔稀日已
　生烏影遠隨雲影盪水光時與日光平霞
　成五色滄溟曉浪湧千尋伏恠驚夸父若
　還知下問爲言欲遂可騎鯨
韓世龍(侍郎/吴人)登岱岱嶽高騫碧漢頭千盤歷
　盡勝全收天臨觀柱層雲上海湧曦輪萬
　象浮秦越眺瞻今宇宙雲亭封禪古春秋
　吴門匹鍊金莖掌忽漫迴翔倚玉虬
高應芳(御史江/西人)登嶽巖巖泰嶽倚穹蒼此日
　登臨隘八荒雲蓋亭亭飛下界曙光閃閃
　射東洋承乾順德亘千古出震祗靈育萬
　方尺土東封陋秦漢紫燔重喜際虞唐
　宣尼登眺是何年絶璧遺踪望儼然縱目
　逈觀天下小凝神欲到太初前二儀清濁
　乾坤定三極光明日月懸氣象巖巖誰得
　似祥雲重覆嶧山巔
苟穎(御史四/川人)登岱客路逄名嶽登臨是履端
　畫晴寰宇小夜永斗牛寒苔護碑銘字雲
　横封禪壇應憐奇絶處可得幾廻看
孫孟豸(御史昌/邑人)登泰幾年懷泰岱此日始停
　𩣭古𣗳高凌漢奇峰直插空徘徊尋孔跡
　指點咲秦封獨立絶巔上乾坤一覽中
鄧棟副使登岱東嶽巖巖勢插天初登便覺
　歷雲烟芙蓉瘦削樓臺聳琬琰蒼茫霧靄
　妍七磴似經黄帝輦五松猶憶始皇年何
　湏直上天門路只此塵心已爽然
鄒善(提學安/福人)登泰山遥望泰山岑崒嵂未易
　陟高高入雲中雲路安可極觸暑奮必登
　振衣起蓐食寧不念崎嶇懷此久且亟石徑
　隱翠微窈窕通復塞虬松幾何年蒼蒼太
　古色須臾步天門徘徊日觀側豈繄盡青
　徐悠然隘九域濔濔洞雲平俯瞰若憑軾
　頻語魯諸生萬仞在自力　秋日登泰山
　參差石磴鬱岧嶢笙鶴雲中坐見招飛瀑
　浸衣疑帶雨攢峯聳翠欲凌霄漢壇秦樹
　今榛棘御帳明堂久寂寥馭氣乘風還有
　待清遊原自勝逍遥　又日觀峰振衣絶
　頂趁秋清日觀峰頭待曉晴曙色未分千
　嶂合陽光忽動萬方明之罘東接秦碑聳
　伊落南臨漢畤平試問岩頭觀化侣幾能
　此地小蓬瀛
顧大典(副使吴/江人)登岱岧嶢宗嶽俯名區萬壑
　千崖鳥道紆禹甸河山歸指顧天門宫殿
　接虚無書傳漢畤兩司馬樹列秦松五大
　夫呼吸直疑通帝座翩翩鶴駕入雲孤
　高盤隱隱欲凌空躡磴攀蘿興未窮翠□
　御坪烟不散寒留仙掌雪初融齊封九點
　誰能辨嶽峙中原此最雄四月登臨猶狹
　纊霜威偏傍使君𩣭　層巒擁黛簇芙蓉
　屐振蓬玄第一峰曙色漸開滄海日靈文
　常護白雲封青童玉女無由見瑶草琪花
　可易逄蚤晚向平婚嫁畢烟霞重問舊遊
　蹤　憑高何處斷人腸匹練吴門是故鄉
　倏忽烟嵐窮變幻浮沉身世托微茫翻擬
　碧落聞一奏更向璇臺禮玉皇安得雲陰
　起膚寸崇朝霖雨遍郊荒
王俸(副使嘉/禾人)步顧衡宇觀察韻翠壁巍巍奠
　巨區爲尋名勝路偏紆天開複道旋還合
　澗落珠花有乍無石上振衣偕羽客林間
　看奕侣樵夫却疑子𣈆前身是猶記吹簫
　夜月孤　巖巖高峙接晴空竟日攀懸路
　不窮雲散紫霄山色艷潮生碧海日光融
　仰看漸覺天根近俯瞰偏驚地勢雄自有
　蒼松横間道何妨遊客繫歸𩣭　長空擎
　翠像芙蓉故設靈旂護太峰絶頂三更晴
　靄射半腰斜日白雲封帡幪六合天應近
　縹緲群眞路欲逄四顧山河作帶礪且乘
　玄鶴躡仙蹤　岧嶢曲曲似羊腸直上天
　門望帝鄉百道鶯花添色相五雲烟𣗳覺
　微茫仰空只見峰頭月吊古猶悲異代皇
　極目瘡痍無限意顧施法雨濟窮荒　陪
　譚侍御登頂步前韻名山崒嵂鎮寰區萬
　丈摩崖紫翠紆奇島遠瞻僊侣在清泉靜
　聽俗囂無吹簫漫憶秦嬴女劇賦空嗟莽
　大夫何幸再登消伏暑松深鶴唳月明孤
　之泰岱巍峩半插空憑虚登眺興何窮天
　門萬仞晴光靄日觀三更曙色融花底鳥
　啼流澗碧松陰龍卧劈峰旌層巒疊巘看
　無盡懶向輿人問去𩣭　攀躋石磴轉從
　容不數巫山十二峰萬壑烟深迷漢畤五
　松雲散見秦封翻身世界看應小翹首天
　妃始幸逄古洞陰陰春寂寂白雲深處盡
　仙蹤　蕭森六月泠襟腸繚繞山河鞏帝
　鄉雲歛碧空光浩蕩波澄滄海夜微茫仙
　丘何必尋三島身世飄然入上皇法從叻
　陪心賞足更逢甘澤起遐荒
徐中行(布政吴/興人)登岱浩蕩天門日月開削成
　丹璧擁崔嵬河宗泰嶽翻西遶山拱神京
　自北廻黯淡春陰收碣石霏微佳氣接蓬
　萊更聞玉女三漿在願上君王萬壽杯
　東嶽峥嶸逈不群中峯瑞靄更氤氲天門
　雪盡河流合日觀春晴海色分風起秦松
　常似雨氣蒸漢檢欲成雲千秋霸跡終銷
　歇猶說相如封禪文
許天贈(叅政古/黟人)題無字碑巨石來經十八盤
　離宫複道滿千山不因封禪窮民力漢祖
　縁何更入關
邵賢(提學宜/興人)遊普照寺招提隱隱倚崔嵬紺
　宇周環般若臺斜石短笻山徑曲石橋流
　水寺門開浮屠證果眞成幻儒道淵源有
　自來千載清風仰孫石獨遣堂址向巖隈
揚綵(都御史/順天人)登泰山絶頂振衣獨步泰山頭
　萬古襟懷一豁眸玉女池前雲不斷白鶴
　洞下雨初收羽書西北邊聲急飛輓東白
　民力愁莫說當年封禪事蒼生誤盡至今
　尤
王道行(都御史/太原人)登岱徙倚宗封最上頭蕭條
　萬里見高秋升中玉宇先群望眼底毫芒
　視九州秀結靈區神鬼宅光摇曉日海天
　浮憶從尼父登臨後誰與山川續勝遊
金節(郎中南/海人)日觀峰海上扶桑湧日來人從
　岱嶽一登臺金輪光射天門曉玉女虚凌
　碧洞開雲掩芙蓉迷漢樹碑餘石室長秦
　苔吾曹自抱傾葵志遥向峯頭漫盻睞
　望奏碑刻石當年表岱宗千秋誰誦殆王
　功阿房築就閭閭竭封禪書成杼軸空惟
　見此碑懸玉洞何從滄海覓玄蓬登臨莫
　是閑遊詠今古興亡感慨中　登泰嶽何
　來天半插芙容峻極千年表岱宗卷幔山
　腰碧洞渺振衣岡上白雲封秦碑漫漶
　遺踪漢疇高跨亦自雄我向宣尼勤仰止
　凌摩直擬祝融峰　仙人橋長虹一線隔
　凡埃曾是憑虚羽化來王子峰頭雲欲盡
　僊人駕上日初廻碧霞洞裏聞笙鶴玉檢
　碑前問島萊便欲迯名探眞訣風塵猶逐
　萬縁催
朱朋求(主事/虞人)登岱有感勝遊正屬朱明侯
　嶺上還飄白雪奇擬入廣寒看世界恍浮
　銀漢俯馮夷玉堂原待三元客瑶島多應
　五嶽居我欲均調回象宇水山一咲可逄
　時
陳慶(太常卿/吉水人)登泰山夙昔高山仰今爲岱嶽
　遊星分齊魯界地鎮滄溟流三月仙華曉
　九天玉𣂈留廻看躋立處直在泰峰頭
劉孝(叅政/忭人)登岱十月高風吹綵旛王喬要我
　步天閽雲開龍口澄三界星列橋頭矚九
　原苔石空函方外字岩松猶帶御前恩人
　生若欲凌空郭自古軒皇有至論　大夫
　松老幹磴邊盤曾御鳳闕宫經霜千載秀
　凌露百朝看森聳材堪棟扶踈影更寒旁
　觀衣紫客歷歷並芳難　巖巖亭千仞排
　巉㗁坐疑鳥雀愁蒼茫横古道縹緲接飛
　樓月霽風塵夕猿清草樹秋明時苛政絶
　行坐仰尼丘　秦畤梁父東巡地青鸞翊
　翠華露盤索蔓草丹竈委涎蝸曉日追風
　騎秋空汎海槎深幽詢徃迹石表半沉沙
　　磨崖碑磨崖高百尺功德此劖銘典誥
　文全古莓苔字半青可能光日月應不畏
　雷霆一代中興頌悠悠付巨靈
劉應時(副使洪/洞人)題飛雲閣岱宗晴望鬱嵯峨
　曉日籃輿陟薛蘿誰鑿紅門通碧落倒聽
　青石瀉銀河路當迴馬添愁怯天入䟽龍
　轉笑歌欲向神霄禮仁聖試尋飛閣暫蹉
　跎題日觀峯日觀峯頭觀日出五更三點
　發嫣紅人間未覺窗天曙嶺上遥連海氣
　通雲霧變遷明乍滅水光蕩漾色還空須
　臾萬象皆春色獨立長歌酣遠風　題太
　平頂絶頂風光逈不羣捫蘿飛度萬重雲
　乾坤俯仰胞襟闊岩壑陰晴氣象分滄海
　一杯摇演漾青齊九點落繽紛更憐遲日
　江山麗長向清時扶聖君　題南天門齋
　戒含香叩帝閽仙風吹我上天門岩間星
　斗看欲墜地底雷霆時一奔杖屨帶過青
　鳥影衣裳侵入緑雲屯即看紫氣臨閶闔
　金殿當頭捧至尊　題御帳坪迢遞行來
　御帳坪春風吹醒大夫松秦家封爵成何
　事宋代遊畋總是空老樹自堅千嵗節青
　山不改萬年容偶來福地尋幽事玉籙金
　書不再逢　題無字碑誰碣石表雲霓
　道是春王封禪碑本是忘言存古跡翻嫌
　無字到今疑接天雨露苔常濕近日璣衡
　影不移七十二君俱泯滅浪傳寳藏使人
　悲　題仙人橋灰石雙懸萬仞淵千鈞一
　髮引青天見愁弱水無舟渡道是崑崙有
　棧連輕舉擬將鳧作舄高飛思與鶴聯翩
　　須直造金銀闕秘受軒轅太史篇　題
　玉女泉茫茫何處問玉漿乞得東林石髓
　嘗吸露可能清俗骨飱霞原足飽詩腸㟋
　仙岩上卿雲爛揚老園邊藥種長靈貺果
　然膚寸合願爲霖兩遍要荒　題水簾洞
　天紳岩下靈源遠萃美亭前玉液長素練
　界開青帝座珠簾散掛白雲鄉泠泠自奏
　孤桐曲凛凛還非六月霜撫景頓教清興
　發臨流幾泛紫霞觴　題王母池西母誰
　迎到此巔軒皇親遣碧霞仙掬來星宿湖
　中水瀉作蓬玄洞口泉白鶴尚棲梳洗側
　飛鸞自舞玉環前平生騰有雲霄意便欲
　乘槎上九天　題高老橋高老橋頭且駐
　𩥵青藜間掛白雲菴平生能著屐幾兩險
　路方知快活三日干星虹懸問道雪殘煙
　樹點晴嵐祗林喜遇眞僧迓茗葉松花伴
　笑談　題十八盤登登直上三千丈曲曲
　重廻十八盤陰磴雪凝那免滑石門風急
　太生寒舉前曳踵應防面附翼攀鱗可掛
　冠俛守尚留黄現側奮身已在白雲端
　題磨崖碑山石崚嶒詎可磨當年極力欲
　如何金泥盡付莓苔落玉檢還虧斷礱多
　漢禪秦封沾草露唐文晋字逝川波我來
　登覽尋遺跡獨步巔崖感慨歌　題捨身
　崖臨深必戰詩垂鑒知險能危易有銘何
　故輒投千仞璧自看不及一毛輕身亡親
　病終何補骨碎魂寃誰與明傳與痴兒應
　念此舍生還負害仁名　題丈人峯又人
　石上望羣仙吴越周秦指顧間過去青牛
　追不及飛來白鶴杳難攀東皇細削芙蓉
　闕玉女深居虎豹關咫尺蓬萊天路隔尋
　仙不遇只空還人題小龍口萬壑千岩赴
　一門蟠龍噴沫此騰奔摇空瀑布疑地練
　帶雨驚波似覆盆玉竇雲深迷月窟仙岩
　雷動撼天根坐來忽覺魂飛越日暮歸期
　不收論　題傲來山獨秀西南數傲來天
　門洞宇鎮蒿萊竹林曲抱青峯出月嶂高
　懸碧澗開石壁峪中雲散去仙人掌土鶴
　飛廻登臨不盡平生興對景慚無作賦
李伯春(知府松/江人)題秦大夫松丞相無端憶黄
　犬坐令四皓擅清風先生千古雲霄意未
　必秦庭肯受封
張延庭(知府濱/州人)秋日登泰嶽過水簾洞丹楓
　霜點一天秋百里登臨媿遠遊泉掛簾櫳
　雙澗響雲磨蒼翠半山浮凌虚擬有神仙
　侣飛壑猶看道路修過化已經千古跡餘
　師在我定歸求　宿絶頂山房前韻風動
　簷聲銕馬秋探奇肯惓此遨遊驚心丹壑
　諸天逈回首白雲萬里浮倚險斷碑文已
　滅近人新月斧堪修平生未解懷山夢試
　叩天閽許一求過天門飛步天門道翛然
　羽翰生雲牙低岫出嵐黛遠山横聖仰先
　登跡松留獨立名達觀應不負萬古一含
　情
程拱辰(主事莆/田人)玉女歌英英白雲端神女駕
　紫鸞素姿凈峪天池水扶桑日閃玉容丹
　朝餐明霞暮吸露芙蓉製服電爲冠我聞
　黄帝女修眞生羽翰載傳漢玉葉石屋煉
　金丸西向瑶池禮王母鳴璫雜珮聲珊珊
　白日飛挾曹仙去空留丹竈鎮蒼巒黄花
　古洞眞人跡女指纖纖印苔石更有一片
　雨花床牛年指作薄團席銀燈懸斗傍燦
　若七星奕爐烟繞岩廊裊裊吐霧碧天花
　不捲水珠簾甘泉迸出白玉液乍聞萬壑
　松籟鳴疑是經聲喧唶唶曾頌李白句飄
　飄下九垓載聞宋眞主東來紫觀開寳磬
　聲落天空外玉簫吹集鳳凰臺卿雲絢爛
　挾輿下朱旛五采駕上來巍巍岱宗奠東
　土赫赫元君何神哉維山有神增靈異寰
　區千古仰崔嵬我也平生懷仰止今日東
　山著屐齒十八危盤石參差萬丈雲梯空
　中視乘風上天門振衣躡星紀仙樂雲中
　迎身如霄漢裡金蓮頂上紫氣騰稽首風
　前薦香芷素手授我硃砂杯湏臾餌以白
　石髓揖予更上日觀峰天鷄初唱朱曦起
　西望崑崙雪花明玉池直接天河水夜夢
　石函玉虚篇傍有羽衣親點指從此覔却
　紫芝依碧霞人世浮名一掃如風靡
王廷卿(主事荆/門人)登泰山幾年夢想岱宗遊今
　喜登臨最上頭雲凈日從霞外出峰高人
　在碧空浮仙巖列嶂青無了簾水飛崖翠
　欲流四望豈誠天下小祗縁古阜有尼丘
　○寄憩來巍巘嘹嘹過鴈風十年丘壑趣
　一笑俗縁空洞口留雲宿溪流與月通石
　床眠自穩魂夢覺秋虫
陶允宜(行人會/稽人)泰山絶頂泰岱峰高捧玉皇
　秦碑漢碣兩蒼蒼空中鷄犬通眞境海底
　魚龍送太陽雲氣低封千嶂色雨花平散
　一天香登臨至此無堪老五嶽三山事未
　强　天門百轉石崎嶇絶頂先登氣乍舒
　日月腰懸雙寳鏡星霞掌布一盤珠東西
　指顧分秦越咫尺光華入帝都何必金泥
　開玉檢仙人冲舉未全虚　碧霞元君諸
　天何地聚群靈泰嶽山高即上清聞說死
　生齊夢幻恠來賞罰太分明空中擁護金
　光相夜半傳呼絳節聲自是神人同愛國
　嵗輸百萬佐昇平　明有監司暗有神人
　天禍福兩相因若爲終古乾坤宰翻屬當
　時婦女身巖比普陀栖大士殿同南嶽拱
　夫人朝朝多少冠裳者仰止高山挹下塵
張程(主事安/福人)明堂天王出狩時玉帛萬邦隨
　柴望遵虞制恩威恊禹規齊君能罷毁季
　旅竟奚爲千載存遺址青陽在指麾
姜鏡(行人會/稽人)碧霞宫紀勝誰開梵宇碧雲岑
　雲去雲來山半陰石溜暗穿瓊玉砌天花
　時散蕊珠林隨縁好釋區中念選勝眞同
　物外尋最是燕臺看咫尺霞光遥映帝城
　金　水簾洞賦懷探奇入暮倦言歸改席
　怡泉坐翠微白水遥從千嶠轉青天化作
　五龍飛高懸苔壁常飄練倒捲巖風或濺
　衣何用别尋蓬島去源頭活處即吾機
吴同春(郎中固/始人)過桃花峪桃𣗳千重帶水涯
　靈巖百折傍山斜秋高瑶圃日爲實雨過
　天門浪作花方朔頻湏貽漢主漁郎何處
　覓仙家我來不及春風晩杖屨翩翩度彩
　霞溪未冬登岱岳東星樓閣自天開絳節
　高懸白玉臺兩向仙人峯外過雲從玉女
　峽邊來孤標捧日三千丈閣道凌空十八
　回靈奥已看人世隔赤城何處訪蓬萊
　蓬玄絶頂瞰洪濛五岳名推岱岳雄玉嶺
　鶴飛青帝觀天門人叩紫微宫星連闔闢
　三元合海抱乾坤四望空何事鷄鳴從叠
　嶂扶桑枝上日初紅　八荒迢逓望中收
　片右低看晝夜浮漢畤金章秋色泠秦松
　御帳雨聲愁星纏半繞雲巖出海水平懸
　日觀流仙骨莫憐丹竈遠乘風直欲度滄
　洲天仙閭靈府近如何絶壁捫蘿試一過
　不信海濱拖白練忽驚杖底墮黄河雲飛
　玉井香風細花泠瑶壇露氣多誰向青華
　傳秘訣古今天地捻悲歌遊暴經峪覓脫
　尋幽在徑通肩輿面面受天風深岩貝葉
　經霜白絶壁曇花映日紅百道泉聲飛𣗳
　杪千尋翠色落雲中楥琹欲鼓高山謂不
　見鍾期興轉窮
朱湘(郎中金/華人)登泰山攀雲躡磴扣天閽絶頂
　摩空星可捫俯視千山參法從卑看八極
　隘乾坤龍紋虎阜封苔蘚漢栢秦松長子
　孫今古登臨誰是主斷碑荒碣自黄昏
張體乾(郎中眞/定人)泰山巔紀遊地天交處此山分墓
　寫高明愧不文玉檢金泥成感慨嵐光嶂氣自
　絪緼攀崖便欲觀紅日躡磴行看入白雲迂我
　邀仙探聖跡豈期千仞會同群
李填(副使解/州人)登泰山小視塵寰共步虚一亭高敞
　岱宗初遥擎紫極扶桑處近擁丹霞太液餘雨
　歇還生神府潤天低常傍歲星居登臨盡借山
　靈力興滿乾坤任卷舒一泰山萬丈插層空騘
　馬馮虚欲御風日觀依稀朝絳節雲林彷彿
　接瓊宫湏臾上帝甘霖沛次第西臺玉趾
　中徃事空垂封禪史新遊應自古今雄
彭夢祖(郎中淮/南人)登泰山星幢寳纛鎻烟空縹
　緲飛梯萬轉通天闊練光爲白馬峰高嵐
　氣作蒼龍銀河欲迸仙人掌丹竈猶藏玉
　女宫毋聖代不求封禪草相如詞賦咲徒
　工不空濛紺殿俯長天萬里中原亦緲然
　日出東山翻入濟夜涼北斗欲沉燕松陰
　猶落秦時雨玉筴長封漢帝年好借西風
　爲羽翰徧妝五嶽杖頭懸河巨靈千古勢
　嵯峨萬點神燈愰不蘿曠野秋陰連瓠子
　虚岩爽氣落黄河三更日抱天門起百疊
　泉飛下界多七十二君無覓處依稀旌蓋
　霧中過一岱嶽盤亘大海東珠光怪底摇
　天紅雲烟常護碧霞頂龍虎欲眠青帝宫
　繞足星斗太歷歷盪衣香氣何濛濛有無
　仙人隔弱水况乃西池查靄中
李學道(知府浙/東人)謁玄官上壺天景最嘉崖
　生芝草石生花雲開玉殿瞻青帝香繞珠
　宫擁碧霞眼底風塵俱罔象寰中日月自
　仙家我來欲把玄機叩靜對蒼穹思轉遐
　(李任守令任御史以□氣著名當其守青/州南拜命之日夢泰山之神遣官迎之授)
　(以職銜其後竟死青州異哉)
馮大受(舉人松/江人)登岱二首水帝青陽闕仙人
　白玉壇徘徊空八極睥睨跳雙丸澹靄迷
　秦望層嵐生晝寒同游多謝眺秀色總堪
　餐　直上中峰頂方知泰岱尊崗巒關地
　軸星斗挂天門孤嶂秦皇碣深池玉女盆
　仙人雲外度白鶴自翩翩　泰山絶巔逢
　鍾明府曙色朦朧帝女壇雄風吹客布袍
　寒五雲忽覩雙鳧下千里同將疋馬看白
　石青芝隨地采高山流水向誰彈封中紫
　氣常來徃賈男先登足大觀　曝經臺路
　轉峰廻别有天平鋪石鏡落霞前芙蓉插
　翠層崖峙薛荔飛寒瀑布懸拂座雲生科
　斗字吹簫風度鳳皇僊恍然吾欲遺塵世
　日醉桃花不記年
劉宗岱(副使歷/城人)登泰山石磴天門闢太空躋
　攀夜到碧霞宫崖碑洞府標靈異雨脉雲
　根肇化工六月泉飛嵐氣泠三更日浴少
　濤紅可憐秦漢遺封在玉檢金泥竟未窮
潘子雨(歷城人/少卿)同陶心齋登泰山岱宗天下
　稱形勝携客躋攀雲霧中玉檢金泥傳歷
　代秦碑漢碣照蒼窮陰崖時積千秋雪晴
　晝雷生萬壑風興到不辭絶頂處乾坤一
　覽兩眸空
劉隅(都御史/東阿人)登岱絶頂日觀峰頭煙霧霏天
　風冽冽振吾衣仰捫星斗眀且近東望蓬
　萊似復非豐石緘金何代客群山積翠下
　方微安得羽翰凌風去從此飛游四岳歸
趙邦彦(舉人東/阿人)登岱岱岳峯頭俯鴈群鳳幢
　玉殿禮元君層崖疊嶂低秋日漢石唐碑
　令夕曛烟霧下迷千室雨臺廊晴澹九霄
　雲五松風起寒濤急嗚咽秦聲不忍聞
　岩嶂縈廻鳥路藏金牀玉几閟靈光神功
　片石生雲雨元氣群峰合混茫九點禹州
　渾一色萬年玄澤走諸方安期煉藥餘丹
　洞烟𡬾蒼蒼澹夕陽　金泥玉策靈章秘
　巨岳仙閭奠魯疆三觀雲峰天矗矗六龍
　輦道樹蒼蒼崩崖積雪千年白陰洞桃花
　四月香薄暮飛觴凌絶頂蓬萊五色晃東
　洋　巖岫天迴紫翠紛蓬瀛東瞰碧氤氲
　霞宫日麗千巖樹鳳沼波涵五色雲秦越
　河山盃底盡乾坤靈秀杖邊分玉童不見
　𤇆空渺徒倚松亭睇紫氛
朱維京(主事萬/安人)登岱日觀峰頭叩　帝關上
　方樓閣隔塵寰暫辭載筆西清署直上題
　名北斗間十二齊州歸指顧三千天界盡
　追攀高山自昔同懷仰不嘆相從梁甫艱
　　突兀眞看切太清將因仙侣得登瀛百
　千萬刼推雄鎮七十二君祗浪名山靄爲
　雲迷楚望松濤帶雨作秦聲還朝莫訝無
　新草不擬乾封侈聖明　封禪當年事若
　何秦壇漢時鬱嵯峨向來二客尋仙處曾
　是千官擁蹕過日色浮金摇白馬天空如
　帶走黄河振衣直躡天門上夜摘星辰浩
　浩歌　巖光噴薄遥天下萬里扶桑曉氣
　來縹緲群仙疑海上叅差三觀倚雲開華
　嵩並峙難爲侣河漢中流見一杯玉檢金
　科渾幻跡漢皇當日問蓬萊
于愼思(庠生東/阿人)望岳吟十日行陂陀頑山總
　不快一朝望崚嶒忽然豁眼界明滅微茫
　或可覩嶄嶄青嵐照終古神秀獨鍾造化
　奇遠射蓬瀛迎齊魯桑田未爲海衣冠禮
　樂長不收龜嶧諸峯未足尊中天突有一
　峰在七十二主未封前靈秘乾坤知幾年
　秦皇玉檢徒爲爾漢帝金泥亦罔然漢封
　猶有者出處碑斷秦人留玉筋三光未老
　留宗高元氣茫茫收不去崒嵂兮岧嶢上
　有松紏兮蘿結鹿駭兮猿趫安期羨門不
　可以倘見吾將乘螭𩥵豹求籛偓與王喬
　日觀峰頭衆小山夜半赤輪映㵿皎莫言
　日月隱明光且見陰陽割昏曉未須奔走
　禱名岳一望雲岩顔已破拄杖穿雲會有
　時凌風觀瀑歡無那　岱岳游引平生海
　岱客乃夢嵩華遊積蘇累塊不入眼十年
　蹭蹬仍東州塵寰偪側不受羈時時倒景
　凌清秋人言岱宗鄉土物可與元化銷百
　憂因之高丘望遠海海風四至聲風颼天
　門高高望不及但見奇峰峭壁千態萬狀
　使我應接無停休登月殿開雲樓下視雲
　霧翻螭虬辨馬峯頭認定練側身猿狖仍
　哀愁地五岳天三台造物辦此何雄哉若
　士此一至汗漫未可恢齊諧君不見華山
　傾圮恒霍羞海岱惟有東諸夜東人望岳
　如望母膚寸興雲副所求書生泥滓憶清
　汲未斷塵縁奈别何泰山處士高風在且
　向東峰翳薛蘿
載相堯(履歷見/前)登岱嶽兩日躋攀躭勝賞會
　凌絶頂興尤狂周天列宿高低轉下界彤
　雲遠近光碣石峯頭留皓月蓬萊海底見
　初陽嗟予陟岵仍多病却望衡廬憶故鄉
黄一桂(府判/閩人)登岳驅馳王事陟名宗歷覽危
　崖奇異鍾天向空中開殿閣人於寰外見
　玄蓬龍渠吐沫懸千丈爲道盤𤇆曲萬重
　仙子羽成憑鶴化白雲流水訪遺踪
郭恬(推官壺/關人)委實泰山香稅去年曾上蓬萊
　閣今日還登封禪臺滄海已知重譯獻岱
　宗聞說六飛來萬方香幣供仙后一代龍
　章發聖懷自愧微臣兼稅事雲霄徒倚望
　三台
袁䅮(知州懷/遠人)登岱岳謾成天門遥上鳳凰巔
　萬丈丹梯紫炁連東極長留王女勝登封
　猶紀漢秦年尊開曙色滄溟近杖倚磨崖
　日月懸更向層崖尋聖助攀齊應在世人
　前
楊文禕(同知固/安人)登岱海宇誰云闊都來四望
　中峰巒咸拱北日月早窺東下土疇能並
　中天此最雄宣尼元獨步萬古仰高風
顧文耀(東吴人)登泰岱宗峻極逼瑶京萬里
　風雲杖底生漢時至今浮王氣秦松猶自
　靄春融朝天客仰天門逈捧日心懸日觀
　明掌上河山皆帶礪磨崖還頌泰階平
蘇眉山閩人玉皇頂玉皇高閣擁丹丘鶴壁
　峻嶒瞰百州彷彿紫微星斗逼應知身在
　五雲頭　日觀峰曙色峰前五夜開扶桑
　推出火輪來紅光直射滄溟外倏忽文明
　遍九垓　丈人峰氣象巖巖此最尊群峰
　兩兩列兒孫古今幾度滄桑變惟有乾坤
　此老存　桃花洞雪竇雲岑玉洞新桃花
　紅勝武陵春仙槎直泛蓬壼裏何事漁郎
　復問津
阮自華(舉人安/慶人)登泰岳朝回青帝老山前歷
　落繁星綴繡簷封色錦浮司馬頌海光紅
　起祖龍船松亭巖屋神堪畫石峽天門秀
　可憐枉自浮槎尋八月已教襟帶入重玄
張新　　登泰丹梯縹緲上天關大地山
　河指掌間欲傍星辰捫帝座直愁雲霧失
　人寰泥金瘞玉終誰白白石清泉香自閑
　匹練吴門何處是凌風好便拂衣還
陳申　　宿泰山公館晩遊乘間過岱宗
　躋攀曲磴幾千重未從絶頂躭清興已眇
　群山度曉鍾寒夜暫將丹竈訪紫門詎許
　白雲封悠然借宿石床月肯數華陽第二
　峰
光盧(舉人歷/城人)登泰倚杖凌空俯大方振衣千
　仞獨徬徨海門吞吐風雲色天界週逈日
　月光魯定齊桓俱寂寞秦封漢禪入微茫
　乾坤縱我探奇客瑶草拾來獻聖王
周天球(吴郡人)望岳鬱葱日夕氣佳𦱂衣上
　横飛綵翠來薄海千山趨下阯中天三觀
　衣層臺射牛何處修封跡司馬當年單禪
　才欲問五松巖壁上秦時風雨宣相催
　登岳六龍開道九霞傍飛磴盤盤躡景光
　中阪直愁風引去下方微見鶴迥翔雲埋
　培塿群峰小天坼河流一線長巖際倒身
　低落日安知匹練是吾鄉
余維玉(學正樂/安人)登岱爲學直如陟秦山一毫
　怠忽莫躋攀謾從石磴層層上自入天門
　蕩蕩間觀日三更原有本棲雲萬壑捴無
　關直趨孔子登臨處道眼應知隘八寰
孫時(秣陵人)登泰山崇朝常說泰山雲如削
　芙蓉逈出群疊嶂廻陰藏巨壑長河浮練
　落晴雰烟霞不改登封色金石猶存異代
　文此日乍臨多遠矚獨將杯酒戀斜曛
陳宣　　登泰乾坤五岳峙形勝首稱東
　嶻嶪彤梯秀㠝岏翠壁崇蒼茫看碣石獨
　立擬崆峒下界雲烟杳中原日月同山靈
　曾駐帳地險幾回驄雪下先冬白日觀未
　曉紅逍遥青帝殿精爽碧霞宫棟宇聯星
　斗神光閃電虹聲名馳化外柴望肅升中
　感應千方一呼號萬野通貢輸如國課覆
　載比玄功漢策相如麗秦碑李斯工仙人
　疑可見玉女日相逢元化無離合山川隨
　始終我生衰髩短流落壯心雄寄寓聊題
　咏低垂寫赤哀
冀相(漳州人)桃花洞步入桃源路天台跡似
　茫曾來伴劉阮不是問津郎　白雲洞危
　石巉巖裏白雲向此生兩三姑女在閑讀
　子雲經
吴相　(人)泰山晚照寒曉隨𩣭馬斜陽
　度兩峯碧茫空眼界奇絶到胷中日月東
　西照烟霞遠近籠靈輝粧異景人世此難
　逢
鄭材(安肅人)登泰山泰岱峻嶒尊五岳乾坤
　氣象此悠悠星辰近對雲霄出日月遥看
　渤海浮磴道盤紆千嶂斷飛泉瀑布萬谿
　流平生豪俠登臨意長嘯拂衣天上頭
宋存德(秣陵人)登岱幾年踪跡混塵寰誰意
　名山此日攀鳥道逶迤青嶂外羣峰杳眇
　白雲間恍疑天際聞雞犬忽訝長空震羽
　翰况是勝遊偕妙侣可無佳句紀層巒
吴道(浙人)登泰三十六盤何險巇曉來登眺
　自忘疲眼看山頂疑無路身在雲端不自
　知嬴氏五松寧故物唐人千仞有磨碑古
　今興廢只常事金簡玉函亦大奇
盧濬(天台人)登泰山天放晴光快我遊攀崖
　直跨碧雲頭烟塵消盡江山曙腸腑收回
　宇宙秋追覔鳳麟思孔孟平臨霄漢憶皇
　州何人更訝來遊晩一笑千年願已酧
孫璋(海寧人)登泰山玉柱崢嶸接上蒼攬衣
　登眺思茫茫兩輪日月雙峯近一統山河
　萬里長絶漠有君皆入貢窮荒無地不歸
　王于今莫奏東封踈聖治雍熙邁漢唐
王楝(訓導泰/州人)登岳登岳到巔奇又奇碧霞宫
　闕紫雲棲千尋絶地遐如舉咫尺瞻天近
　欲窺見大幾人稱道眼禮玄何限乞神禧
　遥思東魯毓靈秀應有才賢鳴盛時
朱覺民(學正高/郵人)登泰山淮海生平仰泰山何
　縁咫尺得躋攀仲尼遺跡將繩武石洞玄
　修許叩關磴磴漸超雲霧外巖巖待立雪
　霜間山靈試與評高下明鏡無臺更出寰
朱洪濟(學正陽/穀人)祈雨炎蒸如燬值愆陽大地
　嘉禾膜欲傷萬姓憂煌心殄瘁一誠感格
　雨淋浪豐亨預慶篝車滿頌述咸稱主牧
　良功德由來應食報徵書首辟佐巖廊
王化(訓導六/安人)祈雨旱魃爲祲虐燄狂燋禾爍
　石衆皇皇郡侯懇效桑杕禱河伯洪施雨
　澤滂望慰三農興頌美忠輸九稅慶豐穰
　朝
　天課績慶稱最顯擢高名注
　帝傍
汪坦(經歷)登岱十載遨遊鬢欲星朅來長挹
　岱峰青氤氲樓閣憑眞宰欻吸風雷朝萬
　靈人間得失誰爲主天上神仙我自名煑
　石餐霞非妙乘寂寥還復悟無生
郭汝林(永豐人)登岳天留岱岳開東土壯志
　登臨日正晴漢祀秦封俱莽跡峭崖幽壑
　獨關情樓臺唇氣滄溟抱古木龍文日月
　衡探賞未窮吾借榻翠微今夜一星明
查志隆(履歷見/前)三登泰山紀行泰岱峰前一
　駐𩥵天門御帳簇晴嵐悲秋忽漫逢重九
　歷險應知快活三十八盤中還汗血萬重
　雲際任歌酣大觀許步宣尼後長嘯歸與
　也自堪
　時隆慶壬申年被逮蒙恩昭雪東歸過此
　十五年來復此遊山光如昨思悠悠丈人
　峰桂乾坤老玉女泉涵日月流三伏寒崖
　猶挾纊九霄霽色欲沾裘忽看雲雨連燕
　冀
　聖主應紓旱魃憂(時萬曆丙戌起官東/夏月行役過此遇雨)
　冬孟登登最上頭藹如春暖爽如秋月輪
　正向瑶池滿日觀翻從碧海浮龍峪三辰
　風不動虬灣萬壑霧全收乾坤一覽歸圖
　籍可是山靈爲予酬(時萬曆丙戌冬月奉/臺檄脩岱史訪勝過此)
鄒德溥(翰林院編脩江/西安福人)登岱二首泰嶽岩嶤
　逼斗垣人間不道有崑崙雙峯日月環天
　界半榻風雷薄帝閽北指雲光瞻紫極東
　來海色入清尊秦車漢鼎今何䖏嘆息空
　山片石存萬疊層巒拱岱宗蒼崖峭壁削
　芙蓉山光杳靄吴門馬海氣霏微越觀峰
　清角猶疑聞帝籟赤丸何處覓仙蹤振衣
　獨倚青霄立片片輕雲落五松
光盧(舉人山東/歷城縣)登岱吟同鄒太史賦生平自
　抱神仙骨喜入深山采薇蕨泰山五岳推
　其尊故人招遊出帝閽相將攬勝山之後
　奔峭斷崖錯如繡鳥道盤旋千仞餘危巔
　上有玉皇居日觀振衣白雲落天門長𨅋
　清風度清風細兮天籟聲白雲斷兮海曰
　生分野中峯齊魯變晴空下界雷雨暗殘
　照荒荒翠嶂前琪花歷歷以相然河流如
　練掛秦樹霞散爲綺明鄭圃七十二家封
　禪君空留片碣滋苔紋吾欲尋眞訪大道
　直窺方嶠恣幽討阿誰煉藥古洞開五色
　烟光燭上台半畆磐石勒科斗臨經似出
　蒼頡手願乞仙人一粒丹如是我聞心地
　寬采采蕨薇最可茹不作神仙不忍去菟
　裘老矣絶塵埃曰歸塵世轉堪哀(泰山道)
　(中同鄒太史)賦學士干旄出帝都來過東
　岱挾狂夫自憐芳草常爲客却喜碧山不
　負吾老戍花陰隨去馬江樓月色照呼盧
　憑君雙劍如秋水肯把生平意氣孤
蘇澹(濮州人/舉人)登岱二首平生湖海原空闊覽
　勝今登第一山夾道濃薰楓葉赤垂巖倒
　染菊花斑九州禹貢微茫外千里堯封指
　顧間星斗瞻依眞咫尺夜深環珮響珊珊
　○西風吹送登山屐饁携攀躋興轉濃瓜
　葛周親丈人石浮沉秦爵大夫松幽泉細
　迸中天月虚谷遥傳上界鐘沐雨盤雲翠
　如削秋來天地老芙蓉
蘇潢(濮州人/審理)瞻岱二首柱杖來天上下看雲
　氣浮乘風謁泰岱觀日渺滄洲採藥迷仙
　路尋經斷水夕曛桂林杪遥興不堪留
　　來拾金光草旋登王女池逄曾談古跡
　穿徑探幽奇斷碣摳秦字摩崖讀漢詩憑
　軒以一望雙觀鬱參差
劉勑(歷城人/舉人)登岱岱岳峯頭玉𣗳秋拂衣長
　嘯思悠悠眼空宇宙三千界勢壯山河百
　二州人到天門星斗近鷄鳴日觀海雲浮
　當年禪草今還在秦漢如何成古丘
張岐(松江/人)登岱二律半空削出青芙蓉直上
　煙霄幾萬重漢時尚傳天子栢秦封已改
　大夫松才非草禪慙司馬世際昇平笑祖
　龍本爲祝釐曾汗漫丹裏常繞碧霞峯
　振衣千仞絶塵氛野色蒼茫倚暮曛日觀
　有峰來海市古碑無字逼星文頓空屐底
　三千界誰識編中七二君兩袖翩翩渾欲
　舉不知身世出浮雲
龔勉(無錫人浙/江叅攻)偕湯比部覺軒同登泰山因
　賦登岱歌以紀勝我適登太山三月春欲
　暮萬里來長風當空捲雲霧須臾霧盡見
　山色蒼翠叅天天與天逼層層石磴躡雲
　升萬壑千崖轉奇特御道縈迴六龍翥峭
　壁飛泉挂瀑布遥看一塢桃花紅却疑又
　入桃源路大夫松何落落無字碑何巍巍
　秦皇漢帝今安在唯有此松此碑無傾頽
　㠝岏怪石滿山立磨厓字久蒼苔浥靈蹤
　秘跡不可窮深巖時有蛟龍蟄振衣再陟
　最高峯大地山河一望中眼空不啻小天
　下獨超太古窺洪濛東向蓬瀛但咫尺西
　顧崑崙近可踖赤城王屋眉睫間烟霞繚
　繞登山屐勝遊至此何快哉排空大叫天
　門開雲端玉女兩兩下直上金銀臺顧我
　自媿塵凡質稽首群仙謝非及唯願投簪
　學向平遍遊名山棲少室登岱雜詠
　石經峪翠屏圍石壑誰把金經書嵗久字
　多滅經㫖只如如　迴馬嶺御道六龍過
　壁絶千馬迴登封世已遠山逕滿蒼苔
　大夫松長松倚絶巘蒼翠欲摩空豈受秦
　皇命自有白雲封　御帳峭壁逈叅天四
　顧若列帳曾留帝子棲翠華可想望
　天門遠陟青雲梯一振凌風極長嘯入天
　門玉女遥相接　玉女池山池水碧澄可
　照夫容面玉女時徃來彩雲飛片片
　白雲洞石洞棲白雲玉檢封漢武漢武久
　寂寥白雲自千古無字碑雄圖已消歇山
　頂遺空碑金書不可見日夜天風吹
　日觀峯夜宿日觀峯起看扶枼日海底騰
　明珠蛟龍驚出窟　孔子崖尼父昔登臨
　玄覽超無上我來得瞻依頓覺心神曠
張懋忠(肥鄉人)　登岱二首天門雙控鬱葱
　葱竹杖西來禮大空削玉幾時留漢策探
　碑千載識秦功晴光近指扶桑日紫氣遥
　連碣石風七十二家今寂寞水簾不盡野
　花紅　雙龍百折漱清湍夾道蒼蒼第幾
　盤明月平臨三觀合白雲不動五松寒長
　裾寳色香扶起幽谷玄芝鹿踏殘方外道
　人流水性爲探名岳著書看
鄒德溥(翰林院編脩/江西安福人)同光顧吾遊泰山道中
　感念舊遊賦此當年結夏南山寺與君意
　氣凌天地蒲團坐破千峯雲雲光片片落
　人世今日逢君清源頭携手重爲泰岱遊
　泰巔末陟心已壯飄然如在青霄上君行
　山立不可移吞吐風雲百岱奇乾坤假我
　以康樂高朋勝槩兩遺之何時從君三山
　島其躡仙蹤拾瑶草
　丈人峯獨立丈人峯直覺天下小仰視有
　高冥俯矚無孤鳥
　日觀峰我凌千仞崗縱目乾坤外長風吹
　海色泠然襲衣帶
　玉女山青天垂絶壁下有幽人居趺跏坐
　白雲澄然萬籟虚　白雲洞此洞足幽棲
　卧笻聊一舍竚看吐白雲霡霂雨天下
　石經峪誰將貝葉經勒此盤石上梵字有
　無間亦足悟法藏　桃花峪峭壁凌穹蒼
　冽泉貫其趾不知天地間清絶更誰似
　無字碑絶巘植空碑古人如有意由來最
　上乘原不立文字
　大夫松爾本𢬘勁節秦官何及之乘風發
　長嘯如羨啇巖芝
　泰山道中有作中原古道草萋萋萬里游
　軺汶水西喜有青山供野興且呼眀月共
　巖棲空江星斗懸蒼壁野戍風雲暗緑谿
　七十二君封禪在可能策杖問金泥
俞琳(教授江西/信豐人)登岱歷徧危岑謁帝孫碧霞
　殿近紫微垣天行日月雙相照地列嵩華
　獨此尊瑶草琪花成色相霓旌電蓋擁精
　魂試從金闕凌風立九點神州盡可捫
　混元閣爲覔三陽觀停車更一朝松陰稜
　白日石徑倚青霄
　宸翰暉山谷仙函鎻泬寥談玄眞有契况
　屬故人招
喻均(新建人松/江知府)暮春一日同李長卿侍御登
　泰山四首宇宙名山願不違還從仙客試
　春衣天廻大海雲千疊花滿中原錦一圍
　秦觀崔嵬人已遠吴門縹緲事還非千岩
　鐘聲尊前合不遺雙笻下翠微
　齊魯千峯望裏開濁河清濟日縈廻居然
　形勝雄諸嶽久矣英靈動九垓翠壁舊諳
　虞帝狩白雲曾扈漢皇來　聖朝謙讓東
　封事莫問相如作頌才
　昧爽徘徊日觀東漸看曉色入溟濛祥雲
　不導羲和馭濁霧翻迷海若宫巨壑魚龍
　眠自穩諸山金碧坐成空遥憐萬里扶桑
　影倘避霜臺御史騘　　步轉山腰日欲
　晡還從官閣醉醍醐簷前氣候分寒燠郭
　裡人煙定有無鳥道千盤垂脫險鳩笻雙
　郤未須扶山翁笑指亭亭幹曾是秦時五
　大夫
陳萬言(御史南/海人)題日觀萬户星辰未曙天瑞
　光先照觀峰前應知此去扶桑近願借仙
　槎到日邊　小天門值雨武帝登封舊有
　臺靈湫時見白龍廻天風倒捲簾泉水猶
　有遊人冒雨來　　霽望雲外山河拱岱
　宗鄉關何處翠重重憑高極目堪惆悵認
　錯羅浮浴日峰
　無字碑鞭石曾聞自海東晶瑩今徹碧霞
　宫摩娑汝末經題刻猶勝磨崖耻頌功
　岱宗登拜古來二月登巡地異代登封事
　有無玉檢秘藏芳草合翠華臨幸慶雲孤
　天邊舟楫尋仙侣馬首喬松號大夫今日
　守臣惟秩祀青山尊俎百神趨
　夢憶名山已數年偶隨猿鶴共聯翩攀懸
　石磴疑無路轉出雲林别有天滄海𤇆波
　圖畫裏齊州形勝酒盃前尋眞未悟長生
　訣欲向峰頭禮玉仙
吕坤(山東叅政/洛陽人)毒草歌(有序)萬曆戊子春山
　東飢蓋二年旱後也菜根樹皮剥掘殆盡
　又食及野草幸無毒不問苦辛生熟面黑
　者如銕黄者如土殍者宇野不復收余行部
　日見道間青草三二種花且實矣蔚然獨
　存問之對曰此猫兒眼芫花鬼臼也有大
　毒使入喉能即死幸甚徃有食之者吐瀉
　懊憹終日夜裂肝腸竟不死其難堪視死
　甚焉何敢食余收淚而代之歌
　桞頭盡榆皮少豈是學神農個個嘗百草
　但教飢餓緩一刻那論苦辛喫不得嗟嗟
　毒草天胡生此既不延我生又不速我死
　速死豈不難長飢何以堪
　靳莊行長清六月纔禾黍大家小家愁無
　雨草根桃盡木如冬又見探雛啖野鼠沙
　中稚子哭欲絶阿八卧路不能語三年長
　餓一息在那復餘情念兒女破屋一叟搗
　榆皮我問搗之欲何爲土性多沉糠性浮
　榆末和之可爲糜極知强活能幾時暫於
　膓胃勉撑持妻子填溝老我存死者長樂
　生者飢慟哭無聲但有淚瘦骨令人摧心
　脾道傍一廟有神坐黄金爲身受香火
白南金(永年人)登泰山峽口長風放曉晴捫
　蘿屹立壯心驚囂塵平隔天門逈葱鬱還
　將日觀生鴈影高秋來朔漠松花一夜到
　蓬瀛凌虚忽憶千年事漢策秦封總浪名
徐守仁(經歷祁/門人)登岱巍巍東岳接蒼穹誰闢
　紅門磴道通腰筍漫經黄峴嶺攀蘿直上
　碧霞宫堯天舜日瞻依近魯阜齊州指顧
　誰千仞磨崖都覽徧還登絶頂頌神功
　再登兩度探奇謁岱宗山增靈秀擁芙蓉
　穿雲曾出天門路望海還凌日觀峰碑上
　苔痕侵漢篆岩前松蓋偃秦封三千世界
　微茫外直北明光是九重
姚自復(吴縣人)登岱岧嶢泰嶽喜攀躋十八
　盤開石作梯草禪尚傳司馬賦苔封已汶
　祖龍題振衣直上天樞近倚劍雄看斗柄
　低翹首吴門何處是千雲匹練望中迷
周道南(諸生吴/郡人)登岱宇宙名山屬岱宗至今
　猶自說秦封低雲欲度千峰鳥噴雪爭回
　萬壑龍日觀可能通
帝座天門應許躡僊踪故鄉極目知誰是匹
　練那堪帶下舂
姚應士(鄞縣人)登岱奇觀天下狂客興唫豪
　環帶群流細擎天一柱高彈丸爭是日秋
　葉競爲舠山麓青天兩楓林白畫濤孤城
　卷石聳魏闕片雲掏無字秦碑幻封禪漢
　史嗷水簷飛瀑布龍峪躍神鼇峴嶺黄梅
　熟懸崖翠黛挑碧霞深隱處玉女煉丹膏
　五華泉浴面八彩鳳啣旄粧鏡當空照梳
　雲四野幍芙蓉開緑髩星斗燦宫袍環珮
　鳴千澗笙簧奏萬嶆僊橋三碣石御仗半
　蘭□夫松凝雪色聖道配天褒崖文神鬼
　護盤路鳥猿號石印金剛字波摇日觀㠙
　山河百二境法界萬千曹登臨一長嘯名
　利符鴻毛
胡希舜(副使原/武人)登岱岳乾坤無際此登臨獨
　立清秋思不禁海水東來三島近天門北
　望五雲深看山玉女烟中度對雨蒼龍澗
　底吟七十二君何䖏覔空聞册簡瘞黄金
詹仰庇(侍郎安/溪人)登泰山二首出城已愛數高
　峰上嶺雙眸翠萬重澗道亂鳴崖下瀑山
　僧遥撞客來鍾廻巖天蓋傾東海恠壁風
　濤韻古松勝絶只欣酬夙約神仙何䖏更
　相逢
　漢檢秦封空復聞銅梁金瓦祀元君坐觀
　萬象終無極下瞰千峰捴不分酒外殘更
　滄海日封中終夜石樓雲拂衣未遂烟霧
　癖聊爾登山出世氛
陳文燭(大理寺卿/沔陽人)泰山四首阿閣神房見羽
　翎僊山吾久佩貞形吴門匹練天門白海
　上飛濤掌上青開闢自來分日月煙雲吹
　䖏落辰星張衡東望縁何事豈謂兹山好
　勒銘
　日觀孤峰逈絶群御香亭敞氣氤氲松聲
　似帶秦時雨壇影頻飛漢檢雲玄石洞中
　尋玉女碧霞宫内訪元君昨年曾過臨卬
　里尚憶相如草禪文
　霏霏涼雨送山鍾樹杪俄驚掛白龍帝闕
　依微看北極
　聖朝禋祀少東封千秋玉液終當遇一望
　層雲已蕩胷李杜高篇今自在那能杖屐
　得相逢
　指顧名山夕照前中原平楚正蒼然黄河
　曲抱三义澗滄海寒生六月天地辨齊州
　煙九點臺瞻魯國道千年安期亦有神樓
　散可得從吾肘後懸





岱史第十八卷登覽志縣肆
唐丁春澤日觀峰賦日之升也浴海而麗天
　嶽之峻也切漢而臨邊登高者以致九霄
　之上愛景者欲在萬人之先其所惟一其
　仞惟千伊風靈之有載彼日觀之存焉夫
　其夜刻未終曙色猶昧彼窮高之極遠此
　有進而無退未辨昏明斯分覆載屢聞鳴
　鴈猶陰沉而不睹忽聽晨雞即瞳曨而可
　愛於是漸出暘谷將離地維巖巒既秀草
　樹生枝姿氣則赫人皆仰之其望也如燭
　其照也無私昔者帝王御字立極垂統封
　禪及此成功　廵狩應其春仲莫不登兹
　絶頂燭遐大明思照煦之義窮造化之精
　以爲日象一人之德嶽是三公之名信王
　侯之設險俾夷狄之來平方今一德無爲
　三光有象動植昭泰神祇肸蠁千嵓瑞色
　思効祉以疑升萬壑春雲欲入封而空上
　客有才乏羽儀心思騫翥每精聚螢之志
　難窮望日之處引領終夕含情連曙如照
　燭之有期故躊躇而不去亂曰日有觀兮
　絶代獨立登之望兮無遠不及何大陽之
　至精莫不專於出入
　又賦泰嶽東南峰開一室旁接天路低臨
　曉日陰霾玉兔動宵漢之微明曉報天雞
　越氛埃之逈出初其瞑色葱籠懸崖倚空
　獨出清虛之外遥分蒼莽之中隱霧猶白
　經天漸紅披草樹以燈亂耀波濤而血融
　及夫林嶺寒消煙雲色變星河寥落以初
　没峯巒邐迤而徐見火動山頂輪移水面
　穿晴隟以飛鏡歷幽窗而走電至若門宇
　蕭條霜空泬寥涼開曙景暖入殘宵楊晶
　彩以赩赩散芒角而飄飄露灑交疑風牽
　影摇望極在涯生從地表夫弱木之歷歷
　出陰之杳杳萬壑收瞑千巖送曉消古砌
　之晴雪動寒庭之宿鳥遥空泠滑傷寸晷
　之難□碧嶂岧嶢望輪光而漸小凌霄色
　麗騰空影斜氣亂山燒光分水花石壁孤
　色覺靈槎之津狹炎輝咫尺信長安之路
　賒既而皆焜燿以徐來泛圓靈之不礙蒙
　水氣以珠暗露松陰而壁碎霞色收錦天
　風劔黛披雲際之斜吴豁天門而俯對依
　簷乍吐咸生齊魯之間過嶺逓明照及草
　芽之内由是遠挂寥落高辭絶瞑萬象焜
　煌而畢照六龍夭矯以無寧安得足踏聲
　峭手扶青冥陳白晝之若短願陽鳥之暫
　停
宋洪邁容齋隨筆應劭漢官儀載建武封禪
　事每稱天子爲國家其叙山勢峭險登陟
　勞困之狀極工予喜誦之其畧云是朝上
　山騎行徃徃道峻峭下騎步牽馬乍步乍
　騎且相半至中觀留焉仰望天關如從谷
　底仰觀抗峰其爲高也如視浮雲其峻也
　石壁窅窱如無道徑遥望其人端如行朽
　兀或爲白石或如雪久之白者□過𣗳乃
　知是人也殊不可上四布僵卧石上亦賴
　齎酒脯處處有泉水復勉强相將行到天
　關自謂已至也問道中人言尚十餘里其
　道旁山脅仰視巖石松樹鬱鬱蒼蒼若在
　雲中俛視谿谷碌碌不可見丈尺直上七
　里賴其羊腸逶迤名曰環道徃徃絙索可
　得而登也兩從者扶掖前人相牽後人見
　前人履底前人見後人頂如畫重累人初
　上此道行十餘步一休稍疲咽脣焦五六
　步一休牒牒遽頓地不避燥濕前有燥地
　目視而兩脚不通又云封畢詔百官以次
　下國家隨後明日太醫令問起居國家云
　昨上下山欲行迫前人欲休則後人所蹈
　道峻危險國家不勞又云東山名曰日觀
　雞一鳴時見日欲出三丈所秦觀者望見
　長安吴觀者望見會稽周觀者望見嵩山
　凢記文之工悉如此而未嘗見稱於昔賢
　秦吴周三觀亦無曾用之者今應劭書脫
　畧惟劉昭補注東漢志僅有之亦非全篇
　也
邵伯温聞見録客云昔罷兖曹與一二友祠
　岱岳因登絶頂行四十里宿野人之廬前
　有藥竈地多鬼箭天麻玄參之類將五鼓
　初各仗策而東僅一二里至太平頂叢木
　中有眞宗東封壇遺址擁褐而坐以伺日
　出久之星斗漸稀東望如平地天際已明
　其下則暗又久之明䖏有山數峰如卧牛
　車盖之狀星斗盡不見其下尚暗初意曰
　當自明處出又久之自大暗中日輪湧出
　正紅色騰起數十丈半至明處却半有光
　全至明處却全有光其下亦尚暗日漸高漸
　變色度五鼓三四點也經眞廟帳宿之地
　石上方柱窠甚多又經龍口泉大石有罅
　如龍哆其口水自中出又經天門十八盤
　峰尤秀聳北眺青齊諸山可指數信天下
　偉觀也
襲慶守錢伯言遊覽記宣和己亥九月二十
　四日面奉玉音至奉符催視岳祠後一月
　伯言至自兖明日具香燭以告上㫖已而
　罷醮于會眞宫獨登瑞雲亭早飯于行館
　遂同令寇庠丞吕光問祠官曹欽承萊蕪
　令韓僖道士蘇彦弼謁岱岳觀留連池上
　復自金母洞過青帝觀觀文僖丞相遺刻
　遂遊白龍潭奠御苑玉芽於水中愛其泉
　石之勝廼相與策杖散步還過雞籠峰始
　復肩輿躬走社首山視禪壇訪遺迹晩入
　乾元觀小飯翠陰亭而歸
元杜仁傑撰東平張宣慰登泰山記畧皇帝
　中統元載擢用宿儒宣撫十道公首與其
　選公治河東有異政考爲天下最宇上親
　召勞以巵酒至以字呼朝野榮之越四年
　上復命公爲東平宣慰使嘗曰曲阜寔夫
　子之庭泰山爲中原神岳皆在境下所當
　親祀以至元重九前三日瓣嚴以行由沂
　州門出時天宇晦冥翌日至林廟拜三聖
　墓雨氣猶未艾信宿抵岳祠明旦登西華
　門雲則載陰載暘雨則間作間止咫尺三
　觀在墨潑染間刹那千百其變公謂所親
　曰登頂之約蓋不敢定苟晴矣乃行否則
　恐勞而人既而五皷將作陰爲之觧馭三
　唱未終星爲之芒錯于是州刺史張汝霖
　奉符令張佺司户王天挺及從者三百指
　具肩輿輦公而上已而過黄峴飰於護駕
　泉次御帳少憩去天門猶不趐十五里路
　漸隘林𣗳四合就其罅望乏天光凝碧如
　紺珠薄暮至絶頂由東以望見山影黕黑
　偃卧無際頃觀李斯碑僅得數字其餘漫
　不可識下自登封壇皆歷代磨崖亦復剥
　裂惟唐明皇御製紀泰山銘其字大如椀
　深幾寸泥金錯落猶有存者日没少頃寒
　氣已逼人如仲冬時從者燎薪圍坐以待
　旦參甫中公起步自玉女池登日觀峰六
　合蹇開肅然無纖滓待蒸黍時東方曨□
　乍離乍合移晷日露其半恍然如入無量
　金色界中凡在行者莫不嘆詫及廻又得
　西影直抵昧谷若與崑崙爭雄長公輒奮
　髯驚叫曰吾此行凢三見岱宗面目吾願
　足矣噫予自壬辰北渡三十餘年凡九來
　未嘗覩此奇事雖欲勿紀得乎古者有天
　人之辯謂人無所不至惟天不容僞眞知
　哉公純誠人也盖無徃而不恊無動而不
　言無禱而不應是行之異乃一節耳雖然
　天下之事固有邂逅相合者多矣昔衛旱
　伐邢師興而雨或者謂適與雨會則非也
　此特純歸之天烏在所謂由人乎哉至於
　揮劍成河變晝爲夜或有此理如韓吏部
　開衡山之雲蘇端明借海藏之春皆我輩
　之餘事安用詫爲因公此來書諸石以示
　來者(奉高王禎書刻延/禧殿前)
皇明李裕登泰山記成化乙酉春同年御史
　李景賢來按山東是歲三月朔同自濟南
　徃謁闕里回抵泰州公館夜酌景賢曰喜
　兹和煦明當同登泰山一覽奇勝可乎余
　諾之明晨起與景賢聯騎出州城北望輕
　煙薄靄横帶山腰適叅政葉拱宸副使莊
　尚源邂逅而至遂與偕徃北行二里過白
　鶴泉泉出石罅湁潗鼎沸久旱則滲漉距
　西百餘步曰梳洗樓不知創於何時惟存
　故址從西折北二里有王母池泉甘而冽
　瀵沸潾㵾不竭不溢鄉人取水禜雨頗驗
　又北五十餘步曰吕巖有吕仙石像宋時
　建樓閣堙圮獨荒基破礎存今圍以石垣
　其中深林茂草森布蒙密曄曄猗猗頗有
　佳致至山麓時日出扶桑雲霞絢綵日前
　羣峰錯立遠近異態景物之奇似快心意
　自山麓抵廻馬嶺十餘里羣峰對峙嶻薜
　崢嶸勢相噬齒中夾溪流轉騰潎冽觸崖
　石激堆琦其聲澎湃瀥瀥浤浤榮迂數里
　入汶又有巨石大者如輪小者如罋硉矹
　磈礧偃卧路徑難以數計策馬單行崎嶇
　至嶺下是嶺岌嶪陟絶車騎不可前馳余
　四人神思覺疲僕從亦有倦色少憩石上
　飲茗易肩輿穿深林踰大石行可四里陟
　崖劖削中夾石徑𨸭陀險阨有石磴可躋
　復行二里許即宋眞宗東封帳宿處曰御
　幛其地夷衍嘉木榬榬繁陰布地前即深
　澗黛蓄膏渟水光映天巉石錯雜如斷齶
　有小魚色青黑浮遊水面臨溪觀之時羅
　道士獻茶餅余試以餅餌之翕然聚已而
　尚源投以小石悉潜去復三里餘至黄現
　山秦時有松五株始皇登山封五大夫枯
　没後人續植者百有餘年老幹拳曲擁腫宛
　若蒼龍勢欲飛騰余四人休憩其下嗟嘗
　奇態又行二百餘步曰百丈崖崖石如屋
　可容十餘人臨瞰道傍紫蔓青蘿摇綴蒙
　絡傍有石洞𧮿谺而黑莫測深廣人亦慴
　愳不敢窺又經石壁峪至十八盤兩峰對
　插峭峭如壁其間累石爲徑盤繞至南天
　門幾五里遠望如梯懸倚山畔此最險絶
　易小橋盤道而上入天門東行數里詣昭
　眞觀易冠服薦祀紫霞元君問道士云不
　知創始每嵗春月四方謁者踵至心弗虔
　立致奇報余聞而驗之數矣已即祠後觀
　磨崖碑是碑唐玄宗紀泰山銘字大如手嵗久
　風雨多剥蝕其字距東十數步觀始皇封
　泰山制李斯所篆其石埋植土中高五尺
　形制似方非方四面廣狹不等余刮磨垢
　蝕而細觀之總二十二行行各十二字多
　不可識又西行數步上太平頂此泰山最
　高處上有盤石方丈廉隅尚整黧色光潤
　可愛余四人坐石上少頃拱宸尚源足疲
　怯還昭眞觀余與景賢褰裳徑徃頂上俛
　瞰羣峯攢簇伏地若培塿獨神霄兩峰嶾
　嶙特起佳花異草舍丹吐白者駢羅列布
　於岩谷靈禽怪獸啾鳴嘯號之聲雜沓盈
　耳最爲泰山奇勝又百三峯曰日觀吴觀
　周觀余與景賢因縱目四顧渺然無極而
　崧華恒霍諸山以及江漢河濟諸水皆可
　指數誠天下諸山莫踰其高時曰正午風
　清氣爽徘徊既久頓覺神思飄灑迥隔塵
　寰而不知身踞青霄上也復從頂東下數
　十步有玉女泉水清甘美道士時汲瀹茗
　又東行二十步曰龍口泉大石有罅如龍
　哆其口水自中出其流㵿㵿有聲潨然復
　從險徑南行四十步懸崖淚峍下臨絶壑
　古木蒙蔽余俯身覘之毛髮堅聳有怪石
　形如大匱虚倚崖畔風至摇撼問道士云
　此謂捨身崖人修道從玆捨身入僊境余
　與景賢深惻道士惑世者戕人之生遂命
　州官塞路徑絶徃來崖之西有五峰嶙剛
　巉簇其狀若蓮名蓮花峯自西山小山折
　旋而東層嶂疊出泉湧石上奔瀉數十丈
　縷縷如簾名水簾泉其鷄籠諸峯桃花諸
　峪多有靈跡奇勝獨嶺嶠巃從岩壑□嵲
　荆蓁交迷路徑不可到時日過未余與景
　賢徃觀會二公同飲各賦詩二首書于觀
　之東壁從天門盤舊道而下至半嶺正夕
　陽西照回視山色玲瓏水光蕩漾樵翁牧
　子隱隱𣗳林間恍若盡圖中人物欲乘餘
　興徃徂徠尋竹溪六逸堂故基石守道隱
　居日已暮矣嗟夫余少時嘗讀孟氏書孔
　子登泰山而小天下公羊傳泰山之雲不
　崇朝而雨徧天下觀子美望岳詩造化鍾
　神秀陰陽割昏曉盪胷生層雲决眥入歸
　鳥之句想像泰山之高峻巒峯之雄秀草
　木之奇妍仙蹤靈跡之怪異古今賢人達
　士登覽之題咏何能得登兹山窮探廣索
　親覽奇勝徒榮諸夢想者十餘年矣昔程
　明道幼聞泰華奇秀在鄠縣未得遊覽及
　登第請爲是縣主簿以償其素願又自記
　其始末今余無庸於時幸明總憲是邦且
　喜　聖德廣被地方居民咸蒙覆露之庇
　更喜諸公皆同朝舊寮乘兹休暇得覽奇
　勝以償夙昔之願何其幸歟是亦張弛之
　道豈其荒躭而忘返者足比哉(此記與喬/字記録目)
　(何鏜古今名/山記最隹)
喬宇(尚書)游泰山記正德五年燕齊大旱運
　河滯阻天子爰舉祈方之典命户部侍郎
　臣宇於五月十四日徃東方祭告嶽鎮暨
　于東海予夙願泰山一登又懼此行以昭
　假明神周救百姓而徃苟祀而無雨則又
　不可登矣因齋心而前過德州即沛然下
　雨過平原禹城泰安州濟南之境雨皆達
　旦農夫歡踴予亦展顔謂可以償其願矣
　二十九日沐浴更明衣省牲寅禮于季夏
　朔鷄鳴後致祭于東嶽廟畢祭時雷電合
　作予又懼曰秦漢以前登封泰山者七十
　二家實爲靈墟箸于簡册雖始皇以虎狼
　之威千騎萬乘以從上中阪遇暴風雨不
　得上封今且雷電矣登而雨作疲夫羸馬
　不得登矣但頗自謂秉誠肅恭嶽豈無鑒
　耶竟與胡張二君同登時陰霾蔽空行五
　里余至紅門以入則雲漸開郎遂由石陂
　西北行二十里過嶺二曰回馬黄現又五
　里至御帳觀始皇所休樹五大夫松神根
　古幹高皆二丈許自御帳而上皆石磴飯訖
　上小大龍口又盤曲十五里至南天門又
　三里至絶頂凡五十盤而上晴晦開闔氣
　候萬態不可云狀謁禱于碧霞元君稍上
　是爲東嶽廟磨崖碑在焉碑高二丈廣一
　丈五尺其文乃唐玄宗御製泰山銘其書
　隸其立之年爲天寳遂題名于上又上爲
　極高處有玉皇殿殿南爲始皇封禪碑即
　除道至士顛覽秦頌功德碑碑高二丈許
　其文秘石套内殿中有宋眞宗石匣内藏
　玉檢十六成化間曾入御覽驗爲祀泰山
　后土文也再東爲日觀峯有小碑亦刻名
　焉數步許爲望海石是爲越觀可望會稽
　石在頂巋然蹲跱愛而登之爲題望海石
　三大字又轉登仙人橋五花嶺是時天日
　光麗碧漢萬里豁然四望胷恢意廣見濟
　南城東北華不汪山如小屋建于水上俯
　觀白雲英英緲緲自山腰而出冐于下方
　北望京師南瞰淮徐西顧燕趙東眺海上
　以至于空峒丹穴太平太蒙之際誠天下
　之奇觀也飯于道院又題名篆詩于小石
　碑徘徊至晩方回遇崖石可愛者輙留書
　下山至州城則已報更矣
羅洪先(狀元吉/水人)題孔子登臨處孟子曰孔子
　登東山而小魯登泰山而小天下故觀於
　海者難爲水遊於聖人之門者難爲言觀
　水有術必觀其瀾日月有明容光必照焉
　流水之爲物也不盈科不行君子之志於
　道也不成章不達此言聖人之所以爲大
　學聖人者必貴有常不可作輟孔子雖至
　聖必自十五志學始十年而立又十年而
　不惑斯達矣故曰君子之道辟如登高必
　自卑未有不道中庸而能極高明者也他
　日述有若之言曰生民有孔子泰山之於
　丘垤也而願學乃在乎必有事常必有事
　其患弗至成章乎大中丞鎮山朱君保釐
　東土庶務未遑首標聖躅索題千里因探
　千古學脉廣所欲言並勒表側質之來者
李學詩(翰林編脩平/度州人)登岱宗記畧嗟乎山一
　也未登仰之彌高既登則高者復下既下
　則下者復高峰巒殊而烟霞異非山之變
　登者自變之耳山固自若也世之馳騁於
　浮雲富貴之途者而性天遂變曾不能知
　泰山之視浮雲顧以浮雲爲泰山之變其
　與未登初見泰山者一也子之惺然頓悟
　不爲浮雲所眩而眞得大觀於泰山者非
　今日既登之力乎
尚絅(叅議)遊泰山記畧成化丙午春藩臬將
　廵行郡邑余與少叅蠡吾王君世用憲僉
　淇水劉君廷珪天台潘君應昌約日偕行
　乃以正月丁卯發濟南余與世用向夕宿
　靈巖寺戊辰抵泰安州己已廷珪應昌皆
　來庚午黎明詣草叅亭拜東岳祠遂肩輿
　出城北行五里及泰山之麓由紅門路過
　高老橋傍有水簾洞洞左爲巖巖亭少憩
　經馬棚崖面馬嶺路漸陡峻再行至黄峴
　嶺東下徑路平坦俗謂之快活三延轉而
　上及御帳盖宋眞宗駐蹕之所蜿蜒而上
　歷十八盤至南天門東北行二里及昭眞
　宫謁碧霞元君由宫後稍北有東岳神祠
　祠陰刻唐開元磨崖碑遂上登封臺有玉
　帝殿前建石表高丈餘或云秦之無字碑
　復轉東南至日觀峯舍身崖在峯之下西
　望則有月觀秦觀諸峯北望則有獅鴉鵓
　鴿二崖若西南之丈人峯東南之徂徠山
　尤其秀拔其青嵐鴈飛二嶺馬蹄桃花二
　峪與東西二神霄山大小二懸石蛻仙巖
　明月嶂龜陰埠楊老園皆在指顧間而下
　瞰汶泮二河如拖練耳人云秋氣晴肅可
　以見海余與世用廷珪應昌酌於昭眞宫
　之别室再酌於巖巖亭酒力微醺夕陽欲
　墜神思飛爽飄然跨滄溟凌宇宙之氣槩
　也山下有吕巖洞王母池白鶴泉則以薄晩
　不能及其他峯崖林壑幽邃之地佳景尚
　多不能悉記辛未出城之西門禮玉女殿
　即宋天書觀遂至蒿里山探鬼仙洞令道
　士執燭以徃陰氣侵人不可深入時廷珪
　有事於東兖余有事於青萊應昌將校士
　於他郡獨世用分治泰安乃布席張樂爲
　予三人者餞别歡飲竟夕而罷夫登覽古
　今樂事也泰山天下奇觀也四人同遊藩
　臬和德也不可不記勝地不常盛筵難再
　繼此而復來遊者亦將以興慨慕追嵗月
　云耳(是碑在巖巖亭嘉靖九年棠陵子題/其旁曰万豪由泰山絶頂迴觀尚少)
　(叅遊記山川如故英烈何存快哉傷哉後/十五年方子之友見之則又如方子之非)
　(悲尚/子也)
葉份(按察司提/學僉事)題石刻觀海二字昔顔柳以
　善書鳴唐至今稱之必曰顔筋柳骨然魯
　公以忠烈顯公權以止諫著炳琅宇宙豈
　徒以其書邪心齋張公曩爲御史守關武
　皇北狩抗䟽回鑾風采凝然匹休徃哲平
　生究心字學尤善大畫當其濡毫伸紙氣
　定神閒得心應手端嚴遒勁蓋有出于顔
　桞筋骨之外者然世方以茂節高勳曰公
　大受而游情褚墨公固以爲藝成而下矣
　頃者公書觀海二大字鎸諸泰山之崖其
　字畫之妙如吾前所云噫字心畫也公宏
　中肆外惟變所適充所至焉海岱爭崇深
　可也然亦有巖巖氣象而難於爲水者邪
　(右稱心齋人品氣節固宜但過許書法優/於顔柳則謬矣賞鑑家當自知之)
姚奎(通/判)遊石屋記泰山東數里許有石屋世
　傳碧霞元君煉眞之所予公暇欲徃觀焉
　從者曰徑隘不可輿廼易服帽貂以韋帶
　結腰短策芒鞋命道士劉教弘爲前導行
　二四里無復蹊徑披蒙茸攀巉巖傴僂而
　上愈進愈險下暇巔崖驚汗浹背又三里
　盤旋轉一岡而石屋在望矣有羽士四人
　癯然而迓予青松絶壑間前牽後擁廼獲
　濟焉瞠目縱眺上有削鐵奇峰千朵前有
　夷地可半畆入其中窈然而深朗然而虚
　明石竇涓涓凝結玉柱大十圍高丈餘晶
　瑩可鑒崖有元君手印玉指宛然後有石
　床則元君偃息處左偏一竅透絶頂頂有
　石樓可坐三四人氷滑不能升躋攀數磴
　而下力疲卧石床毛骨洒洒旁有聖水池
　清列而甘不盈不涸下有石曰牛心甚奇
恠又下有洗鶴灣深不可測一鶴鳴于上以
與人聲相應和寔眞仙境界與塵寰逈絶
人之遊泰山者每以道左日窮爲畫於斯
罕到孰知石屋之多奇廼爾哉石屋於予
惜乎遇之晩也嗟夫世之豪傑士固有終
　身未之遇者遇矣而晚奚病焉(道左日窮/以下全用)
　(梳之石屋/志文)
李鎔(泰安州學/正)姚别駕總廵泰山記泰山絶
　頂有神祠曰天仙玉女碧霞元君岱岳毓
　神上通乾象英靈丕應理或然也遠近持
　瓣香徼福於神者肩摩轂擊歲常數十萬
　人至則羅拜歡呼競以財獻動以數萬計
　臺憲藩臬俸禀餼幣凡百經用或於兹焉
　取給而征歛不及於民凋瘵之餘賴以蘇
　息益國裕民關繫於此詎可主之非人耶
　嘉靖乙酉撫按藩司精選州縣廉能官分
　掌厥務時東昌别駕雪漁姚先生膺總廵
　之選先生曰利權俗吏事也吾人視之當
　如鶴每豈容毫縷自污乃集百執事籲神
　誓戒俾竭乃心綜理微密覬覦者不得逞
　其奸寸鏹縷絲罔或遺漏始于是冬孟月
　踰年季春之十日計收金銀錢幣畜産約
　三萬緡珠玉袍旛弗與也視徃嵗加增三
　之一籍上藩司以備嵗用先生廉恕立法
　嚴而不苛御下峻而尚簡待士恭而能愛
　總廵餘半載□餼一取於家東昌俸金數
　驛取之以贍貧士其官給廪錢則易芻豆
　俾飼官馬損己利物常情所不堪先生不
　以爲難也泰山之巔層巒百餘丈俗號舍
　身崖有爲匹婦之諒者輒大於神自投以
　殞流俗以爲壯烈先生嚴禁諭遺之快活
　三路平而隘下有深崖險甚夜行失足而
　傷亡者屢矣先生捐俸植木欄自是全活
　者衆臺臬諸司委以訟牒斷决如流附城
　爲客邸者數百家前此嘗科歛之先生曰
　蝸涎自潤顧欲漁獵之耶吾不忍也鄉老
　鄒瑀輩將鐫石以振勵後人屬僕以記先
　生海虞人名奎學愽辭昌曾未數月著泰
　山紀行累數千言泰安名士李文瀚馬載
　道高民悅諸賢相與倡和顧僕謭陋曷彰
　厥羨擊泰缶以寫韶英有遺音者矣勉書
　以貽之(嘉靖五年)
高誨(通判)遊泰山記泰山在州治北高四萬
　餘尺延袤幾二百里名峯七十有二其㠝
　岏列巘森然而供秀者弗可勝紀古爲東
　鎮天下之山莫高焉予徃歲計偕上春官
　取道登謁時甚寒倉卒以未獲盡觀奇勝
　爲恨嘉靖壬午冬予由青城轉東萊司馬
　臺檄督岱宗事癸未春三月六日肩輿出
　自北城門踰小橋二里道左右亂石棊布
　近麓有廟祀池館俱壯麗左有老栢數株
　相傳漢武帝東封時所植也又二里至紅
　門跨道爲飛雲閣道傍爲更衣亭楔扁曰
　宗岳循溪産天麻黄精諸藥土人負筐采
　之又五里至高老橋有漢壽亭侯祠祠前
　桃李始華稍前爲水簾洞泉自天紳巖出
　飛流垂練聽之泠泠然下有小石橋通泉
　于溪左爲巖巖亭登之畢見景物又四里
　至馬棚崖稍前爲回馬嶺山石漸峻且奇
　林木亦幽邃溪崖有椒有梅杏櫻桃山居
　者資以爲利又五里至黄岘嶺西行折東
　北上而復下又西行折東北則下而復上
　雖屈曲下上率坦易凡三以里計亦三遊
　人疲于峻陟至是舒快名曰快活三云其
　西巖有竹繁茂又五里至御帳宋眞宗駐
　蹕之所五松高數丈秦皇避雨其下封大
　夫云竹林僧獻松花餅啖之香美復進甌
　茶問之曰東巖所産味亦清苦又五里至
　大小龍口兩山懸削水從石峽噴瀉上有
　古松偃仰若蟠虬然又五里至十八盤崖間
　楸槲野棠山榴彌桃或花或實石磴齒齒
　倚空仰視似有不可至者乃傴僂攀援以
　上盤盡至峽口高處石門題曰南天門有
　三靈廟又東北二里爲元君祠左側石方
　池曰玉女泉一夕聖水甘寒清冽汲以烹
　茗味可比浮□龍泉又東北至岳神銘祠
　後有唐磨崖碑二一爲開元記泰山之一
　爲乾封朝覲頌側多古人題詠蘚蝕不可
　讀又北土至絶頂有玉帝祠祠前石長丈
　餘一名秦王無字碑又東南行至日觀峰
　人云鷄鳴時見日山有石函方丈許人云
　成化間雨水衝决得王檢以獻命中使瘞
　舊所即此峰之西巍然而突出者秦觀峰
　也稍南而獨見者越觀峰也峯之下壁立
　萬仞者舍身崖也崖之右則試心石仙人
　橋也延竚四望滄溟東拆河流天傾而汶
　水湯湯秪環一綫西南萬山伏地殆如米
　撮惟徂徠尼父僅露春可指耳近顧諸峰
　若丈人若回鴈若蓮化若明月若東西神
　霄雲烟相盪勢若爭雄其不能以一峰名
　而附之以見者如拱如揖凛然有夔夔聽
　命之狀眞奇觀也予始至瘦石嶙峋剛風
　怒嚎溪竹崖松宜雪宜月其尤足聽聞者
　樵斧之聲與崆峒應答既而爲鳴花麗萬
　谷皆春泉香可啜蔬美可饌山容于是乎
　忻忻然而人亦得以樂之至於溪雲出没
　而陰晴變化于立談之頃此又造物者之
　翕張而莫知其所以然也夫山之景象奇
　于冬麗于春而遊人或拘于時止于暫予
　以公事久于斯而之順于下上則夫山之
　情狀景之變態古人遊豫登眺之迹靡不
　襲其芳而踵之兹遊也可不謂獨勝乎書
　以紀嵗月是作最勝
黄鰲(僉事)九日登岱記嘉靖乙巳夏予以防
　秋董戌德州九月朔聞侍御南渠黄公東
　廵既遍由沂而北歷兖濟以至泰安子迎
　而侍之適未至而重陽且届期焉刺史仲
　言永曰九日登高舊事也請追之予然而
　告之曰九日天之勝也爲一兵一阜皆足
　以記時令泰山地之勝也自古封而禪之
　凡得以躡其巔者皆足以齒壯遊予閩産
　也乃逢是日而獲登之顧不勝與於是改
　制登山之輿詰且爰登而刺吏從焉窮其
　所至山中古今所傳前人之述備矣惟是
　日也天朗氣清金風載爽坐玉皇之頂撫
　没字之碑則見聯絳岳鎮翼我上皇圖黄
　河控秦吴之盛□崙薦夷夏之觀廓如也
　既而日忽忽其將暮景翳翳以偕入百靈
　萬籟之號作焉吾馮而夷猶之心矌神怡
　景物偕融灝氣同流若有以揖太乙而叅
　之焉者不敢以荒也退而就館舍旦復躡
　日觀峰則見心房之野昧爽朏明黑雲驅
　而上浮黄雲擁而下升朦朧掩靄之間忽
　有點若朱丹若火蹈破重霧而耀紅光奇
　觀也湏臾而半出雲間則天明景藏弓直
　歸矣歸而下歷水簾洞聞其東有石經爲
　王右軍所筆但山峻峪深不可以行耳乃
　息肩輿攀縁而上杖屨而下則見盤石若
　礪大書蒼拙體莊而神思飛逸歷千萬載
　爛然與天文上下日相昭回鬼神呵護之
　功哉間有爲巔石落而破壞者有爲水浸
　溜而就平者豈造化亦有所忌也與世傳
　眞草小書與此大相逈别或疑其未必出
　諸右軍云既而西訪竹林禪刹無以觀也
　惟有所由之峪則恍若山陰蘭亭之狀泉
　落百丈之崖若拖練而下篤齋湯子題曰
　瀑布淵深白龍之池雩則取水迎而禱之
　子題曰霖原細流屈曲而出可以浮觴夾
　流獨石可以盤坐溪山掩映嵐光洸瀁可
　以題詠又出而磐石横亘粹若白璧方之
　經石爲小聞有前人之作求之弗得則天
　又且暮而歸惘惘然有未盡之懷也吾徒
　春元劉一柱者知其處旦携匠搨之以獻
　乃元初天曆間辟世之士之所作也噫予
　南人獲遊上國最晚信宿盡得天地古今
　之勝豈非遇與刺史君曰九日登泰山閱
　諸編帙未之前睹也可以無紀乎遂記之
　又爲之詞曰泰山兮崔嵬九日兮凄清登
　絶頂兮巃蓯乘天風兮震驚雜芳珮兮陸
　離飲菊酒兮酩酊追遺踪兮不可見問太
　空兮冥冥
洪朝選(侍郎同安/人)乾樞坤維說或問於予曰
　何以題泰山爲乾之樞坤之維也予曰有
　說矣史記封禪書云謂之齊以天齊也言
　齊居天地之中如人身有臍然其胷腹肢
　體高下長短一於是取則焉漢書言天下
　之安猶泰山而四維之也解之者曰維猶
　繫也獨言泰山者泰山至安者也加之以
　維則愈安矣予謂今世之言泰山居東爲
　東鎮自瀛海之内言之爾若以四海九州
　中夏夷狄瀛海内外視之則中也今泰山
　在濟南封内固云齊境矣取義於乾樞非
　耶名之坤維安也或曰以樞維名泰山指
　山言耳推之人心有可說者乎予曰人之
　心之中猶泰山之中也人之心之安猶泰
　山之安也世顧不之察耳今夫仁者天地
　生物之心而人受中以生之理也而戕賊
　之者至於虐人害物禮義廉耻者人之四
　維也而喪失之者至於不顧惟利之趨此
　予之所甚憫也予觀登兹山者肩摩踵接
　其來也爲避禍而求福耳盍亦求之吾心
　之泰山乎一或反而求之則所以存其仁
　守其禮義廉耻者將不出户而得泰山矣
　何安如之耶予既答或者因鐫其說於石
　以示來登山者云
世貞(侍郎太倉/人)游太山記余自戊午己未
間有事於太山者三而其稍可紀者第二
游也其初游爲正月晦自清源謁臺返與
海道宋丈太武偕夜浴於使院三鼓起啓
堂之北扉而望若曳匹練者自山趾上至
絶頂又似聚螢數面斛囊中光熠燿不定
問之乃以兹時士女禮元君燈魚貫而上
者也其頌祝亦隱隱可聽云以黎明入山
即陰晦浮雲出没眥際十步外不辨物第
覺輿人之前趾高而余前僂而已即絶頂
　亦無所睹見且寒甚宋文迫欲返還憇酆
　都宫趣觴舉者數而後膚不栗也甚悔之
　至六月朔偕御吏段君按部太安段君約
　以三日登而諸道從者衆度不任輿馬余
　乃與叅議徐君文通請以二日先段君許
　之至夕而大雨其次日雨止出泰安可二
　里所即入山時禾麥甫熟黄緑間錯如繡
　拂拂作餅餌香𣗳杪濃陰暈之意甚適而
　至無掌故可詢者自是皆詰曲逶迤而上
　峰勢嶻嶭若相噬而傍多溪澗泉流碨礧
　間作悲鳴與笳吹相應久之至廻馬嶺乃
　却肩輿改從腰筍又四里抵御障巖一曰
　御仗宋永定陵東封止仗衛處其前爲巨
　澗澗底白石砥平如玉色而巖陟上廟其
　巔頗寬嘉樹蔭之好鳥喈喈可愛又行可
　三里抵黄現黄現者不知其所□名有松
　二即所謂五大夫者也以厄於石不能茂
　而稍具虬虺狀當是二三百餘年物亡何
　爲百丈崕崕凹深如屋傍有石𣵣槎口而
　下黑其究叵測已度石壁峪爲十八盤應
　劭所謂兩從者扶掖前人相牽後人見前
　人履底前人見後人頂如畫重累者非此
　地也耶而今道益飭治且有舁者所謂五
　六步一休喋喋遽頓地不避燥濕前有燥
　地曰視而兩脚不通且幸免矣自是爲十
　八盤者三而穿中竇曰天門既上罡風蓬
　蓬然吹帽欲墮道士衣羽奉樂而迎出没
　雲氣中亦一奇觀也行可里許爲元君祠
　元君者不知其所由始或曰即華山玉女
　也天下之祝釐祈福者趣焉祠宇頗瑰偉
　而嵗所入香緡以萬計用供縣官匪頒其
　右爲御史所棲後一石三尺許刻李斯篆
　二行一石池縱廣及深俱二尺許亦曰王
　女洗頭盆也自是左折而上里許曰嶽帝
　祠陋不能勝杳火其□峭壁造天左爲開
　元帝紀泰山銘唐隸徑可二寸而嬴勢若
　飛動惜其下三尺許爲搨碑者冬月搆火
　蝕之遂不全右爲蘇頲東封頌字形頗秀
　媚尚可辨而損於閩人林㷆忠孝廉節四
　大字又有顔魯公題名損於方元焕詩固
　不若苔土埋翳之尚可洗而有也自是益
　北上數百武爲絶頂曰玉皇祠祠之前有
　石柱方而色黄理亦細可丈許所謂秦皇
　無字碑也其石非山所有或曰中有碑石
　冐之按李太宰裕記云石埋植土中似方
　非方四面廣狹不等細觀之總不二行行各
　十二字多不可識今殊不然然李公以爲
　在開元銘東十數步則非此在明矣恨曩
　時不於其地一訪搨使先跡泯泯也復折
　而東稍下百步復上百步石室冠之高如
　玉皇祠中有釐色石盖方丈瑩潤可鑑云
　漢武帝所藏金泥玉檢地也傳云白雲起
　封中者是已其前地稍闢即所稱曰觀秦觀
　越觀諸峰者蓋五鼓而起觀日出則爲日
　觀西望而見秦則爲秦觀南望而見越則
　爲越觀耳其後人所指某峰某峰皆妄也
　時霧氣重不可久憩又亡所覩見如春時
　怏怏而下適徐君至呼酒談詩甚樂三鼓
　而寢約以五鼓起觀日出然其寢皆以丼
　甚醒則高舂矣意恍恍不自得强與徐君
　扶杖而尋昨所游時天初霽日益弄色其
　東南盡目力微白而晃漾者以爲海耶直
　北而西隱隱一抹蒼碧若長城之堞者則
　意以爲太行恒崧之類耳至稍遠而淄渑
　濟泗千流疊帶近而諸山皆若培塿獨徂
　徠稍尊居然一衡几瞪眺久之因與徐君
　語傳所稱吴門白馬固未敢信即小天下
　豈欺我哉俄而諸山各出白雲一縷若冢
　中起稍上大如席凡數百道則徃馳而遇
　輙合其起無盡其狂馳而遇亦如之頃刻
　遂徧成白玉地而仰視則空青瑩然上下
　異色呼酒與徐君酌自以爲生平之創目
　所謂野馬絪緼信也俄而報段君至從行
　者叅政張丈希舉副使李君嵩僉事王君
　遴張君師价因置酒於其署移席玉皇祠
　南栢𣗳下記云漢武所種千株大者十五
　六圍今不能十之一而小疑即其孫枝也
　酒小間散步至舍身崕其缺處可三尺而
　下臨杳靄數千仞張丈足縮不敢前而王
　君席間慷慨談兵事乃亦縮弗前張丈顧
　而曰君扼腕而談兵毋敢抗者乃亦弗前
　耶余笑曰此自兵法諸君弗察耳夫無進
　生而有退生此王君所以弗前也王君亦
　大笑乃别段君約以次日縁尋山諸勝乃
　下五鼓復大雨雨連日夕不休余始與徐
　君同舍而張丈王君舍圮漏乃移就余而
　舍中水亦將二尺因布長几置枕簟其上
　小吏裸而行酒炙所劇談六合内外張丈
　又時時以雅謔雜之凡四日雨始小息夜
　卧倦甚王君苦吟若寒蟬又時時提余耳
　告以所得句余不勝嫐强起顧視天碧凈
　如浣而大星百餘巨於杯歷歷簷角始可
　仰而摘也質明復大雨州供業已盡乃行
　辭段君與諸君偕發時寒甚衣絹素至五
　重不解亦有乞道士木綿裘者下天門雨
　止日出每十八盤竟輒去一衣至御障巖
　衣去且盡時巖傍飛瀑爭下凡二十餘丈濤
　飜雪濆若闘龍吐蟄玉鱗四飛珠沫群唾
　余興發不可遏跣立磐石流泉中呼酒數
　大白輙釂長歌振林樾諸君皆壯之有和
　者有就取飲者移時而報段君至相與之
　酆都宫爲小宴别其眀年之四月朔以行
　部道出萊蕪會家大人有邊事事甫定乃
　乞靈於太嶽以間登焉將五皷杖策日觀
　峰頃之東方色微辨而顧余及從者衣洞
　赤已覩石室及諸碑碣盡赤乃見一線赤
　從東黯對中起顧山之背則猶昏然鷄蓋
　三喔也又頃之日輪徐上雲君電師金支
　翠旂彷彿扈從於是諸峰城郭盡現而山
　之觀與世同矣余三登而始畢其勝然目
　境耳其峰之爲回鴈爲鷄籠爲蓮花爲明
　月爲丈人爲獨秀爲東西神霄崕之爲百
　丈爲馬棚爲鵓鴿峪之爲石經爲桃花爲
　馬蹄石之爲牛心爲龍口爲試劔爲龍紋
　虎阜峒之爲吕公爲白雲爲遥觀泉之爲
　白鶴爲水簾爲白龍諸用怪偉偁者固未
　一二探也夫以封禪告成之主凡七十二
　而結繩者半之天地之人文鬱而後世之
　愽識者不能舉其略辭之不可以已也如
　此哉去余兹役十有七年矣而所經睹若
　夙夕會至自太和有所撰述因併記之其
　後二游各有詩詩爲七言律凡十首
王世懋(太常少卿太倉/人)東游記萬曆丁丑秋
　閏八月王子朝於京師歸竝故道返於閭
　井中間忽念生平之游缺焉於懷者三而
　兹行可一舉盡也泰岱爲五嶽宗客嵗登
　太華巔顧獨於岱宗一屐齒是恡將爲青
　帝所誚釋褐且二十年不識闕里暨林作
　何狀其若在二之義何又故人李于鱗物
　化八載鷄酒之酹弗躬喬玄當令阿□腹
　痛失今不假傳一行病夫業且歸卧轅不
　北矣恐遂爲終身悔乃自奮曰即病必徃
　而會同事中亦有先我行者傳車至德州
　問道於州之守耿君耿君曰從兹入平原
　竝禹城齊河而南之長清此走泰山道也
　是稍東當故道不能迂百里余曰以行李
　累東諸侯奈何曰等費耳且以蘇孔道便
　浙之叅政者曰舒嶺之參議者曰陳兩公
　者先公一日行矣余喜而從之于鱗家歷
　下而齊河去歷四十里而近業欲拜于鱗
　墓不可令兩臺使者知乃計爲羸服間行
　而先一力聞之于鱗子駒駒報曰先人墓
　在長清道中毋煩間行也余益喜過望遂
　發齊河稍折而東幾迷失道會候者至云
　墓近矣請小憩民家以待駒駒至即與偕
　行墓所僅一尺土丘中耳無周垣封𣗳非
　得駒不能識也問之云將卜遷别葬耳伫
　立凄然具酒殽設拜焚所爲文及詩雨泣
　而别日暍抵長清聞舒陳兩公尚留靈巖
　寺亟以一力先約之共游亡何陳公以刺
　來迎乃趣復前侵夜抵崓山餔宿夜大風
　寒晨起躡霜而趨舒公刺迎者亦來知兩
　君子能爲我留甚幸入山可三里許始爲
　馳道陟壑中斷石梁跨之甚雄遥望諸山
　圍列鱗次天設屏障梵宇浮圍涌出翠微
　間眞天下奥區也入門禮大士畢即徃舒
　陳二公所口占一詩謝其見遲二公已設
　素食相留矣飯畢具軟輿二僧導而前凡
　山所名勝處卒一至焉靈巖下垂一石人
　立而向者朗公石也石沼渟泓亭而覆之
　涓涓岀於佛足復匯爲外沼而漫流山麓
　間已忽伏而不見者泉也别院曰達
　摩旁湧起一鐵金塗之高可四尺闊殺其
　一背僂面拗天爲紋縷作水田狀者鐵袈
　裟也已稍間歷而上里一亭而止度其上
　不可登仰視絶頂下有平壤草木蔭映縫
　宇出焉有廬其傍者一僧一行居之時上
　下取水如是者五寒暑矣意其人脩頭陀
　行者恨不一見瞻眺久之而下時舒公小
　劇頓泉亭相待予與陳公迤邐下從之返
　舍視僧房竹蒼翠數百竿山以東所無也
　小憇復出講堂前模宋碑數通讀之步入
　香積厨見復沼一泉盎而不溢其旁㶁㶁
　細流環之問之僧云又一脉也厨之後復
　有來鶴二泉盎如厨泉而細大都兹山以
　泉勝其泉或盎或流或伏或見或交或斷
　僧亦不能盡名也寺當天下四名刹像構
　宏麗閣三重峙其前浮屠七級標其右余
　與陳公據閣巔而望焉浮圖不盡四級而
　止其山四圍故不能遠眺也下浮圖而南
　爲魯般洞洞上縁傾崖周甃以石而成二
　石門内犍不可入似爲開山僧埋骨地云
　於是山之勝幾盡獨所謂通明覈者未之
　見僧云出山二里外傍去不數武可望而
　窺也余兄元美嘗爲余言靈巖是泰山背
　最幽絶處游泰山不靈巖不成游也問山
　僧余兄所題處得碑二碑皆手書詩皆十
　二韻凡經再游而得者去今二十年矣是
　夜飯畢各就寢余因得排律一首韻如家
　兄數晨起書石付山僧而去次日與舒陳
　二公魚貫而行午餔後抵泰安州州守迎
　問登山期余輩以晨發告而東嶽神廟乃
　在城中得以其隟徃謁焉廟制宏敞城其
　四周前爲門者三中爲饗殿後爲寢宫儼
　然帝居也穹碑古栢森嚴布列前除怪石
　碁置視其題刻皆宋元間人浮海來獻者
　予與兩公拜畢循覽四顧而下則州守已
　張具别館矣雖饌皆素品而設樂爲禮甚
　都力强之陪乃坐余甚愧其厚爲坐久之
　起更衣見頂山如在檐桷間可俯而窺也
　凡山以夜色視則畢皆兩公所未試者聞
　余言以爲奇漏下二鼓而散次早戒行舒
　公以服藥請後從予與陳公兩肩輿先發
　至更衣亭始屏騶從易軟輿而上是曰氣
　朗風恬游意甚愜見兩山腋抱骨削流泉
　下注陟壑時爲㶁㶁聲仰視中峯雲爭瀰
　漫其上始覺泰岱爲高顧輿夫力疲下就
　一壤憇焉望汶水如帶諸山培塿獨徂徠
　當其前如大賓無少降意予與陳公歡賞
　其雄已復就輿歷高老橋而上左一右墳
　起細泉漫流其上而出逶迤墮右澗則所
　謂水簾也石卑而泉涸不能奇已又折而
　前見所謂馬棚崖者屏立道右稍當奇觀
　歷磴久之地忽平衍可三里許土人名之
　曰快活三余昔游華山備歷艱阻亡論此
　山平處即大崎嶇不能當華十之三因戲
　題一絶云曾爲太華峯頭客是處堪名快
　活三非謾語也又前爲迴馬嶺盖自此始
　不可騎云行久之抵玉皇閣石關當其前
　兹山一隘也從閣折而西盤紆直上二天
　門出焉其下兩崖削立𣗳木蒙茸泉如建
　領下巨石怒撑瀉作潺潺聲穿隙而墮坐
　石弄泉仰視御帳崖眞爲勝絶䖏御帳崖
　者宋眞宗駐蹕地也今爲憇客亭傍植二
　松鑱石其下謂秦所封五大夫云松故丘
　隴間常木耳爲之失笑飯畢更上見三天
　門縹緲雲霧間雙闕天峙兩峽束之十八
　盤鱗鱗萬梯舁夫喘汗數易仰視峽口忽
　遠忽近殆神仙徑也具輿且步至天門則
　蕩然平壤矣爲市而廬者可三十家盡廬
　則碧霞元君宫焉前爲焚楮地廣畒許火
　日夜不息金舖朱户楔棹儼立天關福地
　似非偶然予與陳公小憇公署即具吉服
　瞻拜焚施而退考道書元君即華山玉女
　也不知金支翠旗中能識舊游玉井客否
　相與迓舒公久之不至乃拉陳公縱游諸
　峰巔巖障羅立鐫題百出至不暇酬接其
　最穪鉅麗者爲磨崖碑唐玄宗八分書東
　封頌也崖之半爲蘇許公書隱隱尚可辨
　已爲俗子書四大字盖之矣稍上而北絶
　頂峙焉石湧起爲小阜屋其陰而垣之前
　跨高標秦皇帝無字碑也碑形廣厚四匀
　上爲幢蓋余斷謂非蓋既封而標識其巔
　耳獨其石膩白而堅非山所産不解何力
　致之乃知驅石事故當不𧨀覽竟復步而
　南眺所謂日月吴秦諸觀捨身石梁諸崖
　與古封禪臺宋東封玉簡流出處皆廵歷
　指點所至徘徊盡興南望汶水遠從萊蕪
　至徂徠障之北來諸流併入蠖屋蛇騰西
　流無際羣峰蹲伏拱列青烟數點時爲聚
　落目力所至乃過徂徠南境兹山僅當門
　户一巒非復向時相賓態矣西顧日色黯
　黯雲霾時翳遠水燦落映日如星細視久
　之始别爲水最後望極天處一圓光耿耿
　欲墮非先所見幻態衆譁視之星也盖辰
　星先日而下居恒不辨見之耳上下稍劇
　余與陳公據石而坐見山陰萬壑隈㘭中
　𨺗起一山梵宫翠色隱隱旁抱周廬意其
　奥壤可游也問之羽人曰泥僧所托故無
　他奇遂已於時纖飈不起燠若春和竟迓
　舒公不至遂就峰之别館憇焉則日已崦
　嵫亟呼陳公憑垣而望熒熒半規漸没虞
　淵亡異尋常見也獨已没再吐若瑪瑙盤
　縫紗蒙之眞從水底見其浮沉故是人間
　一大奇觀耳時舒公正禮元君畢余二人
　望肩輿冉冉而至至則陳公爲主將入坐
　陰風四起手足忽在層氷間亟起易衣呼
　酒敵之已乃向舒公詫諸勝游舒笑曰即
　讓二君顧兹山第一奇不佞先之矣叩之
　則李斯斷碣舒公署中物也爲之撫掌酒
　罷散去約以鷄鳴登日觀峰望日初出未
　晨余先二公□則屏障酒果俱從頃之二
　公至了不辨色雖居室中剛風從背入厲
　甚亟蔽以屏陳公擁毯而坐猶戰慄不能
　當乃呼大白連浮之身稍得住已而霞光
　漸起才可辨色見一大赤丸半露雲海間
　亡異没時再見者已復不見良久始復出
　則已爲陰雲所翳無他奇矣余回署中書
　紀游姓名紙上將勒之石袖腕僵不能出
　湏火乃成書高寒異下界乃爾書罷徃舒
　公所觀李斯小篆右石函巖壁間尚餘數
　行可讀天護神物也其旁爲玉女池碑紀
　之亦一勝云舒公將續昨游予二人復從
　之徧歷諸勝處乃復就别館張具余爲主
　人猶素食以二公有事科醮也飯罷二公
　徃焚香余無事謂可亟下先之曲阜也天
　忽作霧撲面如絮下至御帳崖則舒公兩
　以傔人力挽盖舒爲石經峪主人也余不
　得已停石經峪待之峪去道傍不半里石
　可坐數百人上勒八分書皆佛經俗傳王
　右軍書非也書不能唐定宋人筆耳石之
　上崕高三四尺許泉奔瀉直下侍郎萬公
　大書水簾二字鐫深寸許泉嵌入字中殊
　有勝態萬公又爲石亭臨泉旁亭之左磨
　崖高二丈公鎸記其上頗當下方絶勝處
　余坐亭中臨流獨酌久之二公乃至張樂
　小室中天已向暮坐盡一鼓而下燈火夾
　道迤邐入城漏下二刻矣頗患以供億累
　州民一切謝遣之擬以明晨間道走曲阜
　陳公欲徃寧陽有所會約余二人停曲阜
　以待次早遂行並徂徠而南未百里曲阜
　之候騎悉集侵暮渡洙泗令尹來迎孔氏
　世官也入城覩閭井蕭條甚而供億不廢
　余甚愧之晨起與舒公且吉服伏謁闕里
　廟制巨麗甲於天下瞻仰遺像讃述功德
　婆娑杏壇追存聖澤下撫庭柯皆合抱千
　雲材也獨所謂手植檜者大不能抱枯幹
　無枝縷紋左向色理甚古讀其碑始知再
　榮異代生里猶存爲之吐舌予不語恠胡
　此變相無舛二氏耶漢碑皆列植儀門外
　都不甚剥蝕形製奇古行天下所見太學
　石鼓文及是耳覽竟磬折而去可百武至
　顔廟制視闕里而事事减殺肅拜而出門
　之右甃一大井爲亭焉俾名其里曰陋巷
　此當有據然不可考矣過衍聖公門公尚
　卧未起乃復與舒公出北城謁孔林林距
　城五里而近馳道如弦檜栢夾道周甚偉
　林東西設兩觀門甫入門聞笳吹聲驛報
　陳公至矣余與舒公迓之門即與俱入墓
　所候陳公更衣共拜亭及饗殿徂蕪壞不
　治余謂此衍聖公責也何必待官家循殿
　後行子貢所植楷在焉大倍他植枯而不
　蝕直古木也稍北而西曰子思墓又北曰
　伯魚墓稍折而西北庭除漸廣則夫子墓
　也旁扁一廬云子貢築室䖏夫子墓特高
　廣拜畢余登其上草木蒙茸多不可識已
　復出拜二墓循覽墻内果無荆棘斯之謂
　異矣其地平衍無大原隰山皆纍纍遠綴
　嶧山南列翠屏似爲之案余不能名其鍾
　秀也出林望東南一隰殿設碧瓦周文公
　祀焉復徃瞻拜聞其地爲魯靈光殿址云
　故知今城不能當魯半也出周廟遂從東
　城入憇公署頃之衍聖公來自言病狀予
　與兩公答拜且少贄公爲且款焉告以將
　之鄒别去是夜抵鄒眀過嶧山旁意忽之
　且倦游矣猶不能忘懷至臨城范大澈鴻
　臚偶會余告以勝游范曰曾登嶧山乎余
　曰未也范憮然謂余君奈何釋此奇觀其
　石皆嵌空𤫩瓏第稍難陟耳今爲恨恨不
　能已抵家久之將握管紀勝會故膠倅吕
　君相過道泰山事曰恨公不能游山北隈
　㘭間石大奇勝非山陽比問其地正余所
　指尼寺也因歎兹游得假傳車乘簡書之
　隙扶病登拜頗愜生平願然猶有遺憾若
　此因併識之以告後之游者
劉宗岱(副使歷城/人)處士松跋余自嘉靖巳酉
　夏始來登泰山見秦始皇所封五大夫松
　者聳而立又里許見一松偃蹇如蓋曰處
　士松乃近日方兩江氏題以其不與秦封
　云嗚呼距秦迄今幾千百歲人但知有大
　夫松不知有䖏士松豈物之顯晦有時歟
　暨隆慶戊辰春余再來登泰山嵗月曾幾
　何向所見五大夫松者已亡其三獨處士
　松尚依然無恙豈物之榮枯有數歟抑養
　素者終吉怙寵者多敗固物之自取然歟
　今安陽翟公又改處士松爲獨立大夫疑
　若曾受秦封者嗚呼五大夫松之存亡不
　足惜余獨惜夫處士松何不幸而多斯名
　也噫
吴同春(郎中固/始人)登泰山記余嘗兩過東省未
　及登岱嶽萬曆癸未十月有晋陽之　命
　二親在里欲過而覲省計程東出縮西出
　四百里以余里居豫東南邇于東省以越
　月二日發京師八日至德州計程東出長
　西出二百里泰山當東出余咲曰余里人
　率自京西出今以長者二百减縮者二百
　猶縮二百里也奈何弗登岱嶽同年吴子
　得時按東省舊寅李友卿適守濟南此自
　京各抵以書至德州子得使來至平原友
　卿使亦來余階沈生東北沈生者慈谿人
　館于余以十日宿灣堆灣堆至泰安七十
　里至頂又四十里自山前徃土人曰自此
　至桃花峪四十里至頂四十里自山後徃
　山後多佳山前徃亦山前返故遊人罕至
　余曰即微縮山前吾且從山後矣十一日
　晨興二十里至店臺東南趨桃花上下山
　坂者十數至桃花則泰安賈守所督諸役
　至飯已四力役以山輿來輿肖輦而無輪
　息則人坐于地自是兩旁皆山人行峪中
　復從東北行數里至姜倪寨綘山導吾左
　傲山翼吾右雲臺石棚如拱如揖招余而
　前唯中軍坪與吾輿相背而馳路傍峪曲
　折逶迤如蚓如螺初猶記一二久則不復
　置胸臆又數里由摩耳石坐鐵佛寺酒數
　行至海眼沈生投石水中聲殷不絶五里
　至思鄉嶺又十餘里至桂師庵萬松連云
　奥踞岩半且行且飲下觀虎穴題岱西佳
　處于岩由之風嶺經雲臺庵路益峻絶輿
　不能上從以步又十里達頂盖路四十里
　而余嘗步者半頂前爲元君祠右爲公署
　賈守逆余署前守嘗爲余屬者天瞑且雪
　不及謁元君署後觀玉女池與賈守共摹
　秦篆碑讀焉碑嵌岩中止存三十字宋劉
　跋嘗謂搨得二百念二字今且缺石之半
　細矚右旁彷彿猶見字形劉謂周圍悉有
　刻字又謂四旁廣狹不等信然酒竟出立
　岩端上下四維混茫一色白雲如絮徃徃
　攪人鬚眉墮衣袖中而四方挾香楮至者
　呼籲鍧轟震動岩谷山上下諸館舍懸燈
　張市送逆徃來繁若元夕辭賈守就寢以
　五鼓觀日賈守戒執事者四鼓謁元君四
　鼓賈守陳牲醴以四諸生來余爲文謁元
　君已同沈生由祠西折北上至日觀峰賈
　守與四諸生從至則雲溶溶作障余曰將
　不得觀日出乎賈守曰姑俟之已東方色
　白手他方雲亦漸薄余凝神東矚而光在
　東南則日欲出巽也頃之雲若席捲而上
　横拖一帶如長城其下光芒閃爍精熒熒
　遠射間雜薄靄如隔踈簾天南北光彩萬
　丈若虹峰端忽戴紺流紫人冠服色相如
　坐夕照則日已出海矣問道士海所在指
　日下晶光一縷余視之僅若一電旋即没
　矣日初出若金漸旦漸白始大如輪漸高
　漸縮初遠見海水近不辨几席既而諸峯
　盡露而海上瞑色漸起反不知幾千萬里
　曩吾于先生觀日摹寫盡妙余嘗爲圖展
　玩今其境微異于先生值天朗氣清而此
　則多浮雲爲崇耳賈守曰此而不飲如果
　海何共踞望海石大觴醉謂賈守曰海上
　三神山或不出吾所觀外安得有神人者
　挾泰山而超之使我坐臨日窟瞰其出入
　不令無端浮雲横我眉睫耶已下探試心
　石回觀宋封臺石函丈許或曰寳藏庫以
　瘞書玉簡云南下至舍生岩岩危石萬
　仞余俯而下視貫守使數人拉余衣且恐
　之余咲曰無庸吾固不欲舍此也又東南
　折石矯起負岩作海日奇觀大書鐫之又
　其下則東天門矣右折登仙人橋橋二石
　互立懸撑絶壁西上至平頂峰賈守設筵
　以歌兒侑觴余欲亟觀諸峯賈守且欲竟
　傳奇一酌三起始辭賈守而余自徃諸峯
　賈守復令歌兒從由秦觀峰登玉皇祠蓋
　岱宗絶頂矣前爲秦無字碑碑高數丈色
　黄白間雜紅紫或曰秦之石表踞頂南視
　間道垂垂下至山麓汶水□繞郡南梁父
　蒙嶧雲亭尼丘咸作培塿唯徂徠鞍牛爲
　山趾所掩不露頂顧東則大陵蜿蜒由長
　城故趾達海西則靈岩鰲山至于太行若
　華不注長白諸嶺横拖歷城左右環拱于
　北眞所謂蓬玄奥區天空絶境也頂傍爲
　秦封臺曩以玉皇祠覆嶽頂南昌萬公移
　置頂北故頂石森露余即石傍題元嶽穹
　巔四字由頂西里許登丈人峰又里許登
　石馬山據馬三躍輙恨不前道士曰此下
　東北則堯觀臺下有玉女洞即昔玉女修
　眞所也遠不至由頂左折觀廣生殿元君
　寢宫又西南折登孔子崖即孔子小天下
　處一銅像置斗室泰山祠宇輝耀而孔子
　廟爾爾輙爲嘆息施經東嶽祠觀唐磨崖
　碑碑爲玄宗八分書字五寸筆法遒勁可
　愛其下小洞名桃花泉甘澹異諸泉出祠
　東上崖間多古書鐫毁過半殊可惜以四
　鼓祠元君未及覽復至祠環視金碧璀璨
　足稱靈府五華崖自右環拱即所謂同觀
　峰也辭神南下西折數百步至白雲洞洞
　臨縣岩洞北爲鳳凰山又西北折二里登
　越觀峰旁拱嶽頂左瞰白雲其下爲西天
　門山以西諸峰歷歷可數酒數舉歌聲合
　作聲徹雲中由一天門南下環道三十六
　所謂上下十八盤也路陡絶復從以步但
　以兩人掖五里至大龍口又五里至小龍
　口奇石環列松篁交翠坐少頃過御帳坪
　又下爲朝陽洞賈守使人將子得意持搕
　至𩛡半山亭三里爲二天門觀大夫松松
　二踞道左一合抱不能一不及合抱謂秦
　封五大夫即此然耶否耶又其下俗呼快
　活三解者曰呼山之誤改鐫快活山于岩
　余謂此平處三里其下又復嶔崎俗呼爲
　是由黄現嶺十里至回馬嶺北爲玉帝觀
　前爲昇仙閣又五里爲歇馬棚崖削數仞
　上有墨書三畫風雨不磨人以爲仙又五
　里爲水簾洞水自懸巖倒射望之若簾去
　水簾五十步東折五里爲石經峪雪甚余
　習聞經峪之勝衝雪徃平石半畒上鐫金
　剛經字徑尺許掃雪漫讀點畫皆玉流水
　高山爭奇兢秀别爲一境又十里由高老
　橋至紅門所謂一天門始出山峪漏下數
　刻矣自一天門至是巍閣邃宇古篆大書
　初猶記一二久亦不復置胸臆道路磥砢
　崎嶇莫能名狀直下四十里而余步行者
　亦半也已火光人喧漸逼車下則賈守命
　巨燎逆山下復右折至岱嶽觀尋漢武所
　植栢僅存數株龍鱗剥落殆盡東至王母
　池兩崖峙起水聲淙淙度木橋觀吕公洞
　由登封門入禮嶽祠祠壯麗宏偉直擬帝
　居諸古今碑刻燃燎婆娑僅經目耳三鼓
　至館舍就寢明日出城南觀陰字碑與賈
　守别三嶽子曰余登泰嶽諸觀未嘗不感
　嘆移時吴昔余宦遊所越余宦游時所嘗
　徃秦則前歲所周歷嘗登太華絶頂周亦
　去嵗過汝坐嵩巔而望長河故䖏也余三
　十餘年足跡幾半天下而三嵗登三嶽率
　在仲冬則遇亦奇矣登太華同子原登嵩
　高同鄭公允升今子願在吴鄭公在周余
　于二觀尤三致意云
鍾宇淳(松江人/叅議)泰山紀遊不佞生東南菰廬
　中長而蒯劍上國慕子長氏壯遊欲償向
　子平五岳之願顧磬折風塵未能也癸未
　出春明買舟抵清源决策游自岱宗始云
　取間道直𢪔山麓時桃柳芳妍雉麥朝鴝
　殊媚行色行百里許諸山蜿蜒横亘英英
　懸馬頭所謂齊魯青未了者空翠欲滴已
　而遠眉横黛出霄漢問之知爲岱岳也遊
　興益脉脉動廼道旁多童堅嫠婦□采柔
　萌滿筐云貧無食者取和麥麵啖之爲之
　憮然民力竭矣且旱久愁無麥祈㴻濡甚
　急私念大山雲出不膚寸不崇朝霖雨天
　下山靈何靳此一片雲也近州數里有山
　如覆盂爲古仙洞深黑叵測適二童子秉
　炬至從傴僂行數武稍寬衍可俯仰廼折
　而境益逼仄虵行無□足䖏腥風逆鼻不
　可近亟從故道出至州治午餉出北城門
　踰小橋二里許道左右俱亂石齒齒馬足
　枳不前近麓有廟池館甚飭古栢陰陰相
　傳漢武帝東封植也有野致又二里至紅
　門跨道爲飛雲閣從傍至更衣亭易一筍
　輿逶迤五里至高老橋有祠祠漢壽亭侯
　時桃著花穠艷若綺疑爲武陵桃源不知
　洞口流出胡麻幾許前爲水簾洞云泉源
　自天紳巖來當雨後泉流飛射噴激如萬
　斛明珠狀時久旱泉脉甚微不得睹爲一
　快有小石橋通泉於溪左爲巖巖有亭宜
　眺又四里至馬棚崖稍前爲廻馬嶺至此
　山益峻且奇馬却行矣五里至黄峴嶺東
　西下上者再廻旋而行爲里者三然地頗
　夷人名爲快活三余咲謂當名折㯀谷矣
　又五里至御幛一名御仗眞宗駐驛䖏有
　松二秦時封五大夫此即其二糺虬偃蹇
　鱗鬛風雨欲飛去然可百嵗物或後人所
　植抑其孫枝邪移視久之賦五松秦封不
　觧是恩私御幢空傳駐蹕時輦道蒼茫人
　去遠年年風雨自孫枝又折而前曰百丈
　崖崖空嵌如石屋可容數十胡床吹洞簫
　薛蘿家絡如挂老衲旁有石洞谽□深廣
　如古仙洞亦一奇也又五里至大小兩龍
　峪石罅如龍哆其口水自中出有古松亭
　亭如葆車名處士松或好事者若爲避秦
　然余謂此君蒼顔素髮剥落傲睨氷雪崖
　石間無論不辱秦即䖏士于君何有哉上
　朝陽洞度十八盤應劭所謂後人見前人
　踵前人見後人頂者至三天門又十八盤
　達碧霞元君宫已熒熒燈火北斗平臨矣
　乃假宿公署時罡風震撼巖谷夜就寢若
　大海翻濤天河倒瀉疑從張騫乘槎問津
　牛女又泠然如列子御風行也鷄三喔起
　披衣就日觀觀日出值雲霧罩隔大海漫
　漫不能如昌黎開雲衡岳從黯對中睹飛
　霞百丈湧大金輪浴浸扶桑矣厥明見石
　題東觀日出西見河源爲之神王已復折
　而下禮碧霞君時乞靈者以千百計有州
　倅受香緡嵗以數萬供縣官匪頒携榼小
　酌而别宫右側有玉女泉爲亭冠之相傳
　即玉女洗頭盆泉清冽沁人脾骨口占鴻
　濛一窮何泠泠吐飲灝氣通仙靈金莖僊
　掌渺何許我來頓使塵盧屏又右石三尺
　許爲李斯斷碑自是秦以前物折而東北
　至嶽神祠祠後有磨崖碑爲開元帝紀泰
　山銘甚奇峻唐隸徑可如掌雖剥皴不完
　而雄勢飛動可念石爲蘇頲東封頌庶幾
　伯仲聖教序又顔魯公題名惜皆爲近代
　俗子剥毁云北上數百武尋古登封壇壝
　所謂白雲起封中者又上則玉皇宫在焉
　此泰山絶頂青蓮云呼吸通帝座非此不
　足以當之眞翩翩便欲令人排帝閽捧日
　月矣宫前石如圭者秦無字碑者或曰中
　有碑石函之良然折而東下百步石方丈
　云成化間曾於此得玉檢以獻御覽後復
　命中使瘞舊所因思柒十二君千騎萬乘
　雜遝空際皆淪於荒煙野草不可辨如太
　虚過鳥古今何者不朽因爲題無字碑遺
　碑自千尺漠漠秦雲白雄風三十六二世
　俱塵跡那如峰頭一片石欷歔久之西則
　秦觀峯巍然獨峙又有周觀吴觀越觀皆
　以其見境得名一曰月觀取月朏庚方義
　近是則向吴觀望疋練吾鄉者徒野馬絪
　緼耳吴門之馬然乎哉宫後一峰名丈人
　峰落落有壁立萬仞意下挾仙宫尼父石
　像在焉肅拜瞻禮崖石劖孔子小天下䖏
　上摩皇蒼下瞰無際不覺爽然自失也誦
　子美陰陽割昏曉蕩胸層雲决皆飛鳥句
　更奇絶矣因占插天秀出青芙蓉側身尼
　父一相從星使槎迴銀漢逼詞頭題徧白
　雲封已欲取道玉女修眞䖏忽數兜子穿
　雲中來迫視之錢孝廉德卿蔡山人幼君
　馮孝廉咸甫目逆而咲復至玉皇宫浮大
　白無筭三君各詫其逰之奇已出其奚囊
　所得詩凡若干首咸甫賦泰山絶頂逢余
　詩更以長篇索和若旗鼓對壘余者余爲
　放歌和之大都如項王戰章邯鉅鹿時也
　已欲更賦太山高余曰此自吾曹坐井觀
　耳安知不有凌空倒影之飛僊芥六合而
　蟻垤太山者手其不爲海若咲者幾希相
　與抵掌而止又東北望黄華洞即王女修
　眞䖏俗以環洞多黄花故曲逕窅渺彷彿
　見石室不類人間誠棲眞境也咸甫幼君
　從曳欲振衣游以鳥道迂廻不宜輿德卿
　腹便非濟勝具不果已折而至拾身崖余
　側足臨崖觀之二羽衣急引裾以恐有天
　風吹墮人德卿大驚詫叫號余咲曰韓子
　登華頂泣不能下此何人哉顧見石題曰
　愛身巖先是有蚩蚩氓誕惑捨身以自戕
　者故爲憐而諭之余曰捨本無捨何况愛
　縁非捨非愛作如是觀二羽衣不能荅導
　至誠心石僊諦視良久仙人橋遠出括蒼
　南明石梁下復至夜宿䖏小酌罷三君前
　行至石經峪崌石以待余至捫蘿行見古
　梅數株踈影横斜酷似西湖林和靖先生
　放鶴䖏穿梅而度石寬廣可容數百人類
　乕丘生公徑可三倍之舊名曝經石不知
　何時刻八分書金剛經字大如斗後好事
　者復刻聖經以獻其勝大是奇觀石盡䖏
　有亭亭其上亭之旁有石曰聽泉枕又左
　則泉聲㶁㶁自巖腹直瀉而下如濆玉拖
　練下分爲池池渟瑩可鑑眉髮亭後有山
　題高山流水下爲記萬兩溪筆讀之殊伉
　爽三君復浮白無筭三君顧安所得琴欲
　一鼓之令衆山皆響邀山之神與七十二
　君聽釣天之樂余歌山水有清音何必絲
　與竹三君囅然咲咸甫賦曝經臺余因賦
　石經峪我來恣奇觀流水瀉石上濯纓見
　古字隱隱衆星朗篆跡半從鳥跡分具葉
　時聞落葉響石火不作祖龍劫龍藏中開
　探象岡枕石聽泉足娱悅高山流水忽獨
　徃雕鏤無廼亦華想點頭悟石意戃恍余
　謂兹逰日觀諸峯奇絶人人能道乃石經
　峪無心得之而三君不期之會又大奇也
　造物忌多取游可已夫時三君㳺興猶劇
　欲就榻旁一室甚敝且細雨濕苔痕矣欲
　從徂徠尋竹溪六逸故趾石守道讀書堂
　南望云云亭北游靈巖已夕陽在山矣或
　欲留浹旬窮七十二峯之勝或以逰從此
　始耳清泉白石冉盟他日天游子曰高山
　仰止心竊嚮徃之矣余走昌平有白馬山
　其高可二十里白雲堪把徃徃自掌中飛
　出白榆歷歷可捫甌栝無與伯仲山人自
　以孰與漢大余登太山高四十里盖兩白
　馬云然仙靈窟宅福地洞天何可勝道而
　獨岱爲之宗何以故豈以帝出于震而爲
　萬物受生之始耶滔至徂徠諸山近若憑
　几遠而太行華不注崆峒諸山若隱若見
　衆山培塿如拱如揖兒孫蹲伏如群龍趨
　入紫薇者不可名狀總領諸峰以朝上眞
　且黄河一抹汶泗衣帶而𣶺渤在肘腋間
　與灝靈相吞吐斯亦奇矣至於爲峰爲洞
　爲泉之奇天麻黄精椒桂桃杏梅栢巖松
　崖竹宜雪宜月其昏曉烟霏霧靄變幻萬
　千又細渺不足道矣夫也者載營魄如一
　漚起滅大海中譬之蟬方抱葉吟而其中
　已蛻矣時而非㳺所見無非山無非非山
　者其斯爲採眞之遊如必戀戀於一丘一
　壑即凌弱水日坐崑崙巔吾其爲山㳺乎
　惡睹所謂小天下者哉時萬曆嵗尚章恊
　洽清龢月哉生明
王衡(太倉人)重九後二日登泰山記蓋余僻
　在丘壑而生東吴菰蘆中苦無所得山山
　之大者莫如岳海内稱岳者凡五而其肆
　皆隅布近者亦不下數千里非書生所暇
　逰廼泰山差不遠於河濟庶幾以便省父
　母得一瞻眺乎而非所敢必也今年丙戌
　九月之八日且北上舟次濟寧余祖母將
　有事於泰山余奉以行而後喜可知也周
　生如春亦從行行之日宿建寧竟夜風彭
　彭吹雨擊席門明旦而雨脚閣如故尋髮
　鬖及之意謂未已也日入已而雲欲流午
　且日出矣諸山嵐翠各獻狀而黄沙籍是
　不及馬鞍信子美所謂沾濕好者耶憑輿
　人指點泰山者數而皆不似正東天半壁
　若更有青於天者疑其然也以語同㳺同
　㳺皆咲之已而雲凈出峽角則果泰山也
　始相駭以爲奇余買一驢跨之左右視惟
　恐失山而山亦以日暮更娟潔若答予賞
　者又一宿而後抵州易腰荀行十里而抵
　山足之紅門自紅門至小天門以上左皆
　澗道道深廣大小石磊磊奔而承泉側若
　聽者頫若潄者若揭者若與爭道者多異
　態而五色𣗳雜綴之𣗳則桃杏楓梨松栗
　之屬草則薜蘿赤箭天麻黄精之屬不選
　而美泰山盖骨山布肉而施繪者獨賴此
　耳又數里爲高老橋平橋際崖澗間頗勝
　又過短橋者一而得水簾洞左崖聳立數
　十仞而兩大石腹相加如垂簾以下水會
　水正涸滴涓涓然因作春水時想縱不敢
　望匡盧定足當其支子耳自洞而轉數里
　爲馬棚崖言崖深嵌可覆馬眷也又數里
　而爲回馬嶺則從行者且去馬而徒矣尋
　至黄現嶺嶺凡數四轉益峻而外望廓然
　傲來向北泰山肩及此遂俯首爲之興彌
　高之嘆自是而下下上上者凡三以里計
　者亦三曰快活三由回馬至黄峴輿者前
　距高而余僂就之余頂踵與輿人頂踵相
　擊吟踔甚至此稍寬坦而𣗳與壑更奇吾
　始得納手於袖掉頭吟嘯而有之蓋眞一
　快事耳稍前而憩於玉皇閣是爲山半余
　修茶而獻老親老親亦色喜牽予上下視
　者久之决眥而得南天門隱隱如紅星沫
　耳尋破蒼翠而岀至御帳宋末定陵所駐
　□䖏傍有松即秦封五大夫之二其三已
　失之雖稍夭矯然以爲數千年物吾不敢
　知過御帳則盡走斗崖削壁中矣無何而
　上小天門群削截嶭畢相附高相摩四周
　無所不際而左壑磈𥗬受水蕩𤽤作雲母
　緑(玉/色)山面缺泱漭當其前余兩人大叫絶
　倒而會有以酒餉者急行之風蓬蓬來搏
　杯𢆻覆余即覆酒酧之而行更上爲小龍
　峪大龍峪以至十八盤磴齒齒倚空絶峽
　夾之西峽口咯有松數十株翠相掩里人
　名爲對松固一奇又怪自峪以上所有盡
　松無他𣗳青青者松栢獨耳果然盤盡而
　天門見山一削鐵耳中劈而爲徑穿而爲
　門雖曰人力然亦似天闢之以待㳺者自
　門逶迤數里爲元君祠祠甚壯與老親作
　禮畢更衣於公署公署後爲玉女洗頭池
　澄碧泓然斷石碑存李斯篆二行自是左
　折而上曰嶽帝祠祠後石壁刻開元帝銘
　甚遒美其旁亦多雅刻且易主矣得數字
　於殘剥之餘剔磨而欷嘘者久之又上爲
　玉女寢宫愚民至貌像裏服卧撲被中其
　可咲至此更循而上則絶頂矣虚其頂宜
　無所不見而乃構玉皇祠祠前石表長丈
　餘云即秦皇無字碑盖亦莫知其如何走
　而四顧泰安城當襟僅衣結耳諸山揖拱
　無慮數千或如攢戟者如覆敦者要皆能
　爲之趾而不能爲腓獨徂徠在前若可憑
　其他間指一二聳特者問道士道士不能
　識悵悵而下東至日觀峰峰後爲望海樓
　所謂秦觀周觀吴觀皆在焉視余所由逕
　天絲掛杳藹間而澗中樹石繡相錯若裒
　寳粟其灣環而動者汶水耶黄河耶顧放
　目而之東南竟不得海影道士謂霧氣霾
　之此或然耳又轉而至舍身崖一巨石髐
　然出余足能垂石外二分而目不敢營視
　偶從旁睨視崖底無不俯據地者稍西下
　而爲仙人橋兩壁中斷石梁度之盖所得
　波嶺澄複之奇最多道士指所謂獨秀君
　子蓮花諸峯余但唯唯而望東天門更陡
　絶道士詫余以爲絶勝南天門而無楷梯
　僅爲鼪鼯雉兔之窟巢良可惜也橋西一
　道人懸鶉衲載棕櫚㡌客至不起安知其
　非可與言者以難諸客施之金錢而免之
　由是而歸則月且纖纖白矣子與周生拉
　道士造東嶽祠而止焉月華星芒不知其
　帶霧與否但覺其近而親人滿空界浮藍
　蕩白神外淫不自持且寒甚膚粟則歸視
　老親寢已而就道士宿焉道士貧茅屋廣
　不踰丈井竈半之無已則縮足卧山空多
　聞又午夜爲士女上山唄誦淫淫然睫不
　交而漏絶矣急蹴周生披衣視天井星匿
　不見意甚惡業且起矣同杖策至日觀峯
　石時嚙足齒泠相嗑而會州使者以酒炭
　遲我余喜而三舉觴良久暗中作微紅見
　上下雲盡黑而中不接者徑寸則甚幸之
　俄而紺又俄而赤而紫吐欿漸及半天施
　雲作霞爛熳且覆人面諸山頭稍辨如撮
　米化爲丹砂極天際有金花浮起者三道
　士曰此日抱海躍也將出矣俄遂出色如
　鎔金大如鉦日之下覺有一抹漾漾白者
　眞似海正跳咲而日已入雲隊中金支翠
　旗欿然收矣不滿志而歸復迂道登玉皇
　閣異盡所未見而道士鄙朴每每對面失
　之從閣後望山之北林篠葱蒨䖏曰石屋
　意必有奇而老親以途遠且不可輿遂奉
　以歸僅繞而西視所謂丈人峰者平平耳
　遂下觀白雲洞洞巉岩多竅道士言每陰
　天雲從竅出如線頃而蓊□滿山四馳而
　縷結爲一即雨媒也甚以不得見爲恨余
　因謂周生余與若晨好晴而至此且好雨
　矣人心之無厭如此出别道士而下十八
　盤盤磴直輿余者又四人莫可縱横則倒
　懸而下之手足心盡汗出目瞪瞪視人股
　顧周生御兩人蛇行如履平甚樂之請至
　山半而易焉仰視則已失天門矣甚懊恨
　於是以目注之山自山半至快活三失天
　門者屢而復得者亦屢每見即呼周生共
　揮手作别意依依然下至水簾洞穿流泉
　𣗳樾而東上觀石經峪峪爲石壇方十餘
　畆石膚瑩然鑱八分書金剛經字徑尺甚
　偉雖强半爲水所蝕然與其如前二碑損
　于傖父之手無若受水舂也泉自上流來
　㶁㶁鳴萬侍郎就崖間題曰水簾又鏟石
　壁而書其所作高山流水記頗恰似又下
　數里而山之巔窮凌漢寨聳額以捧山如
　弗勝而徂徠蒿里諸巒岫若列矣自是歸
　而無眠與食不言泰山也輿數程輙下返
　而顧泰山者數數也以爲盡泰山矣於寧
　陽泰山志急披讀之始知昨所㳺者僅僅
　里中兒女子祝釐故事纔及堂皇已耳山
　之曲房深榭盖十未得一而吾所見金色
　日亦穀以後光景其得鷄鳴時者絶不然
　余于是而又爽然失也雖然亦可以雄生
　平觀矣藉使假我半月陰翳且屏盡而山
　之上差有饘粥寢處以安老親則亦不草
　草至此又使我袖置泰山志而吾友諸壯
　少年投杖超距不避墟莽按圖而搜之其
　所見當多而今皆失之意吾其不良於游
　耶抑山靈秘其巧不輕示人也吾少好游
　所游者爲姑蘇武林洞庭宜興諸山諸山
　之奇遞相代而亦遞釋其舊向者兩洞庭
　猶芥蔕吾胷中而今又釋之矣不知竟吾
　之生可以代泰山者安在吾姑詳識而淺
　述之以風後之繼予㳺者
于愼行(禮部侍郭/東阿人)登泰山記盖予家於岱山之下
　嘗再從子充游乃其時率在暮秋若三四
　月五方士女登祠元君以數十萬夜望山
　上篝燈如聚螢萬斛左右上下蟻旋魚貫
　叫謼殷賑鼎沸雷鳴彌山振谷謹得容足
　之地以上而其時水泉多枯木葉或脫故
　山之奇麗珍瑰未露其十一二露又爲人
　衆所掩意五六月之間水木方盛必有瀤
　異之觀而徃徃以憚暑不能出即出又無
　與偕徒側身東望思焉粤嵗辛巳六月予
　卧病穀城山中朱廷尉可大倚舟廣川過
　而訪予相與盤桓雲翠東流之間望泰山
　雲氣如在衣神於是决筴同徃以其月十
　有九日發東流泉上行山水之間二日而
　至泰山下主人肅入館舍明旦昧爽衣冠
　謁岳祠祠在郡城坎方負岳而宫埓鈞天
　之居出登封門三里許至於岳麓有雙觀
　焉謂之一天門下車乘藍輿以上磴道鱗
　鱗谽谺逶迤仰見峰勢嵬嶷嶤𡵉如垂天
　之雲峻不容屐以爲决不可至行數里至
　回馬嶺玉帝之觀在焉其峯曰瑞仙巖觀
　之前爲昇仙閣憑閣望群峰反在足下而
　峰首則又有峻者磴道益斗絶詰曲偪側
　而上𣗳四人以爲竿而中貫一輿前人之
　趾履後人之顛後人之阯在予眥上其後
　二人如之應邵所謂如畫重累人矣自此
　以上汗流喘息目不暇他顧而其兩旁丹
　壁翠崖彦萼崷崒雲霞萬色陰晴異態岩
　傍飛瀑爭下濤翻雪噴流聲淙淙乍大乍
　細若懸綆鳴環下而迎客而水簾洞之泉
　從山上瀰漫下流注於絶壑以入碨𥗬忽
　然而没有時復出石梁木扛互相撑柱間
　以其耳目與之接唯恐失之而不敢縱觀
　然後知此山之奇向者未其一二也又數
　里遇黄峴嶺西行折東北上而復下又西
　行折東北則下而復上又前數里御帳坪
　者秦人所從蔽風雨也當岳半道負中峯
　而處左右諸峯兩面環拱石泓數畆泉流
　其上釃而下注厥聲砰礚宋眞宗駐蹕遺
　阯有亭亭前松𣗳二秦所封五大夫也生
　石隙中不甚高大而幹皮龍鱗類數百年
　物其决不爲秦時松可曉而地則中阪無
　疑意好事者即其地𣗳之從者曰松有五
　雷雨瀤其三非也五大夫者秦之爵級松
　何必五假而封七大夫松又將七耶從者
　不對又上則峯崖益險璧立插天其石皆
　磊珂相承或圓或方或墮或長巉巖崒嵂
　不可名狀而其垠堮之間色相種種望之
　迷瞀其丹而紺者爲殿爲屋兩岩之間一
　隙碧而如帶者爲天光翠而如髮者爲松
　蒼白如繪者爲苔萬仞懸而如鳥巢者爲
　羽人之居而俯視則谿谷碌碌不可見丈
　尺又數里爲大小龍口龍口者石硤飛泉
　如龍吐也小龍口之旁爲斗母觀自此以
　上凡嵌嵓之間爲仙靈神鬼之居者羅而
　列於左右盖所謂神房洞天百靈之府也
　又數里爲十八盤古謂之環道望天門如
　一隻矢括在其端上盤如緑壁矣因謝輿
　拾級而上距躍三百渾汗如雨出天門之
　上左折而至碧霞宫者所以祠泰山元君
　也負玉皇頂而立抱五花峰於前日觀在
　其左丈人在其右規制挨於岳宫而金碧
　煜㷍觀闕暉麗顧反過之其西爲使館玉
　女之池在焉池膏渟黛蓄肅有靈氣其旁
　岩上有李斯篆僅十餘字予與可大就館
　更衣謁元君於壇羽人賛祝出而臨五花
　岡巒紏紛含谿懷谷雲𣗳宫宇俯在日底
　下視郡城葐蒀菴靄汶洸如線環之數周
　川原廻合縈青繚白提封百萬不盈一矚
　由宫左折而上爲青帝宫其後峭壁數十
　仞唐玄宗泰山銘鐫焉又北上數百武爲
　玉皇宫宫在泰山絶頂古之封壇秦皇帝
　在焉碑石青白高二丈而無文盖歲久夷
　滅或曰秦所以表泰山其下有石函玉書
　於理不誣繞玉皇宫之後倚闌而顧俯見
　四面群山蜲蛇蜿蟺如盤龍走蛇遶七十
　二峰之下其支脉首尾歷歷可指數以至
　於海而桃花明月石屋諸洞在岳之背列
　仙所紀金床玉几之勝若將睹焉記曰天
　孫岱岳周回三千里以今觀之䃢碒乎三
　州之半矣又折而東可一里許漢之封壇
　在焉石方丈許碧而瑩膩屋覆其上白雲
　曣嗢處也又東爲日觀以且觀日不徃而
　南登舍身臺舍身臺者一峰斗出甚平處
　可數尺而下臨千丈以三石撑抵慱尺有
　咫謂之仙橋過橋而席於臺日光西沉霞
　色在壁風吹冠衣聲如裂石於是相對大
　觴望見西南有千家之聚横以大堤黕黑
　無際諦視之雲也蓋雲如烟火下慱上銳
　平地視雲見其端此見其杪頃之月出羽
　人吹笙和以歌音極醉而返山氣懔懔枕
　席皆濕不可以寐出立壇上月光熒熒星
　斗可拂俯視萬壑烟雲一氣茫茫正白銀
　海玉波不可辨識道家所謂三宫空洞之
　天也徃聞人言山以夜半觀日出訪之羽
　人五六月間平明乃出五更可徃也於是
　坐而至五更秉燭披裘以登顧見山中雲
　氣從澗壑吐出如一縷烟稍上而大東西
　聚散車馳馬奔倏然徃來頃刻滅没於是
　可大大呼以爲平生未有從者盡讙東方
　作矣回而東望有山數峰如卧牛車盖之
　狀而又漸没赤霞半天光色媚麗間以碧
　緑熠燿五色直射衣袂頃之平地湧出赤
　盤狀如蓮花蕩漾波面而燁煒不可名狀
　以爲日耶已又一赤盤大倍於先所見側
　立其上若兩長繩左右汲撣食頃乃定羽
　人告日昇矣盖先所見如蓮花者乃海中
　日影非日也日且高舂赤霞與影皆没而
　下微見一綫白滉瀁明滅羽人曰海也又
　頃之日左黑氣隱隱一抹如連山長城可
　大示予此眞六鰲所載矣羽人曰雲也可
　大一噱走望海石上取酒浮白醉而熟寐
　從者咸慄且呼予睨而心壯之回立登仙
　臺西望丈人越觀二峯近在目睫因顧可
　大徃予與子充登岳倚越觀望君今吾陟
　丈人峯可瞰太行呼子充也會疲不能徃
　策杖而下氣益舒展顧見道旁石益奇絶
　水木益勝每行數里則求嘉𣗳流泉或峯
　坳片石拊膺而坐舉觴屬可大曰此非伯
　牙避雨岩乎夫高山流水於子何迯聲矣
　由□□而下憇於岩岩亭折而入經臺者
　在道左里許石壇斜倚山曲方廣數畒鎸
　心經一卷字大如斗作古篆文壇北有璧
　瀑布從山上來懸璧而下流於經壇瀰漫
　過之從水上視篆書一一可讀璧上鐫數
　大字以水爲幕徃予再遊蓋未嘗至以僻
　不當道爲人衆所蔽故過經臺而下出一
　天門左折而得岱岳觀漢武帝所種栢處
　也又東里許得王母池池大盈畒懸流注
　之倍經臺之瀑已而兩至登車出山涉泉
　而行天暝時炬車中聞水聲在足下者數
　里而至逆旅明日大雨主人請遊三陽觀
　告遽而行至百丈峯下望山上瀑布數道
　如從天下盖在山之西南非舊所見矣山
　人曰予覽古圖經脉地勢所由高下蓋北
　紀諸山負地絡之陰並太行王屋東踰常
　山至醫巫問而止南紀諸山負地絡之陽
　連桐栢熊耳入於甌越江淮河濟由是東
　下如建領矣岱宗立海上西向而揖群山
　汶洸沂泗出其支麓旋之如帶以入於海
　盖若負扆云徃河流燕齊間由岱之北挾
　濟入海今涉徐方顧反出岱岳南挾淮入
　海斯地道所變遷也予登山巔北望九河
　故迹蒼茫與天際矣六月二十四日記
吕坤(山東叅政/洛陽人)觀日解日觀峰在泰嵿之東
　百武相傳鷄鳴時日初賓於嵎夷升於扶
　桑黄光玓瓅紫氣氤氲滄溟暎千里之波
　丹霞鋪半天之錦鎔金初出幾何遽神奇
　若彼哉因語田水部竹笑焉竹山曰余蓋
　游蘭亭矣所謂曲水者足令人羞前有假
　蘭亭脩渠引水稍爲右軍雪耻不則千古
　一贋諛耳嗟夫名下多虚萬事盡然志郡
　邑者皆八景者皆神奇皆詫也天地不爲
　駭異聖人無所駭異而創見者駭異之總
　之□□燕石耳余恐後之登臨者爲傳聞
　所詫也以蹈余悔作觀日觧廻廻車巖
　　(在文人峯而數十步游黄花洞發足處/也洞路艱危余題此以告來者)
　黄花洞在日觀峰後十五里土人云元君
　修眞故地也其洞高可拂冠廣不能容一
　一几石隙滴水㫙如雨簷可供十人之炊
　洞前廣數丈上有神宇雨楹茅屋幾蓋三
　二老尼居之傍洞諸崖新松環翠幾千株
　稍稱奇此外無奇矣自丈人峯東北下陂
　陵五六里猶可車至亂石溝獨足盤則懸
　崖□嘊大石峻嶒足合主陽動色隆慶間
　有墜車傷數人者車中人僅以救免且此
　地無宿無食烟火纔通下脯徃便不能返
　曾有暮人偶值雨雪騶從皆縮頸蹲谷間
　半無完衣有凍餒死者兩君余不在治寳
　鏡新磨斯天下奇觀也余覽傳記而夢寐
　思之無由見萬曆丁亥叨守東藩且爲岱
　嶽司香使喜不自任既至三登三宿焉比
　曉輒雲霧葱蓊起甚恨之此中人云觀曰
　有三遇正月無雨海暈不升一遇暮秋氣
　爽新霽無塵二遇仲冬雪後曉絶雲烟三
　遇兹三遇者嵗無數日焉小人樵人也每
　晴明則蚤作今老矣實習見云余喜曰何
　狀曰公見落日乎曰見曰公既視之矣又
　何狀焉余舍然曰傳欺我哉已而曰樵人
　何知樵人肉眼耳樵人何知欲信宿以待
　而嵐氣又蒸蒸作障矣乃還是嵗九月也
　越十一月余復以役車至岱下再登焉時
　大雲新晴山風刺骨輿人至五鼓皆僵噤
　不司起强起之相將至峯下初海底發紅
　光漸漸起意必有異狀日不瞬凝視之少
　焉日出若鏡盖大於午日而不射目赤如
　落日而不帶霞則樵人所不及狀云是行
　也余感寒數日幾不起乃知好事者謬爲
　神奇以詫人後人知不如所聞而耻見詫
　復謬爲夸張以詫後人也夫旭日人人見
　之矣去欲道山中人自能道之昔王麟淡
　公歷覽岱宗岩谷都徧獨此洞足不及焉
　歸而爲恨爲我寄聲麟洲老無足恨也
吴同春(按察司副使/固始人)續逰泰山記余自癸未
　冬逰岱今七年矣諸名勝載前記中不具
　論記昔所未遊與遊而未及詳者已丑六
　月廿日泰安既竣事欲補續前遊有故人
　李子丹者泰安人也相别亦十餘年矣曩
　約遊岱及余至岱而子丹宦于趙至是相
　見愴然悲流光易逝而慶重逢之不偶也
　以日午出登封門十餘里至普照寺又里
　餘過胡文定公投書澗澗出凌漢峯又五
　里至三陽庵庵崌巖半徑頗險仄境亦甚
　幽勝禪洞下有泉不竭亦不甚巨又其上
　爲玄帝廟玉皇閣廟傍一庵諸黄冠修煉
　于此二黄冠頗不俗亦不甚觧無何于丹
　至共啜豆葉粥子丹與黄冠窮每對非所
　所問余咲曰渠誠未窮其際耶抑大道不
　輕授耶因論吾儒亦自有脩養第人弗覺
　耳孔子謂仁者壽曾子謂德潤身心廣體
　胖孟子謂其生色也粹然見于面盎于背
　此眞脩養也棄吾本有而向人乞餘咳舍
　人所共知其見却半夜閉門傳道陽明先
　生所謂抛却自家無盡藏沿門持鉢效貧
　兒者也與子丹共一咲以日晡由庵東比
　十餘里趨高老橋上下山巔無慮數四路
　皆傍岩此遊人所罕至傲徠山壁之西南
　時向時背黄冠指點天紳泉仙人影所在
　甚辨西北一山簇如蓮瓣近若咫尺而遠
　不可至則九女峯也由高老橋至石經峪
　舉子丹跌望觀泉已而擕手窮泉之源北
　行里許石滑不任足而泉自亂石中泠泠
　出巨細相間時作笙簧音林木深茂鳥鵲
　喧呼令人會心多余昔年所未覩子丹又
　叙說曩同事刺刺不休而余僅記憶其半
　嘅嘆者久之已夜色侵衣遂由石經峪趨
　頂至御帳坪燃炬觀題壁盖余與諸公寄
　題絶巘飛流大書也月明水聲共助佳勝
　二鼓至新石盤創自藩叅吕叔簡徃春月
　禱祠者衆舊盤不能容徃徃擠墮崖谷中
　叔簡闢火池以西諸峪準舊石盤爲新石
　盤而徃來稱便輿人謂舊盤路稍平而余
　固欲由新盤徃至館舍三鼓矣與子丹就
　寢五鼓起觀日與余昔年所見無異不具
　述其諸所經臨有如昨日何異一夢回飯
　館舍復讀秦篆碑與劉跋所記稍不券合
　苦三面嵌壁不能盡辨令數力士出諸壁
　乃知僅存劉所云云之半劉謂正面七行
　今止存右畔三行而其三面欲就巖安置
　各加鑿剡俱非當時之舊矣滌洗搨摹宇
　形隱隱莫辨第得石之眞面目與無字碑
　瑩澤無異外視粗頑而其理若此天下事
　類此者多矣已令數力士復嵌于壁恐數
　千年物又損壞自今也子丹足倦余遍觀
　五華岩之勝坐岩心下瞰諸洞壑如在几
　席日午由孔子崖右約八里至亂石溝又
　里餘至獨足盤見野鶴千餘回翔山巔是
　所謂鶴山也又數里黄華洞即玉女修眞
　䖏余昔年所跂望而未至者洞在岳頂東
　北踞鶴山之半路險仄視三陽數倍而其
　幽勝亦數倍三陽泉湧虬吻視三陽爲倍
　而其大亦倍三陽獨居此者止老尼數人
　祠宇香燈不及三陽三分一以故人跡亦
　罕至余非取道遷此亦未必至此也與子
　丹跌坐究子丹十餘年所得子丹蓋充然
　若有得者具爲余述大指率依于禪謂屢
　與諸名公談無不契合余喟然謂子丹曰
　此非片時所能悉舉世依禪而吾獨非禪
　吾何亦依禪而近忽非禪依禪者俄頃奏
　功而吾以無功易禪即子丹能信余言耶
　子丹第思二帝三王以至孔孟其時未有
　禪也不禪不足以入道帝王孔孟皆道外
　人耶吾昔慕禪如饑渴飲食乃近忽非禪
　豈愈久而反不入耶人能實爲禪而未嘗
　實學孔孟故學孔孟無功而謂不足以入
　道誠以爲禪之心爲孔孟其入道顧不近
　且易耶子謂禪能空子曰空空如也吾儒
　何嘗專實但空而能實子謂禪能定大學
　曰定而後能靜吾儒何嘗專動但靜而能
　動彼佛氏之所云空定皆後之聦明恠異
　者勦吾儒以文飾之而謂佛捷徑頓悟如
　此而佛藏數萬卷固十九此類也佛果西
　方聖人哉即陽明先生謂由讀佛書而後
　悟亦偶感觸而因悟全體如見擔夫爭道
　觀公孫大娘舞劔而悟筆法非筆法且擔
　夫與公孫大娘而不觀其爭道舞劔必不
　能悟筆法也此其說甚長子丹固不以余
　言爲非而亦未嘗快然以余言爲是子丹
　視余癯又復教余養生術固不與前黄冠
　之說同而亦未嘗不與余前所云脩養之
　說異遂與子丹别而余由洞左折十五里
　經小牛心石大牛心石至雙鳳嶺嶺在兩
　山間直上五里而兩山回翔若鳳問山人
　無名余大書雙鳳嶺于崖嶺東一山高嶺
　數百仞泰山左介丘右石閭此即所謂介
　丘者也坐山半望周明堂及山以東諸峯
　巒亦如在几席北下十五里回環山麓者
　無慮數十路皆傍岩則艾峪也至是路稍
　平穿林絶壑又十五里宿佛峪寺即所謂
　谷山寺也寺在深山中路不險仄而境則
　幽勝有大壑雨過則豗隤作聲晴則諸泉
　亦泠泠出石罅間二緇衣鳴鍾出迎余以
　爲麗刹也至則廢殿二間傍屋數間皆覆
　以茅半爲風捲去覓僧榻無有以二几聯
　而就寢蓋其僧之貧遠過三陽黄冠而近
　亦踰黄華洞諸尼矣又明日五里出峪則
　泰安達省城東路矣由南北高莊度玉皇
　嶺埠東口抵省自頂而下由泰山北路亦
　遊人所罕至云
陳文燭(大理寺卿/沔陽人)遊泰山記萬曆戊寅余以
　山東左叅政督漕事舟過濟寧約濮州李
　伯承同遊而伯承病不果來舍舟而陸九
　月朔日至泰安州岳廟在城中穹碑古鼎
　蒼松翠栢非人間物庭多怪石皆宋元人
　題字禮拜畢出登封門至岳麓登一天門
　飛雲閣絫石爲臺下通梁道磊磊鱗鱗有
　泉作淙淙聲仰望岳勢雲氣瀰漫諸山培
　塿獨徂徠當前耳過斗母殿至高老橋有
　漢壽亭侯祠前則水簾洞也水自數千仞
　注於絶壑如盤龍走蛇倏然而没倏然而
　出玉虹垂地銀漢落天令人衣帶俱濕又
　數十步則石經峪也石可坐數百人金剛
　經八分書字大如斗泉分爲池渟瑩可鑑
　毛髮少司馬萬公恭扁爲高山流水而記
　之眞三絶云過巖巖亭至馬棚崖有墨三
　字風雨不滅世傳吕洞賓書玉皇廟在瑞
　仙岩余稍憩焉至迴馬嶺不可輿矣嶺凡
　三四轉至黄峴嶺益峻難行魚貫而前行
　者頂足連絡所歷崎嶇忽平衍三里許名
　快活三登二天門又數里至御帳坪秦人
　蔽風雨者也有宋眞宗駐蹕遺址兩崖疊
　嶂草木滋蔓有五松亭秦始皇封大夫是
　也今存其二非秦時物後人植之耳罡風
　四來松韻泠泠作老龍吟勢欲飛去呼酒
　賞之路稍北有一古松盤結偃蓋過大夫
　松有題爲處士者魯仲連似之賦詩吊焉
　過朝陽洞有二行宫大小龍峪石峽衆水
　飛泉若龍噴乾坤樓在峪旁少司寇洪公
　朝選題且云言天下之安者猶泰山而四
　維之維者繫也人心獨無繫乎禮義廉耻
　安身之四維也取諸泰山其說省心焉由
　峪行數里至十八盤羊腸曲徑仰視峽口
　天光凝碧如紺珠眞神房洞天百靈之府
　也盤盡力疲登三天門望白雲洞縹緲彌
　各若不崇朝雨天下者門内平壤爲市廬
　者數十家泰山天門舊無室宇造自張練
　師耳宿仰止亭次日謁碧霞祠元君石像
　舊在玉女池而宋易以玉李諤瑶池記黄
　帝遣玉女羽衣黄冠脩而仙者也或云東
　嶽配東嶽女誤矣四方捐金珠馬羖者嵗
　無虚日有玉女池李斯篆秦始皇功德文
　十餘宇可辨耳再里許爲東廟廟制不及
　祠有磨崖碑乃泰山銘唐太宗八分書遒
　勁可愛其右蘇頲東封頌顔魯公題名書
　法類晋俱爲人鑱毁又轉而北青帝宫制
　與廟等有秦始皇無宇碑或言有石函藏
　金簡玉書古今莫測其石色黄白光瑩異
　常非兹山所有登太平絶頂古封禪壇
高皇帝御製碑在焉黄河如帶淄渑濟泗諸
　水若還繞焉太行華不注空同諸山皆几
　案物西登丈人峯有壁立萬仞之態下峽
　仙宫謁孔子像至小天下處上磨雲漢下
　俯溟渤惟孔子足當之耳曾謂泰山不如
　林放乎泰山之于丘垤類也聖人出乎其
　類是尊泰山者莫如孔孟郡吏置酒羽士
　酌余大醉生平大觀仍宿仰止亭日入蒙
　汜夜半月明越觀秦觀吴觀宛如圖畫至
　四鼓羽士請觀日出登日觀峯大風忽起
　寒甚羽士解衣衣焉上下蒼茫渾如白玉
　圓靈方輿莫可辨也忽朱光三蕩東海而
　陽靈漸吐萬景維新七十二峯蒼翠畢露
　宇宙之大至是哉登望海樓至舍身岩四
　顧而羽士時牽余裾由平頂崖歸太清之
　宫讀萬公表嶺碑嘆曰壯哉文乎擅四岳
　之尊者泰山也擅泰山之尊者巔石也從
　而屋廬之踐履之焉得尊表着厥頂山靈
　吐氣大明世界矣封禪之主七十二有遺
　恨焉循故道下山至州將旦思遊孔林夫
　洙泗與山脉相連近聖人之居若此其甚
　也上律大時下襲水土熟非泰山之靈哉
　觀孔子而泰山等天地矣



大明萬曆三十五年歲次丁未上元吉日
　正一嗣教凝誠志道闡玄弘教大眞人掌
　天下道教事張國祥奉
㫖校梓


