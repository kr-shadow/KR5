#+TITLE: 庚道集-明-
#+DATE: 2018-05-12 10:21:59
#+SOURCE: github.com/kanripo/KR5c0353 master 1235f9c2                
庚道集卷之一盛一
　　　砒匱養丹陽法
用不夾石明淨者半斤碎作小豆粒大尤好
以二兩作一包白紙包入麤布袋内依時採
夏枯草日乾燒灰沸湯淋濃汁磁罐懸胎煮
頻添汁五六日布袋漸輕汁濃火上試之有
煙乃以藥煮出汁内煮至七八日藥已在汁
内如些小不下是石脚也不必盡却將藥汁
别用一罐徐徐煎之待乾作一塊褐黑色乃
伏也慢焙十分乾無濕氣方入鼎封固下灰
池頂火一兩半離寸半養三日漸加二兩養
三七日取看合子不損動養至三十五日開
看灰白色上如水濕成矣燒看作汁如有煙
未斷魂以鐵匙下乳碎入好合封再養一月
又開看如黄色漸乾不濕火上燒之作汁無
煙全死也未眞死再依前法封養一月其藥
白色光澤火燒不作汁如石乃眞死了乃灰
霜被火養去全砒體眞死碎爲米粒作匱用
此法絶妙非他可比口訣手法盡之矣
煑養砂法好砂二兩魚腥草同米醋搗汁
　懸胎煑七伏取出將草柤包了入合或罐
　牢封固濟慢火一煅或下用水罐尤妙取
　砂用前草柤搗作匱入合一兩頂卯酉養
　三伏取出又將砂崑崙紙包以死礬貼身
　入母匱封養四七日一兩半頂起至二兩
　住日足乃伏也將作内匱貼身却養粉霜
粉法兩三四升打尤妙如水精堅堅實霜
　四兩作小塊兒先以白紙包外以密絹袋
　盛荷葉灰汁煮五伏又以拒雪草五頂草
　也剪刀草慈菇也二草汁煑一伏眞銀箔
　貼身或再以銀箔包入死砂匱以徹銀打
　神室將砂先鋪底次安粉一層又鋪砂一
　重如此重重鋪了以死砂蓋頭鹽泥固令
　乾方入死砒匱外合又封如法二兩頂火
　養七七日取火上燒看无煙爲則如末又
　養一錢可點一兩爲上色寳若多時砂匱
　乏力可將砂共養出粉霜同乳爲末一錢
　點一兩却别依上法作匱奇妙神聖切不
　可輕忽之
　　　凡匱法
　　　　合中神室可打
　　　　令厚不要薄了
白礬一斤(非明/礬也)用蕎麥灰淋濃汁一大盞於
　磁石器内將礬滴煑汁盡礬成水慢慢火
　焙乾又用磁罐入礬在内封固乾下灰池
　頂二兩養三伏取出任用之
　烏驢汁乃木蜜楮汁也人言八兩作四分
　爲麤末每二兩先以白紙二重包外又以
　麤布包了懸胎入草汁作四瓶兒煑以紙
　蓋罐口乾添汁日足取出煮時常提動布
　袋其藥易下如有些少未能盡者收起另
　將一罐子煎之候三五分乾又傾上汁煎
　之待煎盡乾慢火逼乾打破罐子取出與
　前未化藥些小一處研細始初八兩藥入
　了灰霜增添分兩多入合封養一月一開
　向後三四月其霜養去灰止有元藥如雪
　方伏也前件夏枯草灰淋汁用紙一層鋪
　筲箕底澆湯泡灰細細滴下用淨磁器收
　澄定清汁傾别器内又澄之取清汁收去
　盡灰脚方可煑藥此活法也
　凡八石須是煑煉養伏方倒火功日久方
　死可用礬澆淋摘下芽子又作澆匱澆下
　芽子又摘作澆匱直至九轉可作匱養砂
　汞爲服食藥
煅砂法砂一兩明者用一小小罐兒約盛
　一兩者下砂在内上用庚作一捺口不要
　有縫封固又坐甘鍋内上安水鼎用銅打
　鼎其底到庚上外放大盛水又封固乾十
　二斤頂煆約一日冷取出其砂中汞飛在
　庚上白色已乾取下又再依前煆節次煅
　得乾汞約四兩可𤇨鑄匱養三黄等藥皆
　伏
　　　煑粉砒九轉法
煑粉法大黄五倍與山栀川椒更入細辛
　枝姜汁蜜和濃米醋同水煎之一日期煮
　之黑色纔爲準候乾再用煅方奇須知此
　法神仙術留與丹人作祖基
　右以大黄五倍子山栀子川椒細辛爲麤
　末然後用生姜汁蜜米醋各一二碗同水
　懸胎煑一日待粉霜黑色爲度另收粉再
　用砒同煅之
煑砒法訶子同隨遠志稱地膚牛膝與苦
　參知母芫花并大戟㕮咀河水煑交靈以
　絹作囊玄胎法晝夜徐徐用火匀助成大
　藥无可比轉轉无窮作大乗
　右以訶子遠志地膚子杜牛膝苦參知母
　芫花大戟八味各等分爲㕮咀用信以綿
　作袋盛之河水内煑一晝夜取出細灰盒
　令乾研之爲末
煅砒粉法燈盞一隻平地埋盞内先須亥
　脂揩銀母隨心鋪在底上排煮粉擺平㘽
　却使煮砒安粉上粉三砒五秤无來地膚
　灰調車前子分兩高低砒上排堆之盞下
　无透縫纔安熟火簇鋪開煅之火勢三斤
　力去一安灰蓋藥材
　右法用燈盞一隻埋在地中上用亥脂火
　燒少許在盞内然後安銀母砂或銀母末
　隨意次安粉霜粉霜上又安煮砒鋪蓋粉
　霜粉霜上方用三件地膚車前子灰調草
　藥子末堆蓋信上用熟火三斤煅去二斤
　退火用冷灰盒之候冷取出砒作一處粉
　作一處各收起如此三煅方可用
　砒粉煆通靈田禾已種成人言貧士術果
　爲是分明點化紅銀寳堪能作匱精粉能
　變赤物砒可養銀身
　右法解云若以點化法依序行用到此地
　叚大能成就先以碌取紅銀化爲嬰兒令
　入瑶池沐浴了三次使令食天母乳汁浴
　三次脱其紅色且天母乳者蓋頭砒也如
　赤物一兩以天母乳一錢半三次點之候
　嬰兒脫衣畢却以白雪神丹點之入仙境
　則爲天仙骨也白雪神丹乃粉霜也分作
　三次點之一次令嬰兒投母食天乳畢隨
　母化形再入瑶池一次令淨然用神丹作
　三次點之後略以出山鉛老霜鬚教訓草
　改立形體自然成大器矣若以大七霜粧
　爲上色對半爲中小三七爲下留此略爲
　大象自斟量用之則作粉爲匱姹女嬰兒
　合宅大象乃三七母砂也若以信爲匱則
　養白雪爲神丹其丹既成轉轉无窮
　　　信匱亦爲大藥靈砂母砂總成大器
一轉者砒匱養硃靈
二轉硃靈内獨化硃砂
三轉者又硃砂内養澆汞砂汞砂者乃感天
　地炁之砂
四轉乃汞砂内澆汞生成玉笋瓊枝也
五轉玉笋内再轉硃砂
六轉者則以硃砂半斤或一斤十六兩大按
　天象則以神寳安頓硃砂養之四兩爲大
　象轉轉无窮之計若爲大丹服之用楮汁
　丸如桐子大一粒可延年一粒可乾汞
七轉以神室内硃砂養雌雄一兩爲大藥則
　化爲金母其象以代白爲赤後還光明之
　赤赤庚也乃返本還元之象
八轉以硃砂内養雌雄養之成庚右以硃砂
　八兩養雌雄二兩七七日成四兩合胎於
　庚神室内養之日足得藥一錢可點硃砂
　銀作赤庚
九轉以雌雄爲匱硃雄號大丹藥可右以硃
　砂雄雌各一兩前雄雌匱内以庚神室内
　養之七七日足用前藥一斤爲匱大妙則
　成大象以楮汁爲丸梧桐子大一丸可乾
　汞十兩爲上色庚火候在前今再附于後
　　　火候
第一轉至第四轉一日火早晚各二兩第三
　日添一兩作三兩或三日至六日再增一
　兩作四兩火勢熟爲度若勢大可忖度之
　徐徐爲上灰高无礙
第五轉至七轉如常法七日之後但日换四
　兩熟火不令有虧日足不到五兩至大藥
　七七之數則徐徐不用發五兩後復然矣
　　　文眞子金丹大藥寳訣
東齊徂徠山退叟崔昉晦叔號文眞子自集
大丹藥訣本草之後有叙今略去餘方録其
尤異者於此俟别編述俾其名不泯紹興甲
子中元蒙軒居士寓南嶽銓德觀之无極堂
書
慶曆癸未昉之官湖南警溪峒夷獠治武岡
縣東北遠長沙三百里是時故相劉沖之牧
潭州召昉監脩因徙家寓青衣寺一日郡人
李弼相訪年七十許顔面紅嫩多論丹術因
以魏眞君青金丹法相惠昉閲其製度无差
惟未詳其隱奥弼再白君可爲之此法用二
硫八汞入水火鼎九轉打之則自然成矣昉
雖有公幹亦常多暇廼依法制之作九轉復
成水銀遂以問弼弼无以答昉熟思度之此
法大妙第不識神仙密旨故不能成後出戍
廼至衡山謁養素藍先生求指迷藍公曰此
法極妙最易置者但爾不窮仙經因此硫汞
差殊第一轉入硫二兩至第六轉逐旋減之
第七轉方不入硫蓋硫是至陽汞是至陰每
次炒合入鼎下火打止第七轉方不飛動乃
其伏也然九轉後入外爐養别有火數却煅
去硫其汞獨體成丹寳昉纔省李弼之言於
是再拜自得藍公指訣每制未嘗差忒此丹
上可永命中可濟人下可肥家惟在秉心施
惠不可貪吝即道成矣門人大梁崔昉謹識
　　　魏眞君頌藍子眞註
打煉青金依古法(硫二汞八炒成青金又/乳極細方入水火鼎煅)初
入乾坤由二八(義見/上註)第二天元勿改更(二八/炒煉)
(仍如/上法)方號神功有遭匝(自一至七/方成靈砂)第三减半
但爲之(用硫/一兩)第四一陽愼抛撒(用硫同上炒/時勿令粘銚)
(切須/收拾)第五三分莫加添(用硫七錢半/於爐下鞴之)第六半
星毋妄發(用硫/半兩)第七困在火宅中(七轉變赤/成青是火)
(中之木也又云龍從火裏出凡七次/被硫擒制不能飛上將伏火成寳矣)第八天
魂休放點(青金成質/更无游汞)第九還丹號返陽(九轉/功成)
(陰返/陽性)死者服之須再活(青金成丹後繫一粒/於鶴頂上令善射者)
(數十人去五十步更射之終日不能/中也此丹極能延人壽命返人魂魄)遍遍炒
煉敷辭辛(九次皆宜/精專炒煉)火法五斤自通達(自一/至九)
(火皆五斤第五次安橐籥/扇火共用四十五斤炭)再養靈砂令拒火
(每打砂至三轉其色甚妙却將此砂入/於九轉青金之中養之則拒火成寳)須得金
公方結果(凡拒火訖即將用/鉛作華池煎之)一兩河車二兩
鉛(鉛倍/砂數)煎之雪瑩方爲可(華池煎煉潔白/成寳可貴重也)祭
天祀地施陰功(煉丹既成以其所得祭謝天/地神祇利濟孤貧疾厄行方)
(便不可/多貪)脱離凡塵免湮墮(施惠群生立功建/德則自天祐之得)
(長生乆視升入金/闕而遊宴玉京矣)
　　　寒林玉樹湧泉匱法
先製靈砂上等硫(二/兩)汞(八/兩)一處研令
　交姤入磁水火鼎煉鹽泥固鼎口以鐵線
　扎定鼎上着水炭火簇鼎打靈砂頂水五
　盞乾内中不作聲爲度退火取出靈砂劈
　作骰子樣磈用川椒白附子川烏天南星
　四味等分爲細末約度可煮上件靈砂磈
　子以生絹袋盛砂線扎定取陳米醋大砂
　鉢内將靈砂袋子用竹筋架在砂鉢上令
　袋懸胎不着鉢底醋煮乾取起用軟帛揾
　靈砂令微乾用鐵鹽粉貼身匱之先備一
　信州砂合子不漏滲者取第一等好銀屑
　作末或爲珠兒先着一層銀珠兒却入靈
　砂塊子如蓮房子安排㘽在銀珠兒上又
　用銀珠兒蓋靈砂塊一層更有未盡靈砂
　塊子又間空㘽一層上又用銀珠兒蓋上
　下鋪蓋畢却以崑崙紙一圓片子蓋之着
　少食鹽於崑崙紙上崑崙紙廼是以好墨
　染者合子用鹽水調白善土固濟合口以
　鐵線扎定留鐵線轉合頂之作環可提外
　用鹽泥通固合子厚一分許時時研令緊
　勿令裂陰乾了先備一砂糖缸子約可入
　得砂合子者先覓廟中紙錢灰火通紅煉
　過了入缸内令滿九分先入紙灰一半以
　上却將合子入在中間上以紙灰蓋了先
　將上等好白炭作三寸段子秤見兩數了
　熟火煉令紅火了入缸内離合頂三二寸
　許養五日第一日火四兩省二日火五兩
　三日火六兩四日火七兩五日八兩五日
　足取出靈砂又養火候每日只是早上下
　火直至來日早下火所以應太陽躔度法
　自然抽添之妙世人不知以早晚下火皆
　失造化𨒫天地生育之本失陰陽造化之
　原是以致敗其法但是銀珠四兩養靈砂
　一兩如此積累得多了去母匱只用已養
　靈砂研末匱仍四兩養一兩係未養之砂
　五日待多了即以此靈砂末四兩澆汞一
　兩當中蓋之火候固濟皆如前法養之日
　足自生芽逐旋摘之此炭須用嚴州建德
　縣地名盧慈表好白炭如鹿脚打不斷者
　爲佳他處皆不中用也
　　㘽
　　蓮
　　樣
二八靈砂硫黄漿水者研細二兩水銀白
　色者用黑色不可用八兩
　右二味同入乳鉢内旋入米醋盞半同研
　匀細傾在鐵銚内先用麻油擦潤銚子慢
　火不住手攪炒成砂子再入乳鉢研細復
　傾在鐵銚中慢火不住手攪再成砂子名
　青金頭再研細入甘鍋兒用建盞蓋定盞
　内盛水用赤石二兩寒水石二兩煅黄丹
　半兩研匀用米醋調成膏子固濟口縫用
　大鐵線周回扎定上做兩鐵線環准備穿
　鐵火筋用閣在慢火上烘下候乾更添末
　少許然後用鹽泥旋旋逐層固濟逐層烘
　乾烘之時火不可猛恐走了藥候固濟厚
　一寸以上可以熬火然後入爐用鐵火筋
　立在爐外兩側横鐵筋一條掛水火鼎在
　其中水鼎滿着水乾則旋添先少下炭逐
　旋增添至八斤止其炭只到水火鼎中腰
　須是築疊令實庶火氣不走也如灰多取
　出炭别疊實如火有焰用煿遮欄風孔候
　炭盡或云水至五盞爲度取出水火鼎置
　别爐中候冷先去盡鹽泥次去鐵線次去
　水鼎次用刀背打破火鼎下段方輕敲破
　火鼎上段取藥揀去灰泥研細無聲如欲
　再轉十兩靈砂添生硫一兩添青金頭佳
　然後再令同研細仍如前法固濟炒煅鹽
　泥用好黄泥入紙筋并鹽四兩隔日拌和
　水調匀熟水火鼎水鼎足用好紙筋鹽泥
　做出子口并足齪六七箇小孔烘乾無孔
　則浮起不實入藥後將甘鍋時却用固濟
　藥塞小孔平足固濟口縫用赤石脂三兩
　爲細末米醋調隨厚薄用炭不要大者刀
　削去皮長三寸許約十六斤鐵線子鐵火
　筋三條米醋約半盞麻油此少水約五盞
　入爐
固濟及煆法先研令硫極細方入汞一同
　從卯至酉或辰研至戌研令交姤不見星
　方可切勿暫時住手若住手則三二日不
　得交姤入鼎時微微焙温入鼎鼎亦用火
　烘煖用二八鹽泥鼎口固濟鹽八泥二同
　好醋合成一處搗數千杵密固爐要七層
　塼候固濟乾可下火先用底火四磈勿令
　火有鬼焰起火只可旋添至鼎腰住又固
　法用赤石脂入針砂少許用醋入鹽調甚
　佳又煅法入水火中如常法煅一伏時第
　二轉添硫至第三轉不用水鼎用瓦器蓋
　水鼎在下發頂火煆此一方亦奇特有既
　濟未濟之理此方天台陳本仁傳極妙祕
　之不可妄泄
作華池法用石灰同竈灰以飲湯調匀捏
　作楪子盛金公與脱出靈砂一同煎令白
　則寳成矣
洗汞法用米擦直至米白爲度再用燈心
　擦燈心不黑爲度
熟汞法硃砂通明者不拘大小爲末用炭
　末糯米湯調匀頓甘鍋子内以火筋扎爲
　蜂房窠内候乾用一般鍋子一箇先埋在
　地下盛水八分一甘鍋子將乾硃砂甘鍋
　子合在所埋水罐上以紙筋鹽泥固濟縫
　密火炙乾以五斤炭火自頂發火信在上
　甘鍋子通紅則去炭火候冷取出則熟汞
　自在所埋水罐子内也尋常硃砂一兩止
　取得八分
伏火硃砂硃砂四兩用米醋一盞銚内煑
　乾用墨醋塗黑硃砂熟絹縫袋盛硃砂在
　内縛緊雞子白研墨塗絹袋令乾研薏苡
　仁末蜜搜褁硃砂作一團捻緊令實用砂
　合將管珠葉(即薏苡/仁葉)剉碎鋪合底却用硃
　砂在内其上更用管珠葉合定猪肝和泥
　圍合縫鐵線十字縛合令乾萱草花根取
　汁和泥通固濟用灰從地褁合子惟尖用
煆
　炭圍起一重在上發頂火煆爲度
擦鍮石如金法用鐵艷粉水調傅上隔宿
　用帛兒重揩擦去則其色如金色也
擦鍮石如銀法用汞與積雪草并新磚灰
　將二件搗細乾汞却以此藥擦鍮石其色
　即如銀也(或薄苛白礬/末和搽擦)




庚道集卷之一

庚道集卷之二盛二
　　　月桂長春丹
黄芽大丹養火方法丹頭(四兩/杵碎)眞汞(一兩/硃砂)
　(内抽/出)金銀屑(各少/許)
　右先以六一泥固濟水火鼎丹爐子一箇
　焙乾次用井花水浴過丹頭入爐内次將
　眞汞一兩同金銀屑和衮澆入丹頭爐内
　次以水鼎安爐上先用紙條糊縫次用六
　一泥通身固濟焙乾緊密令无縫擇一室
　中如法泥飾爐竈用淨紙灰先安爐内以
　火暖過方將鐵三脚架子頓放後將丹爐
　坐三脚架子上令平穩别燒焰炭火秤四
　兩排在丹爐四面令火與藥齊遠近高低
　得所少候火氣通暖復用灰覆之次用温
　水放水鼎内常切點檢勿令乾涸每日卯
　酉二時如前進火添水不可失時養火至
　半月開爐再添汞再固濟養火如此養火
　添汞第四番計丹頭并汞共有八兩可添
　汞二兩古法謂之四加一也或者以七日
　一番開爐恐吞汞未盡則母氣弱反難成
　就耳若是養成十兩以上或一月一開爐
　或七七四十九日亦不拘此養成丹頭一
　斤以上且不添汞仍前養火三箇月候丹
　頭結實如黄金色方開爐取出碎研揀擇
　十分堅實无游汞者看得幾兩用作後段
　服食其餘仍前法澆汞養火謂之丹母母
　子相生相養則其用无窮矣
右抽汞法硃砂(八兩或五七兩亦/不拘定其分兩)炭末(五/兩)蜜
　(一/兩)
　右先固濟一丹爐子或甆罐子一箇焙乾
　次以硃砂同炭末調蜜水和衮入爐築令
　實了爐口内用泥餅子封定焙乾鑽五七
　箇竅子次掘一地坑先將大缾一箇盛水
　八分滿埋在地坑内次將砂爐倒卓在水
　瓶上令大小銜合仍用六一泥固濟縫十
　分牢密次用麤泥泥飾地面以隔水火相
　激之患用二十斤炭火從頂上燒煅次添
　十斤或二十斤從早至晚斟酌火候勿令
　過與不及候次日爐冷開取其砂化爲眞
　汞在水瓶内淘出焙乾若砂好每一兩砂
　得汞七八錢上下或砂不好止得一半其
　砂石之數盡在炭末瓶内可淘出驗之皆
　无用炭蓋所抽之汞皆砂之精華大凡用
　火只在斟酌火候勿令過與不及則无得
　失之慮口傳心授當自得之
養黄芽法每養丹頭先將上水下鼎子用
　黄土松砂合半用紙筋和爲泥打熟固濟
　曬令乾將丹頭頓鼎内取水鼎後蓋其頂
　是未蓋頂時每丹頭一兩用熟汞四錢澆
　添了方用水鼎蓋以先來所和泥紙泥其
　縫令密却用泥自水鼎通下固濟如瓜樣
　不必太厚厚三分足矣火炙乾其丹頭蒼
　硬者須先研爲碎磈子
養火法以大口小瓦甕一箇將燒紙灰紙
　灰五七日要結不若前草灰或茅草灰盛
　甕子内以一箇鐵三脚架不須太高放灰
　甕子内用坐丹鼎令穩注水於上鼎内不
　須大滿燒紅炭火長塊約四五寸秤定斤
　兩若將來藥成添作四塊自卯時下火酉
　時出舊火卯時南北下酉時東西下欲下
　炭火將瓦片子蓋水鼎了用火筋攪灰令
　火氣均方下炭復取了瓦片欲添水時須
　是常用湯瓶燒温水令與水鼎之水一般
　方可注添其水鼎不可少涸每七日開鼎
　添汞若將來盛藥不拘七日或半月一月
　皆可若丹頭吞汞决游汞少則是藥靈矣
　消得藥用則開取之别有後段制法若吞
　汞遲游汞多瓊林玉樹少别有製法
黄芽大丹後段訣黄芽丹頭者仙聖修煉
　甚精水火既濟之妙陰陽交感分明添汞
　養火如子母相養法若添汞既多空有數
　目母弱子怯不能住火服之无益見火汞
　則飛矣不若少於數兩依時火候乆以養
　之不必添汞連年養火若取用之在内擇
　其至堅者剉如豆粒大盛爐子内仍安水
　瓶在上每日用熟火圍定煅令爐子丹頭
　表裏通紅掃去水瓶底炎汞日一次用之
　使經大火而汞靜方可却將出丹以熟絹
　袋盛之懸于沙罐子内以甘草細剉四五
　兩慢火煮一日取出却别用餘甘子一二
　十枚以水更煮一日取出却别用熟絹片
　子小褁包之每包三二分許包定使大蘿
　蔔十枚去蓋大開中竅每一蘿蔔可藏一
　小包仍用蓋子籤定以帕子褁甑上蒸熟
　每日如法一次以蘿蔔内无黑色爲度取
　出研細再入煅爐紅一次方可用白粥爲
　丸如粟米大服之自然无吐瀉之患矣
炙金法雌雄(各一/兩)硫黄(一/兩)硇砂(一/兩)
　右用大甘鍋子一箇以雞子清塗於鍋内
　又以麻黄節爲末糝於内然後將前四味
　藥入於鍋内四面用桴炭火逼之却用蟾
　肚鬱金四兩爲末逐旋攛之迨盡取出碾
　爲末再入甘鍋内復用蟾肚鬱金四兩爲
　末蓋頂以大火煅之畢研爲極細末用之
　用法以好銀打成極薄葉子以津液遍塗
　於上却以藥末糝於面上以烈火炙之背
　其色一炙即透矣
關庚法江西青氣礬(二/兩)明礬(二/兩)青鹽
　(二/兩)薄苛(一兩/半)汞(二兩懸/胎煮)
　右用未經使新鐵鍋一箇用河水二三碗
　同前藥煮汞至汞乾取出絞去油汞用紙
　褁之埋於地内一伏時取出即堅硬矣又
　關法用北盧甘石一兩即回回名脱梯牙
　棗肉小麥栢葉三味不拘多少右入釅醋
　同搗如泥褁前乾汞用鞴爐煅兩箇時辰
　取出爐傾於虀水内即成上色庚道盧甘
　石紫色者成紫色(用死硇死硼作貼身入)
　(砒黄少許亦妙)
擦銅如銀法朴硝湯煮物過鹽石膏煆過
相思子馬牙硝右研細擦如銀有半年之功
死朋硇朋鐵脚鳳尾草自然汁煮半餉硇
　水田草擣汁煮半餉皆死
　　　劉浪仙感氣大丹
每用母一兩爲率感五錢砂子母多儘好用
　大鐵線紐作三脚兒一箇坐定盞子於炭
　上上下俱用炭火盞居中盞用鐵盞建盞
　次之入麻油七分一盞草麻三十粒川椒
　一掬子母一處安在油内但以萆麻焦色
　爲度取出以絹帛在外將信連在内鈴出
　盞子油藥并母獨絞砂子成丸次用冬青
　葉爲貼身毬子去葉上筋盡褁定砂子名
　爲老君毬却用好米醋打麵糊和滋泥爲
　毬子外衣次又用信連和水搭褁三兩層
　令无縫罅須先淨了再入爐炭火中一扇
　煆令通紅待火慢然後出砂子已拒齒了
　次用鹽五兩投甘鍋内作汁以此過關預
　先掘一地穴如甘鍋大小模樣待鹽三分
　爲汁記取安穴内急投砂子在内急將磚
　蓋定脚踏實任其滚了取出再入甘鍋一
　煆又預先將水半碗内安一紙槽傾出砂
　子在槽内便成寳以朋砂些少撮清了然
　後傾出未投砂子在鹽内時切記先掘一
　地穴試鍋大小一般併試得十分平穩无
　縫罅用磚一片一下毬子便要掩蓋此是
　至捷之法感庚與此略異
　感庚如前用母入砂子了頓在好建盞内
　亦用萆麻并椒加千年仞數片一處安在
　油内不用老君毬只用津唾調盧甘石末
　鉛白霜些少爲衣入火煅便成寳以好明
　礬用五方草並金城稻草二件燒灰淀淋
　汁於沙糖甕内用籠糠火煑乾作匱用五
　十兩可養一兩
太上資聖玄經內四神匱(王君/錫)
　　硃砂硫黄雄黄雌黄(各一/兩)
　四味打碎細米大用白帛紙重包固實用
　藥煮黄花難腸草擣汁於重湯内慢火煑
　七伏曬乾再用
　朋砂(五/錢)膽礬(五/錢)硇砂(一/兩)
　用温湯慢火重湯煑十四日取出曬乾用
　赤金五兩打成合子却放四神藥却好封
　固用銀子八兩掃成珠子先將一半銀子
　入瓦合内却放金合子在上再用銀珠子
　蓋上安實却用瓦合子封固用鐵線内金
　合外銀合却用鐵線扎定外瓦合却用鹽
　泥固濟候乾入灰缸内養火
火候四十九日一日至七日用熟火(一兩/五錢)
　(早晩二時進火不/可缺缺則不好)二七日用熟火(二兩早/晩二時)
　(進火如火衰/增熟火半兩)三七日用熟火(二兩五錢重/早晩二時進)
　(火衰則增/熟火半兩)四七日用熟火(二兩七錢半早/晩二時進火衰)
　(則添火/半兩)五七日至六七至七七日用熟火
　(三兩早晩二時進火不/可缺火衰增熟火一兩)火候足了取看藥
　若是黑色將火燒看如有黄色即住如未
　如此再養十四日即成每一兩重作十包
點法銀子一兩重須十分佳者化開每一
　兩用藥三錢作三次下待銀面上清无姤
　方傾出即成寳祕之祕之不可妄傳濟貧
　積行方可
　　　神仙大藥四神匱(方可/大)
舶上生硫一觔透明无砂石者鑿成荔枝核
　大塊子用益母鴨舌草二味自然汁各二
　斗將硫以葛布袋盛於汁内懸胎煑一伏
　晝夜不得住火煮七日足取出以少許火
　上試之如未伏再煑以伏爲度却分作兩
　次入大甘鍋用硬炭三十觔煆相對用兩
　人以扇急扇合𤇨成汁傾在兩隻建盞内
　其硫不奪胎色已成至藥即乳成極細末
　别用生硫四兩依前小塊以二草汁煑一
　伏時取出用前一觔作匱却將後四兩如
　㘽蓮法入砂合内以崑崙紙二三重隔定
　用鹽研如麵攤紙上一層又以固藥鋪一
　層上以白虎末塡滿合子封固入灰池四
　兩火養七日取出其硫已伏如法却又用
　葉子雌黄四兩亦打如前大小塊以羊蹄
　根汁如前煮一伏時取出研細却與第二
　次硫四兩同乳極細以蜜丸如龍眼大入
　前硫匱内養七日四兩火(至此不/用捺頭)其雌已
　伏又用雞冠雄四兩以山萵苣煮一伏時
　取出與前雌硫同乳細以蜜丸如龍眼大
　如前入匱養七日亦已伏矣
　丹經曰一黄死衆黄悲一黄不死衆黄飛
　先將硫制煉令死然後制伏雌雄三黄既
　死又伏硃砂乃成大藥變化也
　硃砂揀顆粒鏡面者四兩用地丁難腸草
　汁煮一伏時取出用白附子朋砂末煉蜜
　衮作貼身如前入匱養七日取出其砂已
　成寳矣將起初硫匱一觔收起别用只將
　前所養四神共足一觔爲細末作四神匱
　始初先用足色庚三分汞七分結成砂子
　以紫河車粟米漿水三升煮一日其砂子
　用熟絹帛褁作數丸如小龍眼大先於石
　灰内炒令乾硬然後方煮如㘽蓮法入四
　神匱内鋪蓋以四兩火養七日取出火上
　試之如未伏更養兩日如此養三五次覺
　匱力漸靈則結二八庚砂養之又養三五
　次如所養物堅重色深𤇨銷不折則結九
　一輕砂養之如輕砂養出顔色深好不異
　眞金則其匱通靈可用辰砂養
　含胎庚每大顆硃砂一兩以金箔褁之握
　令實依前法㘽插鋪蓋養七日足取出其
　砂不脫胎色光彩射人而含紫金
　若欲澆汞則將四神匱末分作三分先入
　二分在合内以筋頭築作竅子以筋頭築
　金箔一重在内然後以小湯瓶注汞在金
　箔内却將餘一分匱末蓋之准前養七日
　每匱一觔本法可養四兩恐損匱力日久
　困乏若只養三兩則匱力日壯无時而困
　矣此匱始初一年之内須用七日火候若
　過一年則五日或三日成矣若後及三年
　則造化至於玄境一夕可就又其匱三年
　之内所感金寳之炁已多成紫磨眞金又
　可以爲摻制之用
　其法更將硇砂一處朋砂一處煞研在内
　養七日取出每汞一兩入在水磨銚内用
　前匱末一字摻在面上以小盞蓋定以醋
　搗皮紙築塞其縫頓於三觔火上俄頃立
　成上色眞金矣
　此法古今口口相傳不記文字予今編録
　流傳世間七百年内許傳三人得此法可
　爲國之師觀此妙訣制用法度至簡至易
　而奪天地造化得之須多濟人利物愼勿
　妄用輕泄祕之祕之
　　　蒲眞人上品大藥(葛可久傳陳庶/子庶子傳授)
　先以舶上硫一觔擊作如豆大取水易木
　之皮挫碎曬乾濃煎汁五斗澄清用甆器
　大甏内以帛懸胎硫又用細眼籃亦懸胎
　架定在甏内入前汁慢火煮三伏時勿令
　火緊及缺煮足出硫曬乾分作八處與溶
　上等庚亦一觔作八處𤇨過母氣
　先以水易木之皮曬乾燒煙厚薰五十兩
　甘鍋八箇置桴炭火中令穩實却溶赤庚
　二兩𤇨成汁急入薰過鍋内煎煮過硫亦
　二兩投庚汁上速用瓦垛兒蓋鍋口切勿
　遲恐走氣如此𤇨金入硫感氣八鍋八次
　待冷打碎鍋取岀分胎硫一觔作匱養庚
　神室陰陽𤇨過庚止可打外合不可作内
　神室
死陰陽法變化陰黄一兩陽黄四兩以地
　榆續隨子鹿葱萆麻子水楊皮鴨舌草荒
　田或淺河内生水底下如舌者六味曬乾
　剉碎同煎濃湯四五斗澄清用砂罐内懸
　胎陰陽二黄在内入草藥清汁慢火煑十
　五伏時勿令住火汁乾逐旋添燒汁直待
　日數足以赤庚五兩打神室一箇入二黄
　在内却又以死硇五錢在内和之外再打
　大合一箇入前硫匱陷神室居中心上下
　週圍死硫匱之令實合子外用醋調赤石
　脂封盒口又用六一泥封固厚二指陰乾
　入灰池卯酉二兩頂火養百日足取出陰
　陽二黄爲末一錢點汞一兩爲上等赤庚
　至寳
死硇法硇不拘多少用慈茹草搗自然汁
　煑煆即死或田字草搗自然汁煑煆亦死
　更靈
點法以汞一兩先入甘鍋用養足二黄末
　一錢入於甘鍋散在汞上再以透明松香
　少許蓋面又以香油三五滴入内鍋口用
　平穩瓦垛兒蓋鍋口無縫用炭簇定鍋於
　鍋口上發火次第至下鍋内聲絶待鍋通
　紅傾岀已作汁即上等至寳如極赤可入
　銀破作平常赤庚此點成者乃聖庚也變
　化無窮
變化法將點成聖金六兩可鑄作一神室
　入陰陽并舶上硫各二兩爲末在室内又
　以聖金打作薄片煎作棋子片混入三末
　内養火固濟日足點化庚神驗矣
又法將前百日火養足二黄五兩點成聖
　金依前鑄作一神室將養過二黄入神室
　内鋪底蓋頭養陰四扛一至五兩去前陰
　陽匱又以養過陰一錢點汞一兩爲上等
　赤庚如不點便以陰五兩亦入聖神室内
　鋪蓋作匱養硫亦四扛一至五兩此養過
　硫亦一錢點汞一兩作上等庚變化無窮
　矣
陳庶子傳砒匱
養粉霜點化法紫河車爲末每砒末一兩
　河車末一兩半拌匀入甘鍋内用火從微
　至猛火煅立死作匱養粉霜最靈皆勝他
　方
升粉霜法(礬枯/者用)汞(一/兩)以食鹽(一/兩)明礬(二/兩)硝
　(六/錢)乳爲細末入汞一兩在内同殺研不見
　星入水火鼎赤石脂固縫鹽泥再固縫口
　以竹絲擦口縫中乾取出竹絲留一小孔
　名玄關一竅上火逼鼎内水氣出盡以赤
　石脂塡實此竅如不留此窮則鼎内水氣
　攻要出固濟口縫則作裂縫也以前死砒
　養粉霜一錢點骨頭一兩大妙
方可大傳煅粉霜點化法粉霜(一/兩)研用夾
　絹帛子包於碗内以百沸湯浸擺去礬藥
　曬乾用崑崙紙包定以銀楪子一片重一
　錢緊褁令實以川狼毒猪牙皂角瞿麥石
　韋各半兩爲末煉蜜搜匀包毬於外又以
　樟柳根一兩大蒜二頭去皮同研如膠再
　爲外毬入合子内封固坐在半箇塼上以
　醋灰擁定四畔令匀以炭五觔頂火煅候
　灰塚子纔赤退火約一飯乆却進火候火
　盡冷取粉見寳矣每用粉八錢點紅物五
　兩此乃换骨獨聖丹陽祕之
急煅砒粉砒汞各一兩硇一錢半同乳不
　見星入泥鍋内上以炒鹽捺頭泥餅蓋定
　鹽泥通固入炁爐其爐底先以硬炭二層
　排定却安泥鍋簇炭發頂火候紅至底動
　鞴候底下通紅取出冷開每三錢化一兩
急煆獨雄點化雄以羊蹄根煑一伏時甘
　鍋圍簇慢火仍以庚母三錢投入作汁一
　煆冷取點物
伏雌黄法用雞腸草汁煮一伏時却以陰
　乾草末鋪蓋入合十觔火煆候冷取出每
　一錢點硃砂銀爲至寳
制黄芽法用鉛精五兩或三兩鎔作餅子
　或打成以甕桶入汞三兩與鉛餅子去汞
　二寸蓋之以六一泥泥令密上以水瓶子
　蓋甕桶子口陰之下以三兩熟火養七日
　足開看此汞並上於鉛餅生芽如針鮮潔
　金色名爲第一轉又添三兩依前養七日
　足其藥如黄金色不得取出又添汞三兩
　又養七日其芽如深黄色迤𨓦長大一如
　種麥苗相似如此七開鼎添汞七次四十
　九日計二十一兩可取此名紫黄芽遍於
　鼎内變轉形色不同名曰還丹之母其鉛
　塊上可得十二兩鉛下亦有頑汞三兩以
　來又有汞飛在蓋上如紅朱色可有三兩
　以來號爲獨體丹砂採得此藥可用牛乳
　蒸之研如粉每一兩用棗肉丸作千粒一
　錢丸作百粒每日空心酒下三丸大補下
　元鎭心益腎安魂定魄去三屍邪氣冷疾
　風氣宿疾萬病皆除功效不可一一盡述



庚道集卷之二
庚道集卷之三盛三
　　　　太上靈砂大丹
　　　朝議大夫知南劍州軍事楊勤序
採天地之精日月之華鍊成大藥以火燒陰
而破毒服之則强壯筋骨補髓塡精殺九蟲
斷三尸聰明耳目返老還童回骸起死延年
益筭所以成九轉之功恐修丹之士狐疑而
不信故細論之得之者全在積功累行利物
救人切要製造精專不可始勤終怠正用陰
陽匹配水火相承飛伏子母温養金石以成
飛伏子母温養金石以成變化夫遺軀换殻
坐脫立亡龍蟠金鼎虎遶丹田此内丹也水
火相承鉛汞至寳烹之不走煉之不飛此外
丹也世人好外而不能成内達人修内而不
肯爲外内外兩全其惟丹砂乎難餐成鳳鵲
食爲鸞犬餌化龍人服成仙功高而後得傳
其造化不可測其變動不可度其精妙老者
服之返少死者得之再生靈砂已就撚白髭
而换黑色用乳汁制靈砂則乳汁復成血矣
此靈砂之内景也不假无名之藥不用難得
之草其用省而不費其功簡而不繁下手而
鉛色變進火而汞體乾加之以金石之藥增
之以貼身之匱千年之氣一日而足山澤之
寳七日而成十兩可以點百兩之鉛一觔可
以乾百觔之汞此靈砂之外景也前聖所傳
後聖所演書之玉册祕于神匱非名山不可
隱非上士不可傳始自太上授之徐眞人徐
眞人授之葛仙翁仙翁授之抱朴子抱朴子
授之西華眞人吕先生西華眞人吕先生授之
張侍中侍中授之任寳區區得之而叙其法
於前張仲和因之而演其法於後今則本末
備矣首尾全矣獲之則七祖超昇得之則必
登雲路施大用則富國安民發於小用則肥
家潤屋若初學修行者習爐火之士聞靈砂
妙訣而尚生猶豫之心遂使沉迷不得省悟
是以再叙其事以明其本顯揚大道指正玄
機九轉之功一一具述初煮以藥次炒以砂
煅之於混元之鼎養之以長生之匱瓊林生
而上士皆驚玉樹粲而天仙皆喜汞於是而
眞死寳於是而發現而更换骨褁以金箔若
向之庚化赤若向之辛化白矣由此觀之靈
砂之法論其要妙合天地之造化言其功績
成聖賢之修養推其義同周易之八卦原其
理符老氏之九轉是以變化出没无所不在
縱横曲直无所不合道德經曰視之不見曰
希聽之不聞曰夷故名曰希夷之道今此神
丹名曰靈砂其義一也正陽眞人曰金丹一
粒定長生乃此丹也其名雖殊其實則一歷
代聖賢皆修於此萬卷丹經亦名於此靈砂
者爐火之管轄修養之領袖或曰靈砂既如
此之妙何假母而後見寳乎殊不知燕雀不
生鳳狐兔不乳馬孤陰不産孤陽不成汞乃
純陰鉛乃至陽易曰一陰一陽之謂道是以
假母而後見寳也今世之人得靈砂者服之
不能輕舉鍊之有諸障礙者何也曰行淺也
經云神而明之存乎其人苟非其人道不虚
行是以制伏一藥可以昇仙而況靈砂乎得
其術而必誠誠者行全也聞靈砂之君子修
身修行何慮不昇眞乎所用藥品所製法度
敬而欲之條列于后
　修丹鍊士須要清淨身心焚香發願啓告
　天地修丹謹行濟物利生得无魔障方始
　下手若不至誠恣情放思吾神不祐張仲
　和先生曰修鍊之人切要知不修行業莫
　爲之一朝行滿功成後始信靈丹出世奇
昇靈砂丹法詩曰二八配陰陽離宫子細
　詳誰知眞造化姹女嫁劉郎
第一炒靈砂法硫黄四兩舶上者選透明
　不夾石最好者可用水田公子草汁煑一
　伏時即田字草也如无瞿麥代之爲細末
　入河水煮之水銀一觔用管仲五倍子各
　一兩松香二錢半通明者同碾匀好米醋
　浸煮半日候如稠糊爲度
　右件取出用新鐵銚先將生姜汁煑半日
　拭乾安慢火上先溶開硫黄作汁次下汞
　却以鐵匙慢火炒或成磈用柳木槌碾令
　細再於慢火上炒切不可令煙焰起如覺
　有黄煙起急取銚離火亦不要住手炒不
　得心性急迫亦不要用醋灑若犯此戒最
　爲靈砂之後患也須要炒一日爲度如炒
　得青金老則靈砂堅實貴无遊汞
第二造爐鼎法(不/録)
第三打靈砂入鼎法
　青金(十/兩)硃砂(一兩顆塊者好/者用研令極細)
　右先將好醋濃研好墨塗水鼎下三五次
　令厚庶靈砂易取外用醋調蛤粉赤石脂
　入蜜少許封固令密又以鐵線扎定再用
　六一泥黄丹和匀通身固之候一日一夜
　乾透入爐水鼎内安水令滿鼎下着炭火
　三觔燒底候水耗一二盞許再添炭二三
　觔候水乾三鼎許不住添湯添炭候五箇
　時辰加炭五六觔一煅待十五觔火數足
　寒爐取出看其砂要堅硬有聲大凡砂不
　堅硬更有油汞不能成丹其養不斷胎色
　又食母多已上諸病皆因煮硫汞不伏炒
　青金不熟不用米醋火數不匀火力微小
　之故也更昇法水鼎内須要添湯忌添冷
　水添火忌高不要過水鼎縫處太上曰眞
　甲庚號曰青金入鼎爐下十五觔火既濟
　成砂體要實其用十五觔火可敵九百年
　太陽十五周甲子之數是一日夜有九百
　年造化也故曰靈砂内藏白屬坎本色赤
　屬離所謂坎離交姤既濟煎烹水火金木
　土混一造化凝結而成大藥也詩曰
　五金既濟坎離宫混一成形體本紅妙禀
　陰陽交姤力九旬甲子一朝終
第四煑制靈砂法
　　青桑條(燒灰/淋汁)明礬(二/兩)雄黄(二/錢)川
　　椒(一/兩)青鹽(一/兩)膽礬(三/錢)
右五味藥入灰汁加醋安新鐵銚或砂石
　
　器中將靈砂成塊子細密竹籮盛之入藥
　汁内懸胎煑三伏時候乾同炒取出以川
　椒湯汁浴或問曰何以煮之
　太上曰硫汞成形須要眞死必用煮倒其
　五味藥按五行也故曰五行桑灰汁煑硫
　法謂硫倒則汞死也詩曰
　陰陽相制未成珍全藉桑青可濟貧煉至
　九功能化石皆因母力見仙眞
第五煉道華池鉛硫匱法
　　黑鉛(一/斤)硫黄(二兩舶上者透明/恐水田煮熟者)
　右件將淨銚安火上鎔鉛作汁次將熟硫
　研細旋投入鉛汁中鐵匙不住手攪之任
　其硫炎如火蛾兒飛如見星斗現即取銚
　離火仍不住手攪之候火星漸息再安火
　上鎔徐徐下硫末不住攪之以盡爲度候
　冷取出碾爲細末立爲華池謂鉛汞交姤
　二氣相扶陰陽配合榮衛和同乃火中得
　其水陽中得其陰也是故長生之道運轉
　无窮滋養不竭其理明矣立成艮道華池
　用度有訣
第六立艮硫匱法
　右件如熟硫四兩用山澤半觔打作箔子
　稍厚不拘片數逐片於火上炙令極熱糝
　上熟硫末子再炙再糝直候硫作青黑色
　如釜焦片剥起依上炙糝候鑽入山澤箔
　内了再炙糝漸次剥盡爲度碾作細末别
　入藥和匀作匱
　　代赭石(火煅七次醋/淬酥爲末)無名異(爲/末)赤烏脚
　　(三味各/四兩)艮硫(四/兩)
　右件三味爲末如艮硫一兩此用三兩和
　匀作匱
　又將前炙硫眞山澤作粉如法細用作貼
　身用醋膏濕其靈砂衮上貼身山澤粉次
　用上等山澤箔逐塊褁之綿子包紐令其
　堅實去綿入艮硫匱㘽蓮排定覆藉次用
　山澤作神室如無只打山澤圓片子安艮
　硫匱上却安上貼身靈硫再用山澤片蓋
　之合定過華池固濟口縫鐵線扎定外通
　固濟入灰缸内進火二兩養二日加火二
　兩半又養二日再加火三兩又養二日第
　七日加火五兩插四維養一伏時七日數
　足取出砂去貼身藥(再煑/二味)
　　膽礬(四/錢)舶上硫黄(八/錢)黄藥子白
　　藥子(研令/細)
　右礬硫二味爲末衮上靈砂候乾再用前
　黄藥白藥二味同入銚微火炒紫黑色爲
　度爲細末以醋膏衮靈砂令濕衮上藥末
　令不透藥次用崑崙紙包綿扎定入母匱
　養之或問曰何用此藥貼身
　太上曰此藥皆死汞之根用之死汞萬无
　一失也
第七化母匱温養法詩曰
　母正子靈通造化子靈不與母相親南星
　更使三稜助若用烏龍亦作星
　右用上等山澤一觔依法粉之或如黍米
　亦可作匱仍用神室或問曰何用神室　
　太上曰恐上下鋪蓋不到神室則周旋徧
　滿又庶砂受母氣之壯也
第八温養火候法詩曰
　金木交加入丙宫須知卯酉可參同七問
　姹女成仙質再見劉郎入碧空
　將前砂貼身了入母匱㘽蓮排定鋪蓋如
　法固濟入灰池第一日火卯酉各二兩第
　二日各三兩自此每日各添一兩至七日
　加火半觔養一日寒爐取出將一塊用兩
　半白梅肉褁定入火煨一食時頃次入醋
　中浸之取看雪白色如覺輕是硫去也止
　餘汞存其母不耗不折如未十分倒當時
　去貼身便有胎色只是火太高力不到也
　次用米醋入白礬煎過母匱於手心揩洗
　令淨候乾入合再養三日卯酉火各五兩
　無有不成也或問曰用醋浴匱
　太上曰恐母力弱再以助之詩曰
　無精光兮子不滅母體尪羸子不生不會
　玄機三要法如何造得大丹成
　如有力者别用山澤一觔依前造匱再養
　七日其砂堅固无比用之轉制其力浩大
　沐浴超凡入聖方入第一轉制珍成寳
第一轉制珍成寳
　　地丁花(乃一幹黄花也如/无金燈根代之)巴荳肉萆
　　麻子肉(已上各/等分)
　右將前件靈砂去貼身入鐵臼中搗爲末
　崑崙紙褁作一毬却用前藥三味搗作膏
　子褁定前砂入大砂合内用鹽花鋪蓋鹽
　花上穿孔子二三千箇安鉛餅子一箇在
　上再用鹽花塡滿封固口縫通身固濟候
　乾入灰池火五觔煅一夕寒爐取出一片
　如銀鑛樣取出作匱詩曰
　靈砂七返有三乗妙旨師傳最要明黑白
　能分通造化華池沐浴自飛昇
　右將前靈砂沐浴用米醋一升青鹽半兩
　盆硝三錢同入銚煑一日要堅造化方成
　第一轉丹頭也
第二轉脫凡入聖詩曰
　不用凡胎養聖胎依前法度好壅培這回
　脱體成仙骨始覺淵深不可猜
　右將前砂别作匱再煉一觔生硃砂入合
　匱養
　　胡椒(一/兩)蓽撥(一/兩)知母貝母(各五/錢)
　右用黄子醋懸胎煮珠一伏時次用椒湯
　浴珠淨令乾依後法
　　粉霜硇砂鵝管石白膠香枯
　　明礬(各二/錢)
　右五味爲細末用蜜或醋衮貼身入第一
　轉匱中依法㘽蓮排安固濟入爐温養火
　候並同前法火足開匱丹成方是聖胎蓋
　无一點凡氣如此養就一觔不可𤇨鎔只
　剉碎養大藥匱法一依四一之數詩曰
　不用凡媒白體成離他胎氣自惺惺通靈
　變化皆由此頃刻丹陽换骨清
　如欲服食將埋土中七日去火毒木蜜爲
　丸
火候妙法初一日(一/兩)二日(一兩/半)三日(二/兩)四
　日(三/兩)五日(四/兩)六日(四/兩)半七日(六/兩)第七日旦
　頂(三/兩)東(三/兩)夕頂(三/兩)西(三/兩)第八日旦頂(三/兩)南
　(三/兩)夕頂(三/兩)北(三/兩)
第三轉温養眞陽詩曰
　欲立神仙大藥基先須擒縛赤龍兒煉成
　九九純陽體始信爐中造化奇
　汞既成珍只是獨體不得眞陽不能變化
　用如箭頭珠砂一觔
　　川椒草烏南星芫花明礬
　　青鹽(各一/兩)膽礬硇砂(各五/錢)
　入好米醋懸胎煮三伏時次用野蓼自然
　汁煮半日椒湯浴令乾濃研好墨傾瓦盞
　内將朱砂衮墨上於淨瓦上焙乾再衮墨
　又焙乾如此五七次却用法信貼身令厚
　將第二轉靈砂𤇨銷爲末入合作匱㘽蓮
　養硃砂固濟如法仍先用靈砂三錢或五
　錢重打圓片子蓋匱末上次下華池末封
　固入灰池依前法火候養之日足取出磨
　試如山澤色即成也如未成尚帶赤色再
　用火三兩養三日定成也匱法四一之數
　四次養之就一觔作匱澆淋如不作九轉
　正丹可糝養二轉丹頭作長生湧泉匱養
　母砂所謂一生二二生三三生萬物之道
　也
第四轉澆淋黄芽詩曰
　木晶金液得丹砂靈藥丹砂事可誇一味
　只憑滋養力結成滿鼎水晶芽
　木晶金液乃前靈砂丹砂乃所養硃砂參
　同契云丹砂木精得金乃并將此伏火硃
　砂只作塊子入合虚養三日每日火三兩
　開合澆汞四兩其汞先用皮紙三四重裂
　過澆於砂上固濟入灰池養之火候並依
　前法七日寒爐取出其汞已乾未生芽子
　如或不作正丹可養靈砂作匱養母砂名
　朝種夕收詩曰
　再添再養汞頻乾至道明明自不繁火候
　徐徐无太過開爐光粲玉琅玕
　汞既養成不須摘取如前再澆再養得匱
　二十兩可澆汞五兩依前火候養七日開
　看其汞方靈湧生玉芽如琅玕也詩曰
　瓊林玉樹憑三次瑶蘂奇花色更鮮至此
　保全无懈怠却宜固守要心堅
　汞養兩次火力轉加又將生汞七兩澆淋
　依前法固濟養火七日開看粲然瑶蘂琪
　華瓊林玉樹也通前共得汞芽一觔摘取
　號曰神符白雪可養大丹也若只摘取可
　以享用无窮之利也詩曰
　白雪神符豈易逢赤龍旋復鎭中宫雲雷
　鼎沸三朝足别作仙家上等功
堅芽子法右將汞芽一觔細剉入銚内用
　米醋餅藥酒脚炒二時辰後以藥水灑之
　再炒後入匱鋪蓋養三七日要芽子堅實
　有力可以養火也
第五轉大丹糝制法詩曰
　赤龍伏火號還丹祕在仙家遇即難四十
　九朝功用足輕投一粒汞全乾
　右將所養硃砂芽子剉碎入匱虚養二七
　日亦依四一之法澆汞火二兩養四十九
　日數足開看生瓊林玉樹仍先前硃砂𤇨
　出作神室養之乃妙其玉筍一錢糝汞一
　兩成丹法建盞下汞在内糝藥在上封固
　安火上自然作蟬鳴聲聲絶即乾
第六轉産五庚伏三黄點解成珍法
　將三黄各一兩同研一伏時入玉雪末一
　兩即玉筍也再研匀安甘鍋内用伏火硇
　砂半兩蓋上面歇口下九觔火三上煆寒
　爐取出作一塊丹紅色如欲試之將五金
　五兩明爐作汁下三黄一錢點之盡成紫
　色庚至此功成切宜量度爲之德行深重
　者方可受用更須濟貧困救孤寒修身養
　命如或恃術貪婪過度受用立見禍殃戒
　之愼之
伏硇砂法右用硇砂半兩用天茄子末一
　錢入合固濟火一觔煅寒爐取出盡伏矣
　細研鋪蓋詩曰
　爲愛黄花點白霜何難變化可參詳三元
　受得爐中雪不許愚癡暗度量
第七轉七返還丹將硫八兩汞二兩同研
　黑色次入前伏火三黄一兩再研匀安磁
　合内用三黄三兩鋪蓋赤石脂封口縫鹽
　泥通身固濟候乾入灰池每日卯酉時火
　各四兩養七日足取出爲末詩曰
　雙鬟女子自相資返覆優游事合斯藥熟
　了然顚倒變相投父子得无疑
第八糝汞成庚八卦全也將所養出硫汞
　五兩加上等生三黄各半兩南硼砂一兩
　同研匀入合固濟入灰池每日火二兩養
　三七日夜已用火二兩日數足取出每用
　一字糝汞五兩成紫庚如六轉尚不敢受
　用况至此造化更大非知命君子可不畏
　哉可不懼哉詩曰
　丹砂八轉成更不用辛勤一點純陽藥能
　成上等庚若能修至此積德省貪瞋功行
　三千滿長生久視人
　如欲逐轉服餌並用木蜜爲丸如梧桐子
　大空心取長流水吞下一丸九轉成功列
　前叙矣自古丹砂无出此矣
第九轉丹起死回生詩曰
　丹藥修成幾月深神功變化自堪任金章
　紫綬何須貴明月清風樂此生
　太上曰如修煉至此服之凡軀成聖體返
　老作童顔可於高原福地作壇用碧油車
　朝眞禮斗立鼎安爐如法修煉大藥將楮
　汁和泥塗鼎裏方下丹劑次下水盆固濟
　入壇爐每日火五兩養一百日足取出丹
　入地三尺埋之一年或問曰何以埋之太
　上曰埋之令出火毒一年足取出懸井中
　一年取出長流水浸一年如此三年足取
　出研爲細末用甘草汁丸如雞頭大入爐
　養火七日取出如欲試驗但將一丸與雞
　犬服之乆則皆能變化成龍鳳耳人服之
　形神俱妙白日飛昇矣作丸子後火足可
　用水缸數隻滿盛新汲水安丹水中浸之
　水温又移一缸方止矣
　　黃芽金鼎九轉法
　　　李洞玄神丹妙訣
金鼎第一變用砒十兩作三十包黑鉛二
　兩先甘鍋内鎔成汁次下砒逐包候作汁
　又下一包次第下至三四包可傾出再入
　砒如前盡爲度如十兩砒只得六兩成如
　金色不用鉛法曰用鉛不用鉛須向鉛中
　作及至用鉛時用鉛還是錯
入煅硃砂第二硃砂五兩和前砒五兩研
　和令細入建盞内上用死砒三二錢蓋面
　入爐中候通紅即用氣袋鞴之煅成汁即
　摻少生砒投之再引起死砒不住扇直候
　砒盡見清乃硃砂熟也即鈐出候冷打破
　盞取硃砂再𤇨令砒盡却打成皂角子大
　塊用藥煮之
　　麩鹽子茜草苦杖狼毒浮石
　　磁石針砂
　右各一兩煮硃砂五兩入砂鍋子内煮三
　伏時出墨色却用白沸湯泡洗六十遍不
　可令少泡彼搗碎爲末作匱則别取生硃
　砂一兩顆塊者用醋蘸之金箔爲衣如㘽
　蓮狀入磁合中以醋調赤石脂固縫鐵線
　十字繫了通固候乾入灰池中頂火二兩
　養七日所養者依前法再養
點化銅鐵第三用犂頭鐵二兩燒過打碎
　以鍋子先下硃砂一兩在下次下鐵在上
　用大火烹之成汁其殊砂返升在上其鐵
　歸下如啄木之聲直候聲絶藥成不可傾
　出以冷水浸其鍋子面上硃砂自然凝結
　成片在上打碎鍋子取之其鐵成上色好
　銀在下打開再用前砂作三次𤇨點但第
　二第三色差青頗硬即以第一次者銀同
　𤇨之乃一色成上銀非世間之物皆謂之
　藥銀也此乃神仙之至寳點銅亦然並依
　此前法或第三次用了硃砂如不添匱中
　即别作一匱養母砂子并生硃砂成寳亦
　然以鉛煎成銀不折
脫凡入聖法第四每四兩養成砂聚八兩
　或四兩作一匱別取生硃砂如前法以金
　箔爲衣養火七日取出再聚與母等分或
　八兩或一觔一處杵碎入雄黄一兩雌黄
　一兩三味衮研入匱七日二兩火取出共
　得十兩一處𤇨成上色庚
移魂合魄第五前十兩藥如不𤇨成庚即
　再作匱别取生硃砂三兩顆塊雌雄各一
　兩三味一處並作塊以金箔爲衣依前法
　養火七日共得五兩成研一兩伏火硼一
　錢同黄蠟丸作十粒點出山艮一兩成庚
以魂制魄法第六已上十五兩如不點庚
　即再搗碎入生硃砂五兩雌雄各二兩金
　箔爲衣三兩火養七日取出成二十四兩
　取一兩入伏火硇一錢硼一錢三味同研
　黄蠟爲丸作十粒每粒乾汞一兩成庚
煉陽消陰法第七已上二十四兩爲之丹
　頭如不點化即創丹室及擇名山福地下
　手修煉小還丹也用前藥二十四兩研碎
　作匱以汞十兩作三次澆第一次二兩第
　二次澆三兩第三次澆五兩並須三兩火
　養之七日共成三十四兩其色紫金光明
　燦爛清香滿室當以沐浴香湯泡出再養
　七日出復沐浴如此經甲子致次月成小
　丹也每用研細以兒乳汁和蜜合成膏丸
　如桐子大每服一丸空心井花水下服至
　十日三尸出百虫死平生痼疾皆安至百
　日中與食不食皆在是得免瘟㾮瘴氣邪
　鬼虎兕刀兵之難神仙之道由此而成乃
　下士入仙之階也
煉氣成神第八(火三/兩)以前件小還丹再入
　匱温養七日一沐浴經一周天一歲之期
　功滿數足其色返白生光如毫相出之即
　光明滿室乃有神物護持山下鬼魅非敢
　迎視當須齋戒念善作種種良功保持丹
　藥或得服者亦宜先施功行次當服之皆
　得飛行空虚爲地仙矣
煉神合道第九(火四/兩)當依法七日一沐浴
　三年千日之期功滿數足時有金光透出
　乃功成也當須預請有道之士同以保持
　更須醮設天地不爾則招大魔作禍破失
　其丹徒費心力丹就則其色返黄此乃還
　元歸眞之道當時始自黄芽而生今成就
　復歸黄色如研時不可令見日恐隨太陽
　飛騰而散失須用木蜜丸之如一粒散於
　境中則千里爲福邪鬼魔魅虫虎旱澇並
無若一粒入腹遊行十洲三島名列仙位
壽同天地能濟度存亡念動則並不達矣
至使雞餐成鳳犬餌成龍變化種種靈驗
不可具述學道之士得聞是丹亦皆宿有
善縁非一世之士也此丹書到處自有神
物謢持如輕謗斯文者乃初生爲人薄細
所格也或有縁契求法之士當具質心金
寳以傳是書勿示非人戒愼爲行

庚道集卷之三









庚道集卷之四盛四
　　　東坡三黃匱法大有力驗
用紫花益母草爛搗取自然汁煮硫半觔或
　一觔不拘日數試之無鬼焰或煙者方住
　入甘鍋𤇨銷成鋌淨了如用入盒固灰池
　内四兩養雌一兩七日足又養雄一兩如
　要多養已一觔或半觔養雌雄但四扛一
　每日七次添黄雌雄皆要骰子塊大㘽蓮
　養如要作匱三黄各停多者硫留起却將
　雌雄養出者再用葵菜取自然汁煮三伏
　時方一同三黄匀研細作匱澆淋汞但用
　細竹於匱内搠孔數十澆汞在内養火七
　日足開盒即成黄金上色者也汞亦四澆
　一矣大妙祕之祕之
辰砂澆淋法辰砂半觔用無漿粉綿帛虚
　包扎定入沙鍋用米醋懸胎慢火煑一伏
　時入川烏草烏川椒胡椒梧桐律黄連狗
　脊地錦天茄兒草爲細末四兩重入醋内
　同再煮三伏時取出拭淨乗熱急用汞砂
　子逐塊包極要如法密包稍包不到即换
　一塊辰砂包了即塗蜜於梧桐律末内衮
　過次以草藥末内衮過次入盒子將草藥
　鋪底上匀排丹砂或作三二重又用草藥
　蓋了以醋調赤石脂續斷石膏三爲末入
　六一泥崑崙紙包泥訖固濟兩指厚有損
　補之陰乾先於淨地上埋一瓶子盛水九
　分其瓶子與地平上安盒子以鹽泥其縫
　别細柴灰醋和壅之盒子簇生炭五觔上
　發火令自然着候火兩六七分即以黄土
　蓋了來日取出去草藥灰丹砂盡如銀豆
結汞砂法以花銀一十兩鑿作五七塊以
　麻油半觔入建盞内慢火熬入水銀並花
　銀同煎以百步斷碎一粒一粒慢入油水
　二伏時即成硬塊砂子
澆淋訣成火訣將煅成丹砂再用前草藥
　鋪底於磁盒内又用梧桐律一層丹砂銀
　豆不拘多少排於草藥末如㘽蓮法二三
　重上澆水銀二兩再用梧桐律一重草藥
　蓋面慢火養三日足開盒盡作寒林玉樹
　即摘取收之再依前法澆養候養至五次
　其丹砂金靈即不用使藥便可澆養仍添
　養汞作四兩收芽子如多取山銀𤇨作珠
　子如用藥鋪蓋養芽子一七日每芽一兩
　養花銀珠二兩便先焙出花銀珠投入養
　了芽子即於上品其銀非凡銀也可以勾
　庚作匱无所不通其芽子若不𤇨作銀再
　入丹砂匱養至九轉即爲大丹點礬石爲
　金煆之刀圭便作飛砂
龍虎匱法好辰砂光明(三/兩)硫黄(半/兩)
　右用同研細以熟絹褁扎築實擊定然後
　用針砂一觔淨淘洗㬠乾仍用甘鍋子大
　者先入針砂在下次入藥褁子在内用餘
　針砂覆蓋上歇口一昇火煅成火化爲灰
　爲度取出其藥乃緑色是名龍虎匱又將
　此伏火砂二兩研入生硃半兩與熟砂同
　研令匀入厚磁盒固濟入灰池内養火七
　日開取依前法再入生硃半兩與熟砂研
　入盒養七日開研硃砂待養熟砂三兩入
　盒養火依前法但熟砂一兩管生砂一分
　計養至五兩或半觔便將汞三兩或五兩
　傾入伏火砂中固濟養七日其汞三兩並
　噏入砂中其砂即成顆也然後更入汞二
　兩養七日砂體當有白霜覆其上此霜取
　服乃長生不死之道點汞成寳但添汞養
　之至寳无窮矣若度度以生砂水銀增入
　砂中不可説也火不過四兩不可妄傳
金丹祕訣夫大丹之術不出乎鉛汞而鉛
　汞之藥乃大丹之基也鉛汞互相感發交
　相制伏皆不離於天地牝牡之理且鉛屬
　陰其色黑而爲玄武以言其卦則爲坎位
　禀北方壬癸水水能生金其色白而爲白
　虎其卦爲兑西方庚辛金也汞屬陽其色
　青而爲青龍以言其卦則爲震位禀東方
　甲乙木木爲硃砂其色赤而爲朱雀其卦
　屬離南方丙丁火也則坎爲鉛爲水爲月
　離爲汞爲火爲日坎離會用日月相合鉛
　汞相搏龍虎相交不偏其用互相制伏須
　得黄婆會遇方得大全之域而金丹之道
　不勞而成矣
一先用上等山澤每兩投入淨鉛四兩鎔開
　扇取鉛花四兩作匱蓋丹基者此也
一硃砂一兩爲則入生硫四分乳細入水火
　鼎如常法升水七八鼎寒爐取出乳細又
　入生硫半錢生雄三分鉛煮過母末二錢
　同乳細入小鍋内實捺軟石膏滑石等分
　爲末捺頭令十分緊瓦陀蓋鍋口鐵線扎
　縛固濟入未濟爐一進火半伏時待冷取
　出所成骰子塊以絹縫袋入硃在内懸胎
　入瓦罐内慢火煑三伏
一煮藥石壁荔羊角藤用扎細槌細煮之加
　生姜自然汁一盞令均下汁内煮殊三伏
　煮畢又以前二味草藥乾生者同硃塊炒
　令草焦黑吹去草又添草炒至一日却入
　草匱
一草匱藥側栢葉(一/兩)鐵脚婆羅門(一兩/分細)
　五倍子末(一/兩)縮砂末(一/兩)
　右拌和令均入盒内鋪頭蓋底封固入灰
　缸養煅三次如前一日早三兩火晚二兩
　三錢火次早一兩七錢並頂火三次畢取
　出硃塊以煉蜜滚過鉛白霜和母末貼身
却入母匱
朱砂一兩爲則以鉛煎過母作末三兩於
小盒内鋪蓋硃封固爲内盒外用大合以
小合置於大合内鉛花(每兩入黄丹/三錢拌匀)同乳
細鋪蓋内合塡滿作外匱令實却封固扎
縛入灰缸慢火養二十一日足開看如未
死再養七日眞死矣
　二兩半頂火三日三兩頂火三日
　三兩半頂火五日四兩頂火五日
　至十六日至二十日四兩頂火三兩插
　三方
日足取出硃砂眞死矣母須次次救過方
可再作匱如母每一兩入汞三錢於小盒
内封固一兩半火虚養四五日再以入母
殊又如前養一次日足母又依前法養殊
一次日足母又如前入汞又虚養三五日
又依前法養殊一次日足爲度如母三兩
一起養殊一兩二起又養殊一兩三起又
養殊一兩共輳得殊三兩通和一處搥碎
每殊六兩搥細入生硫六錢同入水火鼎
　封固大火一煅作汁成陀如有遊汞在水
　鼎上括下却碎鼎取出殊搥碎再入瓦銚
　内炒殊令紅去却硫氣丹經謂以硫炒堅
　者此也却再入元養母六母同作匱丹經
　曰復求生母共以養之是謂和合四象是
　也却養赤膊殊砂是謂嬰兒之道也殊砂
　顆塊光明墻壁者依前法用草藥煮製亦
　入草匱煅養七次(法則並火/候並同前)並不加增煆
　畢取出殊砂以水洗令淨却以煉蜜滚過
　以鉛白霜貼身入母殊匱㘽蓮鋪蓋且如
　死殊半觔以元養母亦半觔爲匱養赤膊
　嬰兒殊砂也可養殊砂四兩(以後作/長生匱)
一火候一兩半頂火養十五日加至三兩只
　頂火共二十一日足開看眞死如何如有
　小煙再拌匀依前㘽蓮鋪蓋封固三兩火
　養五七日乃眞死矣脫養姹女夫嬰兒姹
　女雖同一源實異其體姹女者乃未能結
　胎嬰兒者已嘗結秀嬰兒既産能神能靈
　能通能變運用无窮矣
　夫婦匹配嬰兒與姹女同居
殊砂二兩(即嬰/兒)粉霜四兩(即姹/女)右獨粉用紙
　包絹帛重包懸胎以地丁草或紫河車或
　荷葉灰汁於瓦瓶内慢火煑二三伏去却
　鹽礬之氣却與死殊砂同研細以楮汁調
　成膏捏作餅子約一錢重逐塊令緊外以
　黑匱紙包二層入小盒内逐層實捺上以
　聖母打作菱片隔面不令分毫滲漏上又
　以黑匱紙隔面却以好死靈砒捺頭鐵線
　扎合如法封固入未濟爐養火夫姹女者
　在天爲白雪在地曰玄壺在人曰粉霜神
　仙比之爲姹女不過一水銀耳以其産於
　生殊之腹爲汞之精砂之炁攪之不濁澄
　之不清産在高山裂石不能礙其形柔和
　明淨糠粃不能污其質此爲長生之藥點
　化之珍世上之寳无一物可以比倫也
未濟爐(上火/下水)並頂火一日至五日(一/兩)六日
　至十日(一兩/半)十一日至十五日(二/兩)日足却
　入明離爐養
　右取出殊粉每兩殊粉以赤膊硃二兩細
　爲匱却以殊粉塊入小盒内㘽蓮鋪蓋了
　上亦用金匱紙隔住仍前以聖銀片蓋面
　令蜜死砒捺頭封固入大盒匱外以砒硫
　鋪蓋封固入明離爐内盒上以鐵線作罩
　於盒上約高半寸許爲則入灰缸養火每
　换火時以火只在罩上則火之高低自有
　準則矣
　明離爐並頂火養一七日三兩火七日
　三兩半火一七日四兩火一七日五兩火
　一七日(内三兩頂火/二兩插三方)日足開看以粉眞死
　爲度如有煙焰却又再養火一七則眞死
　矣且如所養的硃砂粉霜有六兩看合之
　大小加减如有六兩抽出四兩朱粉别貯
　外剩下朱粉二兩又以生粉二兩相和亦
　作餅子入前硃砂匱内依前法養火日足
　却取出此硃粉凑前所貯四兩共得半觔
　方可爲玉田匱增養白雪
玉田匱半觔爲則以生粉四兩打成豆子大
　塊以荷葉灰或皂角燒灰淋汁絹帛懸胎
　慢火煑一二伏以生雌雄末鉛白霜醋調
　貼身死粉又貼身入玉田匱㘽蓮封固慢
　火養一十五日眞死否則再養三二日則
　眞死矣到此時以此二錢點化一兩成寳
　日足取出
火候並頂火一兩火五日一兩二錢火五
　日一兩五錢火五日日足取出得白雪四
　兩收貯再入生粉四兩亦以荷葉灰等淋
　汁煑一二伏亦用生雌雄鉛白霜貼身依
　前入玉田匱如前法養三十五日足到此
　得白雪半觔名曰白雪匱增養神符大丹
白雪半觔爲匱以生粉塊四兩打如小豆
　大以生姜汁藕汁二味及生雌雄各半錢
　入内同煮一伏取出洗淨又以白雪貼身
　入白雪匱内封固如法入明離養火
火候並頂火一兩火五日一兩二錢火五
　日一兩半火五日日足取出得神符四兩
　收貯再入生粉四兩亦以藕汁生姜汁煮
　一伏依前入生雌雄同煮以白雪貼身如
　前法入白雪匱養火一十五日待其眞死
　又得神符四兩共得半觔爲匱
神符大丹長生匱神符半觔以硃砂汞用
　紙裂過四兩用鵝毛筒澆種入神符匱内
　一兩火養三日成玉條芽抽取此芽不煑
　不煆就以此芽打成骰子塊就入此匱内
　依前法養火一十五日成至寳(一錢點頑/一兩成至)
　(寳一錢可乾汞一兩成至寳後節節如/此去永無休歇名長生大藥世世不絶)
丹陽换骨法死砒以紫河車爲末每砒末
　一兩河車末一兩半拌匀入甘鍋内從微
　至猛火煅立死作匱養粉霜最靈皆勝他
　方
　升粉霜(煑過生雄爲/衣入匱養)汞(一/兩)鹽(一/兩)明礬(二/兩)硝
　(六/錢)先將三味藥爲細末入汞一兩同殺研
　不見星入水火鼎慢火從微至猛四盞水
　乾候冷次日取出皆升在盞底取下以塌
　水荷葉灰淋汁煑一伏時淨湯滚數次出
　礬藥味入伏砒匱内如㘽蓮養二七日一
　日二兩頂火灰池二日二兩半三日二兩
　半四五六日七日三兩八九十日三兩半
　十日至十四日四兩取出火上試如未伏
　再養七日
又法死砒以菠菜葉搗自然汁煮砒一伏
　時立死以脱梯牙即北回回盧甘石爲末
　和北棗肉搗匀爲膏塗泥甘鍋底亦作鍋
　樣㬠乾却入骨頭一兩死砒一錢蓋面在
　脱梯牙棗肉鍋内上又用棗脱梯膏蓋上
　又用鹽滿鍋火從微至猛一煅鍋通紅取
　出即上等白銀
硃砂匱澆淋法火候文武火自上而漸至
　底火爲要固濟法神驗丹道第一上品祕
　之大火並无走洩
　善一觔虎半觔泥合粉半觔匀研千百極
　等細羅過入井花水石杵千百杵如膠膏
　固濟
用油法用磁碗片青白好者碾細入鐵銚内
　猛火炒入竹葉燈草二味等分同炒磁碗
　末成灰入小絹帛内用井水汀淋油水固
　濟前藥抹面積下此油儘陳儘好如固濟
　口縫先以唐信連撚作紙條兩頭尖先搯
　入縫内令實然後用前膏子固平却用油
　水抹面候一日乾了再上膏子一層方用
　鹽泥固濟如固濟罐底并通身有沙眼或
　小孔走藥者先微用些少膏子帶水上薄
　薄一層然後上信連紙三二層了却膏子
　藥令厚三二分上亦用油然後鹽泥固濟
　千萬固藥无出於此上品上品
丹法辰砂(半/觔)於好米醋内緩緩懸胎煑三
　伏仍以草藥四兩末同煎煮乾取出拭淨
　乗熱急用汞砂子逐塊包如法稍包不到
　即損一塊辰砂包了即塗蜜衮梧桐律末
　在上又以蜜塗又以草藥末衮在上候乾
　盒子内先用草藥鋪底上却入丹砂塊子
　匀排遍又以草藥間鋪又以丹砂塊子匀
　排一層又用草藥蓋如此三五層令了後
　又用草藥蓋頭了以赤石脂固濟盒口縫
　或通身二指厚有損處補之陰乾又以鹽
　泥外固陰乾先於淨地埋一瓶子盛水九
　分滿其瓶口與地平上安固了盒子以泥
　泥其盒底瓶口接處别用柴灰醋和壅定
　盒子簇生炭五觔上發火令自然着候火
　兩六七分即以黄土罨之來日取去草藥
　灰丹砂半觔盡如銀豆
　川烏草烏胡椒川椒黄連
　狗脊南星半夏梧桐律每丹砂
　(半/斤)草藥(各用半/斤銷蓋)
包丹砂汞砂子法水銀(五/兩)花銀(五/兩)作三五
　塊俱入芝麻油内慢慢入甘鍋内煑結以
　結爲度剥銀汞砂再結結盡水銀爲度
煆丹砂成了澆淋養火訣鉛砂拒火已无
　煙捷徑修成造化丹内匱只消九味藥外
　墻皆賴一生鉛鉛離母兮子從婦入聖超
　凡事機玄肩取丹砂伏火後教君立見水
　銀乾
澆淋訣成大丹將煅成丹砂再用前藥草
　鋪底更别用梧桐律末鋪一層出意隨多
　少用之安丹砂匀排作二三重上澆水銀
　且以二兩爲初養三日足開盒盡作寒林
　玉樹即摘取收之研令極細再依前法鋪
　藥排丹砂却用前摘下寒林末摻在丹砂
　面上令遍再澆二兩如此再取摘研細鋪
　藥排丹砂摻寒林末丹砂上再澆却翕於
　寒林末内不下丹砂内如此五次其丹砂
　愈靈即不使草藥鋪便可作長生匱澆淋
　仍添作汞四兩取收芽子如多取山銀𤇨
　作珠子或白靈砂已伏者如㘽蓮每二兩
　養芽子一兩七日爲上等仙銀上品非凡
　銀也可以勾庚作匱養三黄或作黄芽點
　庚乆乆摻汞成上色紫金若不作匱入丹
　砂匱内養至九次即爲上丹點凡石銅鐵
　八石爲金服之刀圭便爲仙矣
眞死硃砂成汁作匱澆淋成大丹法(西山儘/有又名)
　(金蓮/草)硃砂不以多少以黄花雞腸草又名
　步步蓮又名仙人對坐草不以多少搗取
　汁煑硃砂三伏時候乾將草滓毬褁硃砂
　崑崙紙褁了外用鹽泥固濟候乾火煆從
　微至著通紅久候冷取開其硃死火燒不
　動眞死或只用草滓褁殊砂入合上用黄
　泥實塡令十分滿鹽蛤粉固縫二兩火養
　七日眞死却用雄黄雌黄鉛黄花入殊砂
　中十分一分汁三分同殊一處研匀先燒
　甘鍋令極紅將藥攛之大火搧作汁候冷
　俱成寳如澆汞四扛一入前丹内二兩火
　養三日汞死生芽候澆壘養芽子多取任
　用皆成至寳入庚道矣
取鉛黄花法或用苓苓香莖葉揉成小團
　入汁内如未成汁再放一團黄丹一兩實
　築甘鍋内火煆令紅於中心内用火筋穿
　成一竅插白附子一箇於竅内大火煆候
　丹成汁久取出冷打開鍋取則鉛黄花色
　亦好與雌黄无二其鉛撤在鍋底可有三
　二錢已如銀色了却只將前死硃砂放鍋
　内將墜鉛成汁澆在硃上火煅之俱成至
　寳妙此是神仙術
眞死硃砂點鉛成銀及作匱頭澆淋法
　硃砂(一/兩)用野葛搗自然汁一小碗煑硃候
　乾却用葛滓毬褁殊砂入罐兒内用滓實
　塡外用鹽泥固濟乾以炭火三觔煅之寒
　爐取出硃砂已死不折分毫每一錢點淨
　鉛一兩成紅色銀拒火成眞寳或點頑物
　亦然或作匱澆淋汞寒林玉笋成大丹
又法龜背姜黄天南星(二味/爲末)用水同煑
　殊砂三伏時又用細末蜜調毬褁硃砂安
　甘鍋内火煅之其硃已死却用金頂砒同
　硃砂煅之作汁或只用死朋砂煅之亦作
死朋法用知母爲末鋪底入朋砂在中又
　用知母蓋頭火煅成汁用
又法先以煆䗫草褁三五層硃砂在内鐵
　線扎定入銚用白芷草烏爲麤末炒褁硃
　候得所却用細末用米醋和膏入甘鍋鋪
　底蓋頭瓦陀蓋口鐵線綁定固濟三斤火
　煅之良久取出候冷其硃已死不脱胎色

　甚妙點化物或作匱養硃或澆淋
祕授不脫胎陽君作匱養日月丹後澆淋成
大丹好硫(一/兩)杵碎末先將五倍子煑一日
　取去滓次换黄芩黄連大黄煎濃汁加煮
　兩日足待伏爲度却再用五倍子熏合以
　雞清汁先塗抹盒子内一次又再濃熏又
　再抹上二三次徑用此硫虚養七日出其
　色如黄金之狀用此加養得鬆作靈聖匱
　養二黄丹頭二七日成功養硃靈變化無
　窮矣養硃靈伏十兩爲主取岀見寳杵爲
　末先成寳匱次感結母砂五兩逐依法作
　用伏制每兩分此砂子四五圓㘽蓮排種
　寳匱先養七日開取此汞砂便抽岀老翁
　鬚乾汞篩岀白者如柳花絮成條之狀此
　乃眞死乾汞爲丹之寳與至藥之華天地
　得之焕麗萬物得之以靈此乃造化无窮
　變豹生生永爲不朽之計千經萬卷不岀
　此理爲有妄求難與道合
澆汞訣先取所養前段見寳硃砂作丹基
　杵作菉豆狀且如十兩先澆五兩一七日
　一次開爲再封固虚養五日取出此汞乾
　得堅牢再將此伏汞五兩養煉七日再開
　又養七日取岀此項眞寳大乾變化之汞
　名曰白雪神丹十兩心授澆汞化寳
　乾訣獨用前段養岀硃靈十兩爲主略杵
　碎用伏汞收羊蹄根龍膽草杜牛
　膝三件
　靈草煮汞伏澆入基上天澆此伏汞四兩
　七日開拆地又澆伏汞三兩養七日開拆
　爲此時不用澆此汞却虚養五日岀再加
　澆入伏汞三兩養七日開拆前後輳作元
　伏汞十兩丹基數目共淨有二十兩寳留
　下先將元伏汞丹基十兩作用過爐𤇨寳
　留下此坐胎作母次將澆岀汞寳十兩權
　且留下變化无窮爲天下之大魁
　伏制澆出乾寳坤汞此訣用十二兩鍋便
　入前澆岀寳汞二兩鍋底生汞十兩在上
　却加用眞死硃二錢摻蓋用帛紙綳固在
　外用羊蹄根汁徐徐刷煅於鍋内漸漸伏
　制酥爛守待却提岀地上氣冷開剥見寳
　共十二兩其間用瓦陀一箇蓋定扎縛封
　固於内仍用羊蹄根滓搗膏併捺頭封固
　好就地坑戀陰簇炭發頂火至下盒一宿
　取岀過關成寳矣經曰
　水銀死後水銀死死水銀兮死水銀生汞
　轉成眞寳汞從君變化妙通神
第一轉此訣妙用先將硃靈砂二件合體入
　礬母爲匱養成見寳行事
第二轉此訣在硃靈匱内養成母砂子抽生
　老翁鬚岀世乃感結天地之氣成砂乾汞
第三轉此訣就將得老翁鬚積得爲匱澆伏
　汞生成玉筍瓊枝
第四轉此訣前玉筍瓊枝與老翁鬚等分作
　聖匱却轉硃砂神丹
第五轉此訣用此硃砂揍入聖寳匱内却養
　雌雄爲大藥神丹也
　此二轉入金丹仙藥力未及此(乃後/二轉)詩曰
　七轉丹砂造化功凡胎已作大仙翁白衣
　跳出龍門外大相之身萬象從日月乾坤
　隨手掌化赤飛騰作鶴蹤大藥煉成金在
　汞任君變化有神通
肘後靈藥此用前項寳大聖匱先養粉霜四
　兩爲丸(每兩分/作五丸)徑入匱養作用七日一開
　爲在外却結三七母砂一兩捏成餅毬粉
　扎定加養七日出二次開又再加入寳匱
　内七日足取出爲白雪神丹三錢伏一兩
　紅銀矣
煆硃砂作汁爲匱入庚道硃砂一兩雄黄半
　兩同研黄花雞腸草煮三伏時取汁和硃
　雄成毬却將草柤褁了外又用石膏末蜜
　和成膏褁了外又鹽泥固濟候乾從緩至
　猛加火煆令透紅候冷取之其硃砂作汁
　眞死爲用入庚道却用貼藥金箔逐塊褁
　了用鉛白霜雄黄爲末炒硃候金箔入硃
　同炒藥入鍋一煅成金硃砂堪點化亦可
　作匱
死硃法硃砂一兩用萬州黄藥子如雞子
　樣者是餘皆非眞瞿麥各半兩爲細末又
　用生義搗取汁和二藥得所先將一半入
　鼎底放硃砂在中又用藥膏蓋頭輕手按
　令平實上又用濕皮紙兩重蓋定上了水
　盞固濟乾從微至猛升打添湯候簇火煆
　紅飰頃候火爛提出冷開其硃砂眞死
又法硃砂不以多少用桑白皮枸杞
　子南星烏頭爲麤末煎汁懸胎煮三
　伏時取出以西朋大青白礬硇
　粉霜爲末醋衮硃作貼身固了又以朋砂
　食鹽入甘鍋底安硃砂毬在中又以朋鹽
　蓋頭令實滿瓦陀兒蓋固濟候乾一煆成
　寳可作匱養母砂子七日出匱成寳一日
　二日一兩半火二三日二兩三日四日五
　日二兩半六日七日三兩
又法硃砂一兩益母草一兩半羊蹄
　葉二味爲末鋪底蓋頭令實固濟乾五觔
　火一煆
伏硫黄成汁地黄汁煮七伏時住火胎色
　不動見火成汁其地黄水浸浮者天黄半
　浮者人黄沉者地黄也乃没氣
伏硫用大青自然汁煑二十八日養鬆眞
　死三次入汞一斤硫每次入汞二兩後添
　生還元用不許見鐵器
又法用韮花自然汁瓦器内煮七伏時立
　死養鬆眞死如前入汞衣要參生還元用
又法用白花益母草自然汁煑七伏時火
　上試之未伏再煮三二日用益母草滓鋪
　底蓋頭慢火至猛加煅三五日即死作匱
　大靈養三黄
又法水芭蕉搗取汁煮硫一二日伏死後
　煆
　　　太上洞玄大丹訣(此訣上帝永藏於/玉函之中或現世)
　　　(人无爲无欲的有道心帝凡時現神/人授之須齋戒沐浴淨心對三宫玉)
　　　(帝重發盟誓不敢輕/泄後焚香精心觀之)
四黄須用四砂扶解曰四黄者水窟雄黄
　舶上硫黄葉子雌黄砒黄四砂者辰錦硃
　砂精光硇砂瑩淨西朋砂針砂八味先將
　針砂入乳鉢内滴好米醋研令細再入鐵
　銚内炒令赤色次入衆藥
捧向霜䑓合伴隅解曰霜臺粉霜是也已
　上九味粉霜陰之精也八味群陽用此一
　陰謂之老陽奪少陰也
研遍三千觔二兩解曰三千遍研之二九
　一十八是一觔二兩藥也除了一處研也
葛公和會要工夫解曰葛公者紫葛是也
　取五觔許去麤皮擣取自然汁將前九味
　藥和作膏子令軟硬得所孫眞人曰紫葛
　者乃土之精能擒四黄四砂成寳
黄金殿裏宜三轉解曰前藥膏子用金箔
　貼身褁之三重也
碧水宫中煅一爐解曰碧水者乃青鹽是
　也鹽乃水之精用砂盒子一隻鐵盒更好
　内以青鹽蓋頭亦要滿盒子縫用鐵線扎
　定以赤石脂白善土鹽花牡蠣固濟擇日
　入爐爐高三尺二寸闊一尺八寸地下要
　水缸亦一尺八寸謂之曰戀陰上安爐須
　是新磚泥造内中一䑓座上安藥毬用輕
　灰蓋之火離藥八寸四分如人心取腎亦
　八寸四分須是齋沐淨室念道思眞養火
　三日須是火候法不錯每日四次添炭須
　應子午卯酉四箇時辰火候日足入汞如
　后
姹女嫁時須匹敵解曰前藥養火了入乳
　鉢内研細入汞二兩研不見星子爲度再
　用紫葛汁和依前法固濟用也
文終武畢世應无解曰聖人解看火使心
　火如外火天有形日月星也地有形金水
　火也以文武煆之
用時紫葛丸如豆解曰開毬取藥再研細
　每用紫葛汁丸如豆大淨盒子盛之則有
　光明
一粒能令五兩枯解曰以汞五兩用建盞
　盛之於滚湯瓶上用藥一粒研細摻之以
　濕紙蓋盞并縫用猛火燒湯瓶少刻則有
　聲如細雨下良久聲絶但聞一聲如裂帛
　聲其汞乾矣傾槽内見風處即硬成第一
　等軟爛白銀矣
　眞銀五兩鎔作汁用藥三粒作三次下點
　之傾出則成百分鱔血赤金銅五兩去鉛
　氣盡以藥二粒作二次下點之則成丹陽
　换骨潔白銀矣
世上若人能服餌解曰如一切重病不問
　老少用藥一粒再煅過爲末棗肉丸菉豆
　大每服一丸空心井花水下則延年益壽
　百病不生
只應平地變仙都解曰此丹祕密不可輕
　泄則殃九祖也


庚道集卷之四




庚道集卷之五盛五
煅硃砂法百花爲底座(蜜/也)紅鈐作蓋頭(川/椒)
　(是/也)牽牛爲伴侣(白牽/牛也)地骨作良儔炭火元
　觔數硃砂死便休十年學丹竈此去更何
　求右用磁盒子將蜜塗在内次用牽牛地
　骨末在上次入成磈砂上用川椒蓋定鐵
　線縛定封縫鹽泥固濟入火煆也
澆淋法硃砂不以多少用葵(紅葵/亦好)爛研成
　膏先鋪一重在盒内以硃砂磨去尖稜以
　柳葉金星草爲末蜜調作貼身包了㘽在
　葵膏上更以葵膏蓋之赤石脂固口縫鹽
　泥固濟外候乾八觔火煅候冷取出再换
　貼身内匱等並依前固濟了再用八觔火
　煅如此三煅則硃死也用此死硃三兩便
　養生硃砂一兩如此漸漸增之轉增轉靈
　可以澆汞每三兩匱可澆一兩汞頂火二
　兩七日成
再添養生硃砂法以一兩死硃爲末入一
　兩生硃同研細先鋪一兩死硃在盒子底
　次人和者上又鋪一兩死硃了用赤石脂
　固縫鹽泥外固候乾頂火二兩養七日後
　更以三觔火一煆則生硃亦死也就末子
　上澆先捺令硃砂實平中作一坑子澆汞
　在内赤石脂固縫鹽泥固頂火二兩養七
　日成一塊在坑内妙
伏硃砂法每一兩以五方草末實塡窩口
　用火一觔煅盡再此煅一度後可白煅也
伏火硃砂見寳(又名九轉增添湧/泉匱亦名佛點頭)銀末(二/兩)
　水銀(四/兩)右件同入甘鍋子内入芫花末
　半匙頭在上又以兩重圓紙以津潤了封
　鍋子口以二斤炭火逼之直候紙微焦又
　覺芫花香便拈在冷灰上少時如通手便
　去紙傾在瓦器内吹去芫花將砂子於鐵
　碾内爛碾爲末以兩重熟絹裂之秤等如
　不及六兩再結之如此六兩已下亦得便
　只對母更妙也用水淘洗三度再裂之已
　成砂子也又先將辰州砂顆塊者五兩或
　十兩以一兩重生絹袋盛用瓶子一箇懸
　胎用漿水或淡醋及用芫花末地榆末威
　靈仙末各一兩在瓶内先着三匙頭同煮
　次日旋添使盡此藥重湯煮三日了取出
　温水洗銚内炒乾每塊硃砂用前項所結
　砂子褁之看大小令緊密六兩砂子褁二
　兩時硃砂也又將不灰木五兩或十兩不
　拘多少爛碾爲末便用淨潔瓦盒一箇先
　鋪灰木末一重在下便如蓮子樣㘽硃砂
　了又用灰木一重蓋却又㘽硃砂又灰木
　蓋頭看緊慢捺之次蓋之便以醋調蚌粉
　固盒口縫後以紙筋鹽泥固濟了不候乾
　入灰池内以三四兩炭火養五日或七日
　取出盒子再以五六觔火煅通紅儘多不
　妨火候三分去二便除火冷開盒其硃砂
　塊塊成銀也便秤只得四兩已下其汞已
　去也只得硃砂銀母此爲之丹頭也又將
　此硃砂搗或碾依前法結砂子褁硃砂入
　盒子以灰木蓋鋪一盡之煅了取出硃砂
　此是第一轉也秤之分作兩處又將一半
　結砂子褁硃砂又養煅又秤又分此乃二
　轉也又將一半結砂子褁硃砂又養又煆
　如此九轉方虚謂之從凡入聖其礬銀已
　盡一切是水銀也便將此藥碾令爛細澆
　半兩汞安在盒内或四兩澆一兩更不用
　灰木只合定固了養之七日一度澆灌如
　盒子滿出一半又澆之如得一二觔死水
　銀搗碎作外匱以木盒盛之如養硫黄以
　小盒盛一盒入在外匱内養七日死也如
　是雄黄雌黄朋砂硇砒粉硃砂水銀亦依
　此養如要煆母砂子砂子死硫黄煆一兩
　先以砂子以津潤之褁硫在上又將胡椒
　漢椒細辛三味等分爲末挑二三錢以醋
　調爲餅子褁一重又以泥褁一重用五觔
　炭火煅之成也或死硫黄三炒十兩成青
　金入盒子便煅候冷取爲末作長生匱養
　一切物及金砂子此藥甚有變態無窮又
　如養汞出來以酒煮半夏成糊爲丸如菉
　豆大每服一丸空心面向東冷水吞下此
　謂之小還丹治一切病三五日再一丸只
　可服三五丸一生無病也
摻制大丹法信白礬焰硝(各四/兩)
　右入餅藥少許各煮乾爲度再入大建盞
　用鐵床安頓入前三味藥於盞内復以建
　盞合之用五觔炭火煆之候藥沸定成墮
　其火不要動漸漸退火候盞冷取藥如水
　晶色相似不折觔兩研爲細末入砂盒子
　合次用下項雄黄雌黄信黄(各二/兩)
　乳細用紫葛根取汁調成餅子側入砂盒
　内蓋之用鐵線扎定用四兩泥六兩鹽和
　通固濟曬乾入灰内藏之上用一兩炭火
　次以灰蓋之似此一日一次换火養四十
　九日乃取出藥餅子入水銀二兩同藥餅
　研細再以紫葛汁調作餅子依前法入砂
　盒固濟日日用火温養再以四十九日了
　又取出依前法入水銀二兩研細用紫葛
　汁調作餅子入盒内固濟用火温養四十
　九日了取出研細爲丸每用一字末點汞
　五兩成寳
煆白硃砂硃砂不以多少用藕節内藏砂
　了外用鹽泥固濟煆紅取出
澆淋硃砂匱好硃砂四兩用大戟一兩
　鉛白霜二錢芫花一兩草烏一兩
　右爲末同淡醋三升懸胎煮硃一伏時取
　出次用貼身藥如后
　朋信白礬各三錢爲末煉蜜調藥作貼身
　藥如后每一粒砂用銀片包定次用銀母
　八兩拍成碎硃子同硃砂入合内重重疊
　疊又蓋頂上下用聖無知實築用水調赤
　石脂固縫養火三日取出用過天地
　信礬焰硝蛤粉四味和匀先微煆了又用
　白梅肉十箇細研成膏子包定砂子入窩
　子煆藥爲灰爲度再入天池用白礬五文
　信少許白梅五箇白善土五文同研細又
　包硃砂微煆候冷取出用湯淨洗作匱澆
　汞一兩養三日取芽子半兩白𤇨成寳
　　　死貼身藥
知母(五/文)貝母(五/文)右研細先燒燻窩子内黑却
　將窩子再燒紅了急投入聖無知焰硝白
　礬在鍋内成汁須急扇傾出爲末作貼身
　養火七日取出過天池了後方可養汞澆
　淋取寳也先虚養火候一日(半/兩)二日(八/錢)三
　日(一/兩)四日(一/兩)五六日(一/兩)半七日(二/兩)止
　後澆汞養火候初一日早下火(一/錢)晚下火
　(半/錢)二日早下火(七/錢)晚下火(半/錢)三日早下火
　(一/兩)晚下火(半/錢)四日大足取芽子(半兩/白)𤇨成
　寳也
長生伏火澆淋硃砂匱煉好成塊辰硃八兩
　將硃用生絹包扎定却用米醋懸胎煑一
　伏時醋内入石竹末即良姜是也同煮取
　出砂去絹
貼身藥川狼毒台細辛右等分爲細
　末用蜜調爲膏子却將煮了硃逐塊包定
　了令微乾
入匱法右用砂盒子一箇却將石竹末入
　盒内實杵一半次將包了砂如蓮子㘽在
　藥末内上再用藥末一半蓋頭令實了却
　合定醋調赤石脂固縫養火
養火法右將盒子入灰缸内上用紙灰蓋
　二指厚第一日早晚火(四/兩)二日三日並同
　四日早晚火(六/兩)五日同六日卯酉火(七/兩)七
　日卯火(四/兩)至日晚提起藥合子上用三斤
　火一煅紅退火候冷取出砂子
再養火法銀(八/錢)汞(八/錢)右二味結成砂子
　了洗令淨同硃砂一處細研入盒内赤石
　脂固縫入紙灰缸内同前法養火至足日
　早晚共二兩火不用大火煅次日冷取出
養母砂法三七母砂子洗淨了每一兩分
　作三餅用生絹扎定了次用木通知母
　右等分爲末水一盞懸胎文武火煑乾取
　岀却用百合羅毬定外用鹽泥通固大火
　一煅令紅取放水内取出砂子了却入硃
　匱内如㘽蓮養火候同前七日取出入爐
　𤇨成寳也
神仙頻累庚法庚(一/錢)汞(一/兩)右件用眞
　麻油半盞將庚汞在内於火上煮沸却下
　瓜蔞子一粒同煎候藥子黄又下一粒共
　七粒止却旋下白膠香六七錢重同煎少
　時拈起於冷處却傾出油了用楮紙四五
　重傾庚汞在内取出庚了擠出油汞成者
　在内却將汞庚依前法煑盡庚爲度將砂
　子用湯手内洗令淨光色爲度
入匱養法右用烏梅核斫成兩片將庚砂
　在内塡成梅仁子令滿却取出砂次用蜜
　濕梅核内上下了用伏火硃砂研令極細
　摻内上下令遍了却入庚砂在内了核週
　迴用楮汁濕了却合定用線扎定了週迴
　又用蜜濕過却用草决明末摻四邊縫上
　週迴了外用白梅肉四五箇杵爛褁却梅
　核子了外更用醋調草烏頭末褁一重了
　外用鹽泥固一指厚令乾
入灰缸法右用甆罐盛紙灰了將藥毬安
　中心上用灰蓋却四邊用星火養一宿次
　日取出庚核子餘藥已成灰了
又固濟法右將紫河車根末蜜調成膏子
　了丸如彈子大安庚核在中間再毬定外
　用絹帛褁實扎定了外更用細辛草
　烏百合江子等分爲末用蜜調都
　包了藥毬子外用鹽泥固一指厚候乾入
　灰缸内四邊簇火養一宿取出
過爐法鹽精石(三/錢)鴨觜礬黄礬包
　金土礬紅(代硃/是也)死硃砂山栀子
　瓜蔞子(已上各/半錢)爲末用醋調成膏子褁庚
　在内毬定外用蛇黄石代赭石爲末作衣
　入鍋内扇𤇨成寳
煆硃砂作貼身法硃砂(一/兩)入建盞内却用
　川椒末蜜調蓋硃上厚一指上用盞覆定
　次用醋調赤石脂固縫次用鐵線扎定外
　用草烏黄栢皮黄藥子瞿麥穗
　等分爲末醋調固盞外一指厚次用青龍
　匱醋灰是也上下留盞足安地上八觔頂
　火一煆通紅漸退火候冷取出用也
煆殊砂法硃(一/兩)右用雞腸草煑一日一
　夜留草滓㬠乾用南星黄苓白芨
　白歛黄藥土馬鬃石蘚(已上各/一兩半)
　仙靈皮金釵石斛甘草(已上各/一兩)
　右將先煮草滓三兩同入砂盒内鋪蓋蜜
　調赤石脂固縫外用鹽泥固一指厚陰乾
　用五觔火秤炭盡寒爐
硃砂澆淋法硃砂(一/兩)用三七母砂一兩
　半包褁砂入在石中黄匱養三觔火一煆
　取出砂去貼身藥入甘鍋内入汞一兩砂
　一錢用細辛末蓋入火煅取砂子半兩逼
　去油汞𤇨一錢半銀了又將硃砂用醋煑
　并礬煑了再依前煅再結砂如前法如
　要燒淋法用三七砂一兩半包硃一兩
　入在石中黄匱卯酉火四兩養七日取出
　了母砂只將硃砂四兩澆汞二兩下水上
　火卯酉火四兩養三日或五日一澆五次
　住火不澆將硃砂固芽子爲末入盒用老
　茶葉爲細末作匱養七日火四兩日足取
　出用水淘洗過焙乾每四兩芽子養硃砂
　一兩亦七日取出芽子用毬元母砂貼身
　了入匱養了𤇨取銀了却將硃砂養出者
　依前法澆淋五次如此番番换至七次愈
　靈也
𤇨藥法右用黄丹𤇨成汁了坐鍋取上者
　𤇨前芽
硃砂澆淋法硃砂(四/兩)銀五兩成骰子塊
　右同一處匀用斷腸草汁地蜈蚣汁同煮
　三日取出砂銀入盒内虚養七日卯酉四
　兩火次澆汞二兩火候如前又澆二兩至
　第三次去銀澆汞至五次止再煮澆轉成
　長生也
獨體硃砂硫(一/觔)如骰子塊大絹袋盛之懸
　胎入田字草半觔川心鴨舌草水邊者
　半觔
　右二味用河水八升先煎取五升入硫煮
　一日夜取出令乾爲末每殊一兩用末半
　兩蓋之入盞内再盞合定盞下用三大炭
　團養七日如硫飛上盞再刮下蓋之如此
　七日了取硃砂在盞内澆汞二兩再硫蓋
　之養七日再澆汞二兩亦蓋如上盞下蓋
　之亦七日取出硃用皂角水洗淨入盒中
　澆汞口縫封固卯酉火四兩養七日一澆
　候芽子老漸採𤇨之
　　　獨體硃砂靈驗(薛自立/家傳)
以山澤母(十/兩)擲作珠子了將大稑粟豆粒硃
砂四兩用白花商陸根剉碎取自然汁須煮
三晝夜了取出用棗湯浴過却將硼砂以南
星草烏煮一日了取出乾研細爲貼身却將
煮過殊砂衮過以硼末粘之作貼身待乾了
將母珠子鋪底一層却將硃砂㘽蓮在珠子
裏又加一層母珠又將砂㘽蓮又以母珠蓋
之固濟入灰缸卯酉火二兩養十四日出硃
皆青白色於火吹成珠子則此砂遂倒了如
要匱頭壯則多用母珠大抵每二兩半養一
兩砂此第一轉也將前養出已倒硃砂搗碎
入盒子每四兩養煮過砂一兩(煑貼身藥/如前法)九
日可倒取出試如前吹作珠子法得八兩作
匱最好此乃第二轉也將第二轉養倒死砂
四兩或八兩作匱頭又以生砂白花商陸煮
三晝夜或五晝夜亦好就以草滓團硃砂在
内緊實了却以紙筋鹽泥褁在草團外陰乾
了就地上以温灰擁之用炭二觔一煅待炭
六分將過以紙灰盦紅火聽其自冷寒爐取
出其硃砂已帶青色不紅矣却以蜜衮糊硼
作貼身入第二轉死砂匱中鋪蓋㘽蓮固濟
如前養七日火第一第二第三日用火一兩
半四日以後至第七日二兩火待足寒爐出
試吹珠子如前以此至靈三轉砂子每二錢
半可點雜色一兩成至寳
祕授不脫胎陽候作匱養日月丹頭
　此法用老硫一觔杵碎末先將五倍子煑
　一伏時取去滓次换黄芩黄連大黄煎濃
　汁加煮兩日足爲度却再以五倍子薰盒
　以雞清汁先塗抹盒内一次再濃薰又再
　抹上二次徑用此硫虚養七日出其色如
　黄金之狀用此加養得鬆作靈聖匱養二
　黄丹頭二七日成功妙用
伏制青龍寳匱乃伏硫也養青金母砂變化
　庚道無窮之妙養粉霜取青龍搗眞汁煑
　硫三伏時入盒内用黑紙隔赤石脂搗滷
　水成膏餅蓋頭又入白虎一重封固扎縛
　先養七日後地穴捻煅出爲眞死此庚匱
　作用硃雄丹頭變化於内入藥升打獨雄
　取出合珠成丹頭作用變化此匱養出丹
　頭不脫胎色
　且如煅養青金出來有藥十兩爲主於内
　先抽二兩青礬二兩二八母砂共煞爲一
　處合體先築實盒底了就再入前青金八
　兩蓋面封固養煉七日一次取出又如前
　以二八母砂二兩合前八兩内青金二兩
　同研亦築合底以六兩青金蓋面又養七
　日取出留下六兩青金寳此時元養四兩
　寳柞爲末却和入六兩青金來爲匱共有
　十四兩變化從便依法度積踏以多爲勝
　隨力可行無不通靈如若要水銀死先須
　死水銀故也
　一爲寳匱養砂二爲炒金公成體三爲點
　化物成四爲分寳出世五爲砂母貼身六
　摻蓋砂子面
　此法係伏制摻煅青金丹頭變化妙用眞
　方後段
又死硫法用硫(十/兩)以藕併蘿蔔取自然汁
　煮硫一伏時却將藕蘿蔔滓裹前煮硫入
　砂盒内固濟了以鹽泥毬定安地上用火
　三十斤一煆寒爐用作匱養母砂二黄
又製硫黄以硫黄不拘多少研細魚腥草菠
　菜同搗取汁二大椀於鐵銚内煮硫一日
　夜以來汁乾硫已伏矣
又死硫以硫四兩爲末鐵銚内用黄藥子煎
　汁煑硫黄約一日取出油垍罐子一箇先
　用蜜搽罐内並蓋内却用麻黄節並根入
　罐内坐火上燒之候煙過成灰吹去再入
　根節依前燒之候煙過如此三五次入硫
　在罐内固口縫入灰池養三日其硫倒堪
　爲匱養庚砂靈砂母砂三黄作點藥如養
　三黄先用後法多取猫兒眼睛草薄苛搗
　汁煑三黄候汁黑去之别换汁再煮如黑
　又易之候其汁青爲度却入硫匱養之後
　來點物不黑色
煆死硫黄法作匱五葉藤大鳳尾草同搗
　取汁煮硫後用楂褁硫在内外鹽紙筋泥
　毬候乾安地上大火煆之立死
煑硫砂青金立倒法硫不以多少用黄藥
　子水煎汁硫銚内滴炒之候硫半死入汞
　同炒之一兩時辰青金立倒又用雄黄青
　礬硝鉛霜同研和倒青金火燒甘鍋紅攛
　之作汁成寳又法只用單生硝和青金實
　納鍋内中心取一竅插苓苓香梗少許煅
　之取韶粉内鉛在鍋底只用硼粉𤇨之亦
　作汁大妙
煅死硫黄作匱硫不以多少用羊蹄根搗
　汁煮硫一伏時用羊蹄滓褁硫在内外用
　鹽泥固濟候乾火煅眞死
又死硫冬瓜汁加糯米些子煮硫三日養一
　七日取出如紫金色再煮又養二七日復
　元色試住火
祕授伏制養煉獨粉點化妙用訣法(入前青/龍硫匱)
　(内/養)粉霜(五/兩)作小骰子塊大黄五倍子山栀
　子川椒細辛枝姜汁蜜和濃米醋河水煮
　一伏時煑之黑色纔爲准候乾入銚内仍
　用生硫五錢末微微摻炒得所老熟漸漸
　乾如前元有五兩一錢以上爲驗此粉便
　可上石寳體每一兩炒粉次加一錢母片
　重重包毬扎定外加白芨末二錢益智仁
　末一分爲末爲貼身徑入硃硫前青龍匱
　養二七日取出成寳如燒有煙加養七日
　點化大妙
祕授母匱養砂不吞此法妙用且如眞母十
　兩爲主先化如水次投入淨鉛五兩在元
　母汁左旋右攪撥和匀掃作小末珠兒可
　養煮靈砂五兩㘽蓮排種此母匱内七日
　成功取出粒粒眞死青鴉色在火上燒作
　銀珠爲度後煆待養出成寳分出聖胎詩
　曰良宵三點孤星轉打破甘鍋露玉肌
　此法分藥爲天下之魁切勿示人先用眞
　鐵漿滴煉硝炒乾爲度留下每分一兩靈
　砂先將砂爲末次入此伏硝二錢先將拌
　煞築實鍋底在上加銀蟾子二兩作捺頭
　敞口入氣爐發頂火逼至通紅徹底片時
　方可徐徐風袋鼓之若上下化開如水清
　明定提出鍋内面無蟬孔窠其色焦黄靈
　驗奇異千萬之方無出於此祕之祕之
制伏先取血膏後潔肌成體妙用先此法
　將此赤龍入鍋内加藥陳土(一/分)食鹽盧
　甘石北硝(各三/分)共同一專蓋頭令厚築
　實了入大旺氣爐𤇨一次過火取出破鍋
　先取了此赤血再入新鍋加硼末一重和
　生硝生鹽等分塡實平滿得如水提出冷
　敲取出分胎在下如一嫩嬌之色
　後一訣每用淨物化開投下小丹頭二錢
　養出瓦芽子暗加生信末半錢滚上砂子
　上捺入汁内就將此點物撲入烏豆煎汁
　臘糟漿水天門冬煎汁(各一/分)
　凡撲二次過化開投鹽硝少許掃作末珠
　留下待用此法先養煉丹頭行火候日久
　積此陽炁受足其丹點化方成謂之丹陽
　乃純陽也後將此純陽之藥點合純陰乃
　是赤龍也今來好道之士師不明弟子拙
　但聽一時快心易得之藥其寳有千年之
　氣從何而來此乃按天地四時之炁用草
　木金石相輔而成功矣
　　一曰廣大二曰大伯三曰赤肉
　　四曰杖子五曰骨頭六曰點茆
　　七曰丹陽换骨
打砒粉霜點化法砒粉霜萆麻子巴豆各
　等分搗爲膏多少得所入水火鼎打之立
　死任用
製砒點杖砒川練子末各一兩同研匀入
　甘鍋上用水盞打之一盞水乾爲度候冷
　取砒升在盞底如雪山𤇨杖子一兩用此
　砒一二錢點之雪白母對合成寳
點丹陽砒匱粉霜(二/兩)明砒(八/兩)二味各
　打成小塊子絹袋盛用羊蹄根葉入生姜
　搗取自然汁恐汁少入水數碗一處煮三
　伏時留柤曬乾先將煑出粉霜却將絹綿毬
　褁次將砒八兩爲末褁在面上亦用絹帛
　毬了又用前柤外謢入合器中三觔火一
　煆待透取出候冷將砒乳細爲匱次將粉
　霜作四塊用銀臠子實包㘽蓮封固入灰
　池早晚火二兩養十四日取出粉每二錢
　點丹陽一兩砒作匱

煆粉霜點丹陽粉霜一兩研細用兩重絹
　帛褁之用巴豆萆麻子各一百粒並去殻
　又用生姜一觔搗取汁澄清留脚下姜粉
　别用同前二藥一處懸胎煮粉霜候汁乾
　爲度取出粉再研細却將姜粉和粉霜爲
　丸用崑崙紙裹之又將前煮者巴豆萆麻
　搗爲膏再褁一層外又用食鹽焰硝白礬
　牡蠣粉等分搗成膏如不成膏入少酸米
　醋少許同搗成膏又褁一層於灰火中略
　衮過日曬乾候摇得相離響放地上用磚
　閣以五觔火一煆寒爐取收粉只有六錢
　眞死每用一錢鎔杖子七錢點之潔白更
　入銀三錢同𤇨並成花銀
煆玉環砒法砒四兩爲末入甘鍋用兩層
　麻布包鍋口線扎定坐鍋火上煅之却用
　生姜汁時時灑布上令濕久之取其砒似
　玉環在鍋口内取收點賀成寳先將賀用
　蠶食剩桑葉絲梗燒灰炒賀令潔淨將砒
　點之却合杖子成寳只堪打器皿使用
煆砒養粉霜點丹陽法爲匱砒一觔研細
　入大罐内用萆麻枝葉莖不用子搗取汁
　二大碗煮砒候汁盡乾爲度便簇大火三
　觔煅之其砒眞死只收得十二兩爲匱養
　粉于后
　粉霜四兩顆塊一般大者片子姜黄用酒
　脚浸令軟逐片褁粉又用細鐵線纏定入
　前砒匱内晝夜用火一觔養之三日冷開
　取其粉已死色如黑青每用二錢點杖子
　一兩成至寳
死粉霜法粉霜不拘多少研細用木蜜和
　爲丸入苦杖筒兒内以苦杖塞口用苦杖
　葉爲末木蜜調成膏褁苦杖筒兒如葉乾
　時用木蜜調膏生葉只搗爲膏褁之作筒
　却入死硝匱内養之即死堪點杖子或點
　石菉砂子尤佳柔軟潔白可愛若入銀三
　七合之只爲十分寳死硝于后
　硝二兩入甘鍋内以火煆之成汁放猪牙
　皂角一寸許在硝汁内又下肥皂一小塊
　在内硝滚二物過再依前下之如此五次
　候硝衮定簇大火一煅其硝眞死成粉在
　鍋内如火小時只作汁定如罐子玉相似
　入盒火養之一二日便鬆作匱養前粉霜
　立死點化用如養三七母砂只過得對住
　不如養粉霜點丹陽
死砒法猫兒眼睛草鐵脚婆羅門草取汁煑
　砒却用草柤毬砒外用鹽泥固濟乾掘地
　坎坐毬之在坎内一半用灰盡罨用炭五
　觔煅候炭略消更添三觔後又添二觔一
　煆寒爐眞死
丹陽砒方砒四兩乳香四錢同研匀用葱搗
　取汁調和得所於建盞内又用辣母藤燒
　灰攤抐砒上令厚坐火上煅盞足如白煙
　起時又用辣母藤灰抐煙起處直候盞紅
　乆令冷開去灰取砒每用一錢銀箔一錢
　褁砒在𤇨杖子作汁用紅炭火夾着抐下
　汁内自然軟白可愛
死粉霜粉霜一兩研細生姜自然汁和爲膏
　用新絹帛褁成毬線扎去蒂生蜜四兩白
　膠香二兩同蜜熬化入粉霜毬於火上炒
　候蜜膠乾爲度入盒内固口縫慢火養一
　宿開看如未倒再養三日候粉成汁或只
　倒火上燒之無煙乃死堪點化用之
死砒法以苦杖曬乾燒灰不以多少用水煮
　砒一日可倒最妙之法
金鼎砒養煆靈丹眞死法後入礬再煆爲
　妙砒四兩爲末白礬四兩爲末鉛四兩先
　鎔成汁用紙灰炒成砂水淘淨焙乾同砒
　礬一處和匀先煆甘鍋令極紅攛之其砒
　成汁儘火煅之良久其砒已死如雌黄色
　其鉛自墜在砒下取出砒研細用汞一兩
　母三錢生硫黄二錢先將汞母結成砂後
　入硫同死砒一錢炒之又入砒二錢甘鍋
　内蓋頭火煅之其靈砂作汁在下已倒只
　是黑色再入鉛池内煎之立成潔白之寳
　或將其死砒作匱養有母靈砂或母箔褁
　靈砂二兩火養七日取出煎之立成寳


庚道集卷之五










庚道集卷之六盛六
　　　丹陽術(廣德沈先生傳/華亭張道人)
第一先製杖子法開通錢五十文潤好者
　放甘鍋内𤇨成汁次下製礬用瓦作指頭
　攪之候汁清瑩先用酸虀二碗柿漆一盞
　相和煎令滚熱傾在匾桶内中心安磚一
　塊勿令汁過滿磚面旋旋傾杖汁於磚上
　令自投水中即淨軟可愛
第二製礬法白礬二兩好明淨者爲末酸
　漿草末二錢同礬拌匀候𤇨杖子成汁逐
　旋下杖子汁内用瓦指頭攪之候汁清瑩
　傾投前桶内磚上
第三製砒粉法砒二兩粉霜一兩同研匀
　入知母末一兩再同研匀入水火鼎打之
　用水三觔足秤候水盡爲度如無粉霜只
　用汞一兩同砒藥一處研令無星打之亦
　得水却用四觔足秤盡爲度每一錢點前
　仗子一兩軟白無暈黑色却對入銀一兩
　同𤇨明槽傾之便可過鋪
第四造粉霜法汞一兩爲率泥礬食鹽各
　三錢許入赤繳脚少許同研入甘鍋内實
　抐納半鍋用瓦陀兒蓋口如法封固掘地
　坑一箇築令緊實貯水在坑内安甘鍋向
　下面令水浸須離一寸許鍋外四邊用土
　築實用火簇煅候地烈爲則候冷之其霜
　已結成可用
結煆粉霜丹陽换骨法汞(五/兩)信(二/兩)鹽
　(五/兩)枯明礬(三/兩)牙硝(三/兩)
　右件先將枯礬研烘熱研礬細徐入信略
　研細入汞鹽硝研無星爲度帶熱匙挑入
　甘鍋令虚浮平正以瓦盞蓋口先用姜和
　濃墨刷盞底三二次乾了安鍋口用赤石
　脂無名異細研以鹽滷練打十分匀好泥
　固鍋外十指厚做天盤如昇靈砂一般火
　從微至著候盞内湯沸滚此是藥升了更
　放火猛良久住火候冷盞底取藥作頭子
　塊絹裹先用羊蹄根及苗一處搗取眞汁
　先滚一沸取出冷令清再澄清汁入滿缸
　内將先包褁藥懸胎煮三伏時取出再碾
　前礬硝鹽於鐵碾口碾細一同又煆二日
　候冷取出盞足藥再敲碎如前再用眞單
　藥汁煮三伏時取出每淨骨一兩重用此
　藥二錢重點之雪白
出骨法杖熔汁了死信白礬盧甘石死硝
　一並研匀了挑入鍋杖汁中令沸鏡面並
　豁無雲翳再衮再投又用新瓦於中又惹
　出赤血候血盡鏡面開無雲爲度每一兩
　赤熟銅淨取五六錢方好
死信法以明亮信先劈作頭子塊用絹袋
　包定以桔梗濃煎汁入沙鉢内懸煮三伏
　時取出已死
死硝法牙硝不拘多少用防風防已各五
　兩重薰鍋了投硝於内攛成汁以猪牙皂
　角子投内不旋其硝已死如尚旋走再當
　熬之間藥令杖軟如綿
　猪脂狗脂芝麻花三件各一兩入
　沙鍋内緩緩火煎熬成膏了如溶骨成汁
　以出血藥出乾淨了挑此油藥於鐵槽内
　瀉杖汁於内漬之三二次即綿軟然後用
　丹頭點化
四白頭丹陽法朋一硇二砒三
　粉霜四右爲細末先用紫草一條瓶中
　然後入藥末齊瓶口令寳瓦陀兒蓋口鐵
　線綁定擂丸和赤石脂固口縫羊蹄根和
　泥乾了三兩火戀陰冷氣了煆加至三觔
　火煅一錢點一兩白如雪先出血去黑暈
　然後點化
　出血藥杖子以十兩先用生荸薺一觔雜
　杵千百下却取出入甘鍋溶成汁了却攪
　作珠子次用生鹽少許白善粉些少用鹽
　滷拌匀令濕入甘鍋内溶自在令紅待火
　過取出洗淨再入甘鍋内烹成汁上面成
　赤油下面成清水撥開油殻用傾在條帚
　水中成珠子却用去黑藥攪去黑藥
　山茵東伏道艾金絲藤汁
四白頭爲匱養白砂子砒粉霜硼
　硇硃是也作匱養粉銀一兩點二十四
　兩爲寳
硃砂法大戟芫花遠志各等分以
　硃砂一兩成塊有墻壁好者將藥爲麤末
　炒硃先煮用藥三兩煮一伏時却用前藥
　炒焦了吹去灰再炒如此三度取出將砂
　子研細入蜜和成一塊用帛包了捏匾入
　盒子内用四白頭匱鋪底中放砂子上用
　匱藥蓋了將盒封固入灰缸養火二兩頂
　火四邊些小遠養一晝夜取出研細添上
　銀母五錢依前法又養一晝夜取出研細
　再將好花銀甘鍋溶開鈐出冷定成一塊
　蜜内滚了放於盒内銀上摻上前養了硃
　砂次固濟了再入灰缸養火三兩頂火四
　邊少插火養一晝夜取出剥下寳了與粉
　霜一兩相和了再入灰缸砒匱内養火五
　七日以一口日爲則取出點化
煑藥煮匱頭河車川椒姜汁地丁
　藕汁
製砒粉丹陽法以砒粉霜等分入水火鼎
　升了入煮藥不蛀皂角七觔燒灰不要十
　分過存性用好醋五升燒執重淋五次又
　將皂角搥碎入好醋五升略浸兩箇時辰
　揉碎濾滓與前灰汁相合懸貽煮三日再
　入鼎升從緩至緊升至二更冷出鼎又以
　梧桐律褁懸胎再升升之後研細又升墜
　底爲驗或托圈取出一錢點一兩雪白
炒粉霜法佛座草子粟草谷精
　山孤地榆胡孫頭草鬼芋
　右等分爲末用桑灰汁藕液一處拌匀了
　除了一半用一小半煮一伏時出又用銀
　箔包了上再用前件藥柤與藕液桑汁相
　和一塊却將銀箔包了粉霜上再用綿帛
　裹定外固濟藥大戟當陸威靈仙
　大黄黄連爲末藕桑汁和作塊又用逐
　塊包了炒焦再换如此數度了時入甘鍋
　却用煎煮草藥查鋪蓋又黄丹陀僧粉死
　硝研細上更用藕汁桑汁和大黄等作餅
　蓋固濟了煅成一塊打碎用之
升砒硃粉霜硇點化法粉霜(一/兩)砒(半/錢)
　硃砂(半/兩)硇砂(二/錢)四味綿帛裹扎定葱
　姜汁虀水煮一夕取出令乾入鼎鼎藥地
　膚子半夏貝母黄苓草烏捲
　栢灰莧右爲末同前藥相和入鼎内
　上又用藥蓋頭固縫乾水火鼎打之點化
　雪白
葛仙翁見寳砒川椒蒼术川狼毒
　川練子石韋紫背虎耳
　以信十兩爲末一處研匀入沙罐内用水
　鼎打一盞水大沸爲度候火消次日取出
　色如銀可以作匱立可點化
　將前十兩砒研細如粉以粉霜四兩銀箔
　裹之入合鋪蓋養火三日卯酉頂火各三
　兩日足取出始可點化溶杖子一兩先用
　好信豆大開面次用死粉一錢點之奇妙
　如不以死粉點化只爲死粉匱養硃砂硃
　砂西朋貼身養七日立可點化如不以死
　砒匱點化只爲死砒匱養雄黄亦以西朋
　貼身養七日可點庚又以死粉養母砂十
　四日成寳如以死砒養母砂七日成寳
製砒粉點化骨作骨頭匱養靈砂法
　粉霜(六/兩)砒(四/兩)用地膚子車前子
　五倍子白附子韮子川練子
　松子訶子楮實子
　右等分爲麤末將砒粉入鐵銚子用東流
　水煑一日炒乾入水鼎打升用炭十五觔
　打一日寒爐取出來日再煑再炒再入鼎
　再打一日取出每用一錢點骨一兩將骨
　頭打碎作母匱每一觔養靈砂四兩用火
　二兩頂火養三日加至四兩又四日足寒
　爐取出去母將靈砂入甘鍋用硝鹽等藥
　提之將靈砂四六三七對母大妙
砒匱養煆粉霜又養白靈砂茱萸頭作匱用
　砒一觔細研以萱草搗細拌水煑三日取
　岀焙乾入水火鼎升一日取出用卯酉火
　二兩養七日後加火又養七日以無煙爲
　度却將生砒二兩踏入又二兩踏又每踏
　七日一次踏至四兩生砒始匱方靈可養
　白靈砂先踏了砒之時入水銀賀二物在
　中間方靈始可養粉霜
砒匱中入水銀賀二物手法賀煎化作水
　用白膠香少許攪賀中荷自清却入水銀
　但以砒五兩入三兩賀九錢重水銀以此
　爲等分均入砒匱中
白靈砂茱萸頭法汞二十兩信二十兩同
　研末以汞無星爲度旋入西朋五兩礬芷
　五兩二件同前藥並研細入水火鼎打茱
　萸頭一日取出粉作棋子塊却用
　木鱉斷腸菊馬蹄香川椒入水三
　大碗將茱萸頭懸胎煮一日了却入砒匱
　養火十四日即倒取出作匱用
　煆粉霜入砒匱養法將粉霜用魚罨草汁
　煑製了却用甘草節煎湯調三稜石斛地
榆五加皮爲末作貼身於砒匱内養入茱
　萸頭匱前茱萆頭升打了煮了用前砒匱
　末上下各用二兩鋪蓋却用鐵塔草生姜
　汁二件自然汁浸藥末令濕帶水養七日
　卯酉火二兩取出研細仍前入合再用香
　芹生姜二件眞汁再浸藥末又養七日兩
　半火取研細爲匱方入粉養
養粉火候一日二日三日四日(各一/兩)五日
　六日(各一/兩半)七日(二/兩)
伏火硫雄法硫雄各一兩鶴頂霜一分同
　研入盒子更以霜一分蓋頭固濟入土釜
　内外火五觔煆養之加火半秤煆伏火此
　是純陽二氣丹也
煆硫黄法硫黄(一/兩)麻黄(一/兩)大戟(二/兩)
　右件燒灰鋪頭底固濟火籠井口煆紅傾
　入水中候浮收硫於器鎔却依前法煆任
　用
煆三黄匱法雌硫(各一兩細/研如粉)
　右用小甆盒子一箇内有油者盛雌硫微
　安令實一半以來用夏枯草爲末摻些子
　藥上别用夏枯草半兩外面用水調和如
　泥固濟盒子口更用田字草四兩爛研再
　固濟之合然後用鹽泥固濟厚一寸候㬠
　乾勿令裂縫於淨室中安地上用桑柴灰
　一兩碗以醋噴令潤後於地上以醋灰緊
　緊擁盒子勿令見盒子用炭半秤已來裝
　簇令匀於頂上發火煅之候火盡通冷取
　出打破盒子取藥細研又雄一兩亦同細
　研入盒子内同前如法固濟候乾火煅並
　依舊待火冷再研入生三黄各一兩同研
　又同前法火煅用又入三黄三兩一處研
　入大盒内添草末固濟煅火冷入水銀三
　兩並黄子一處研細候無水銀星再入盒
　内用鹽泥固濟入灰池内即是養火灰池
　内也頂上下熟火四兩養至七日早晚添
　之常用四兩以火四兩養終七日看之黄
　成末作金母匱子然後開熟金一兩拍作
　箔子用汞五兩一處入甆瓶中用秦椒末
　五錢在内以生姜塞口用灰火煨之時時
　摇動頻用秦椒末結成砂子取出緊裂如
　蓮子樣和眞金子别用砂盒子一箇先鋪
　金匱末四兩種砂子一重更鋪四兩又種
　一重了却將餘末蓋定用鹽泥固濟候乾
　入灰池内初以二兩計熟火養一伏時添
　三兩又養一伏時又用四兩火復添火養
　五日後用熟火三觔煅合通紅取出作匱
　用
煆硫黄法硫黄不以多少入甘鍋子内用
　微火煆候有鬼燄起時用櫸樹葉自然汁
　滴之候伏無燄次用葉滓塞鍋口用火煅
　紅取出作匱子用也養硃雄雌硫母砂作
　匱養之
煅雄黄法雄黄一兩打成塊用冬青自然
　汁煑一伏時次用燻甘鍋子入藥于后
　草艾捲栢地榆右等分爲末燻
　鍋子令煙厚入雄黄在内上用藥末蓋頭
　用慢火煅鍋紅爲度取出候冷打破鍋取
　雄用鵝脂煎二時辰每銀一兩用黄一錢
　作三次點下成赤庚也
伏硫黄法硫一兩以艾灰二兩同研入甘
　鍋中上以寒水石末蓋緊築進火三觔候
　冷取於紙上同水一踠淋澄清者再以艾
　灰二兩伏了再以水淋候乾研之可以點
　化
伏雄黄法雄不以多少以瓦松牡蠣爲末
　以水搗成爛膏以泥甘鍋表裏令緊其口
　上出三兩指高可一指厚内雄黄在中先
　爲末方入用火五觔揭口煅常守着之候
　煙盡視如鑑光明者傾出成也
伏硫黄法每一兩以醋墨紙裹以五方草
　鋪蓋頭用硝石蛤粉固縫方以竹葉灰和
　鹽泥爲合之外固用半觔火養二度再加
　火五觔煅盡爲度
四神匱大塊硫黄一觔須是拳大塊者用
　生地黄三觔取自然汁先將塊硫黄入在
　鐵鍋子内用地黄滓鋪蓋成塊硫黄就鍋
　底堅捺實却將地黄汁調眞桑柴灰三升
　鋪在地黄滓上若週迴四邊有鬼燄却將
　乾桑柴灰摻在上莫令燄起以木柴火燒
　鍋底共硫黄通紅爲度却取硫黄面上滓
　並灰再細研爲一處取起鍋底硫黄將二
　件藥灰以湯汀淋候湯清爲度若二件灰
　汀淋汁未清再添湯澄淋直候如水清方
　可住却取了硫黄就鍋同汀淋藥灰清汁
　煮乾爲度取硫黄入在鎔銅罐内用大火
　如銷銀𤇨得硫黄如金汁傾在槽内成金
　鋌不脱胎色沉重却將𤇨了硫黄取一兩
　同雌雄各一兩將雌雄在砂合底下用𤇨
　了硫黄蓋頭熟火一簇合通紅却將雌雄
　二件一處再研細入死硇一兩一處再研
　爲末入鎔銅罐内上安盞内水火鼎打五
　盞水乾爲度各分胎去灰霜面上是硇中
　間是硫黄下是雌雄却取三件黄雌雄養
　硃一兩研細鋪底蓋頭養火七日早晚二
　兩火再用四兩火養七日取出作四神匱
　養庚銀母砂或隨母轉法砂子不用團却
　用長條子插入四神匱養煅若硇砂作一
　路白色分胎在面上可取却硇不可同研
　在三黄内合子面上有灰霜却不可用乃
　分胎去灰霜盡爾
死硇砂硇不以多少用莙達菜一名菾菜
　取自然汁兩碗煮硇砂用絹帛包懸胎煑
　汁盡去絹包入建盞内煆用菜滓鋪頭蓋
　底煆得滓焦黑取硇分胎𤇨了三黄作匱
　用也
煅硫黄法硫黄四兩用田字草菠菜二味
　等分搗汁五六碗將硫爲砂子細用帛包
　懸胎煑一伏時取出入合子内上下用草
　滓鋪頭蓋底先養火三日要内面草乾次
　以三觔火一煅取出將梅核砂以醋濕摻
　養末在上次以入砂子合定以線扎外以
　五倍天南星等分爲細末蜜調毬核又用
　六一泥外固候乾入文武火内煨一二時
　辰取出過法
　先將鍋子於爐内燒半紅次下砂子次硫
　黄末一錢蓋砂子候物化再下一錢候化
　再下一錢急扇火候化入硼砂少許如見
　物瑩淨色傾下寳也
煮死硫黄法車前草汁艾汁芭蕉油
　右各等分煮一日如沸用紙灰汁點下要
　一錢點銀爲庚
伏三黄法葉子雌黄水磨雄黄舶上硫黄
　研極細用苦酒和爲塊崑崙紙包防風黄
　芩一兩半羊蹄菜(即非羊蹄乃/鹿蹄菜是也)右二味同
　蜜搗爲膏子裹之令徧次用千針草取汁
　盛(缺/字)葉根鹽同搗黄泥固濟如無用韮菜
　地上蚯蚓糞亦可固濟厚半寸許令乾座
　於地上淺坑子内灰抱之一發用火三觔
　煅盡三分再用火煅盡用冷灰罨之候冷
　爲度任用詩曰
　草伏三黄功深知造化通神仙傳妙訣歸
　入道心同
煅硫黄法生硫十兩搗如粟米用搭水荷
　十觔艾二十觔去梗燒灰淨取三十兩將
　十兩用湯泡灰汁煮硫一伏時取出焙乾
　却用三升瓶新者一箇先以六一泥固濟
　瓶厚半寸已上日乾將煮了硫入内瓶底
　用灰一兩上蓋頂時時添上灰時抄一兩
　匙添纔覺黄煙起便抄用火三十觔作五
　次添上煆一伏時放冷取出面上灰只取
　硫再爲末用一兩碗湯澄淋銚内熬霜刮
　下入鍋烹成汁傾槽内成金鋌再爲末入
　合固濟虚養七日火一兩七日足卯酉各
　一兩養七日足盒子内成褐色養母砂子
　用也
養雄丹頭雄黄一兩好者研細黄蠟半兩
　先入建盞内溶成汁方下雄末打匀取出
　傾入青竹片内用火逼之入温湯中其蠟
　在上雄墜下取出冷乾再入砂一錢同雄
　研匀極細用楮汁丸作九丸陰乾如㘽蓮
　入匱中養七日如前虚養法一七日取出
　火上燒試如覺煙多再養七日如燒煙少
　不須養也
用制法右用有油甘鍋子先用焰硝些子
　入鍋底却入汞一兩丹頭半錢摻蓋之再
　用瓦蓋封口蚌粉封縫坐風爐上用黑炭
　火簇定再用竹柴三五條襯之急扇候作
　聲絶取出鍋子在水中成寳也
伏火砒法砒一兩五方灰霜一兩同研入
　盒子内一分蓋頭固濟乾入土釜中准前
　硫黄煆之
煆信法砒一兩研末用紙褁緊扎如大蒜
　頭大剪去餘紙黄連黄芩五味子
　瞿麥若參
　右各等分爲末用白砂蜜調成圓前砒又
　用紙包定用鹽泥固濟陰乾用炭火三觔
　煅紅爲度取出用盆覆定冷後打碎泥毬
　其砒如黑角色甚硬
又法信一兩二錢研細汞半兩次入硼
　砂二錢用研匀乳香二錢細研
　右都極研令汞無星入絹袋子次用皮紙
　内用線扎定用固濟如后捲栢四兩爲末
　用調包前信地榆四兩同前
　右件搗鹽泥固濟厚一指令匀坐在灰上
　用炭火五觔鼎火無風處煆去火一半去
　火以灰蓋之候冷再以硬炭三觔連前炭
　又煆火去半取出仍前灰蓋之候冷打開
　一錢點一兩
閉運法人中白洛河石二味用朴硝
　水煑之粉霜苦杖白炭灰(各等/分)
　右爲細末以冷水調如糊塗在物上炭内
　燒微紅取出明淨如此五次上藥却用烏
　梅湯煑之
去運法五苓脂白礬燄硝鹽(各分/等)
　右爲末用烏梅汁調藥塗在物上火炙如
　乾急入烏梅湯浸之如此三五次入烏梅
　湯煑之
丹砒法砒一兩爲末入鍋内上萆麻子壓
　定鍋口用絹帛蓋住上用薑汁一盞以筆
　刷絹上汁盡爲度側覆冷灰内罨定取出
　每一兩物用一錢點也
五金粉法砒五硼粉水銀各一硇砂半兩
　眞端的逐味入鉢乳無星二幅紙褁厚塗
　蜜椒與苓(五苓脂/草决明)各用一二味匱頭裏褁
　訖細將麻縷緊排纏(外再用醋調細/灰褁之爲妙)剛炭
　八斤頂火急煤過也訣曰
　七分藥半熟分開火用鐵掀簇番來底上
　再燒紅火盡成灰瓦盆覆土條圍經一宿
　(用土條圍/下縫一宿)三兩骨一兩肉(先投骨頭成汁/入半錢藥末急)
　(攪瀉岀後再煅又入/藥半錢如此四次)須用底火好安排二
　錢藥末須相續用槽時火燒訖水滴彈珠
　無走失傾來槽内有蜂窠兩錢硝石僧砒
　一事已成須去碧硇砂半錢朴硝一香秤
　一分乳塗遍用火燒之不見迹(三味爲末/以乳汁調)
　(成希膏子用鵝毛蘸/藥上而上用火逼之)
製粉法粉一兩銀末二錢二味先乳匀用
　絹帛包之次用南星一兩川烏一兩地榆
　一兩猪牙皂角一兩千年潤一兩草烏一
　兩爲細末分作兩處將一半用蜜調包之
　一半用樟柳根同大蒜汁搗匀包一重令
　實次用鹽泥固濟三觔火煅通紅退火候
　冷取出
　又粉一兩作十塊用絹帛包去餘者懸胎
　用薑汁蜜米醋煮一宿次於銚内用馬兜
　苓九炒
三存法砒一粉半三七銀砂一兩研匀用
　熟絹包定懸胎煮樟柳葱汁各一碗蜜四
　兩煮乾次用杜仲陳皮各一兩爲末用甘
　鍋子上下蓋築實次用生礬末一兩蓋以
　水噴濕次石灰塡滿以瓦蓋口用鐵線十
　字扎定鹽泥固濟候乾三觔頂火煆紅取
　出用刀斫成塊子一兩物用一錢也
煆粉霜法粉一兩盆口者研爲末用楮樹
　汁調粉成一塊皂絹扎二重急包定粉用
　線扎剪去頭用藥如后
　山栀子五倍子片子薑黄
　右三味等分每半兩細末用米醋半盞生
　姜汁並蜜共半盞和合用建盞一隻坐藥
　蜜在内二觔熟火上候藥汁沸入三件藥
　在内調如稠糊坐粉毬子在藥汁中心上
　用井子火候藥火着去井子火大火煅藥
　煙盡爲度盞中心内如彈大取出盞子用
　半乾半濕灰盒之候冷取出每物一兩用
　一錢作三次下
煆信法信一兩盆中研細苦參南星
　五加皮右三味等分爲麤末用六兩甘鍋
　子一箇投入藥薰鍋子上用濕紙蓋之候
　薰鍋子黑揭去藥灰投入信上用前藥末
　蓋頭如有信香又摻藥候半餉飰時取出
　候冷打破鍋子取出信物一兩用一錢作
　三次下先信次下粉
煆砒粉法砒(一/兩)粉(半/兩)硇(二/錢)西朋(半/兩)
　硃砂(二/錢)汞(二/錢)右一處研爲末用帛扎
　成毬用甆盒子一箇盛芭蕉灰汁霜内埋
　藥在中間養火十四日外用地膽草固合
　又用鹽泥通固入爐養火初一七日用卯
　酉四兩火二七日用卯酉五兩火養五日
　第六日六兩第七日半觔足取出安地上
　七日方開盒子取藥每點一兩用一錢
煆信粉法信(二/兩)粉(一/兩)右同研細末次
　入破故紙末三錢又同一處研匀用帛包
　成毬子用菠菜自然汁煑令内透次用菜
　滓毬固入瓶内用火炮候草滓焦取出每
　物一兩用一錢半點作三次下
又法信四兩研如粉粉霜三兩分作三
　包右件採五方草不以多少爛搗絞取自
　然汁以調砒和作毬子次用五方草滓拍
　作餅子褁砒入在砂盒子内方以生姜細
　搗塡滿合上赤石脂泥固濟口縫外用鹽
　泥通體包厚半寸許候乾入灰池進火四
　兩養一伏時次日進火四觔一煅火盡爲
　度隔日取出開視其砒已死成一塊研如
　麵入粉霜一兩同研匀亦用五方草如前
　法調固濟候乾進火三觔煅赤隔日開取
　視又再入粉霜一兩一如前法若此三次
　與獨煅砒共四火煅記其藥如琥珀色細
　研如粉每物一兩以琥珀砒一錢同溶傾
　出已成上色者任造器入梅湯内煑永無
　暈色及無燥烈也
又法砒黄(一/兩)伏火硇(一/兩)粉霜(半/兩)信(半/兩)
　右件一處研入砂盒子如法固濟進文武
　火養七日只加武火一尺爲度冷研每一
　兩分作二褁每褁點熟好者一觔
伏火硇砂每硇一兩以烏賊骨一兩右二
　味同研先燒紅鍋子方投藥在中以溶即
　便傾
伏粉霜法粉一兩以金燈花汁結作毬子
　用醋墨紙褁入盒子内以天南星一兩鋪
　蓋其上更以荷葉五重覆如法固濟進火
　三觔一煆成也
煆信信不以多少用石膏末鋪蓋入甘鍋
　子内上用碗蓋定信飛上碗内取出次用
　信將萆麻肉搗膏包信在内次用崑崙紙
　包了外用鹽泥固濟用火三觔煅冷爲度
五神擒七魄粉一兩細研就建盞用沸湯
　泡去礬氣五六次口嘗無味爲度用白絹
　分作兩毬急扎定又用生薑蘿蔔共取汁
　一盞入蜜一兩入粉毬子在内懸胎煑乾
　入鐵銚炒候絹焦黑爲度不去絹片用狼
　毒苦參等分爲末用胡桃肉四箇同藥末
　細研入蜜少許作餅子褁粉毬外用地膽
　草搗爛又褁定入盒内用二桑葉茄子葉
　細末鋪頭蓋底固濟合口縫早晚火二兩
　養三日就爐用火三斤煆紅候冷取出作
　碎粉入汞二兩半依前法固濟又養七日
　又煆紅冷取出入臼内打碎粉入汞二兩
　半依前法固濟又養火三日又就爐三斤
　火煆紅岀作一塊將淨杖子七兩入爐𤇨
　溶汁投下前藥成上銀
百一粉粉一兩細研絹包作四毬用蜜三
　兩重湯煮蜜乾取粉毬淨洗再用皂角濃
　水煑一伏時取岀又用雞腸草自然汁一
　盞煮硼砂半兩作貼身外用皂紗一片扎
　定入鐵銚内炒三兩時辰了取岀研細入
　三七母砂一兩同研再包定又用百藥煎
　鉛白霜馬兜苓右三味等分爲麤末
　炒粉毬子兩時辰取岀入地穴一夜將粉
　一錢點下一兩物分作三次下用銀箔子
　包粉下三七四六任用妙
煅信粉法信(一/兩)粉(半/兩)硼(三/錢)硇(一/錢)
　右四味爲末崑崙紙褁作一毬次用
　草烏南星(各一兩/爲末)五葉草(如無菠/菜代用)搗爲
　膏搜作劑以前藥褁定爲貼身外用鹽泥
　固濟厚一寸許㬠乾火六斤頂上一旋煆
　煙出即退火如此三度煅岀濕灰罨冷研
　細如粟米大每物七錢母三錢藥一錢半
　三次投下打成物鹽礬梅煮半日
四神點化三七母砂(一/兩)粉(一兩/半)信(一/兩)
　硼(一/錢)硇(一/錢)華陰細辛捲栢草烏
　白芨右四味草藥等分爲細末用罐子
　一箇藥半兩蓋頭鋪底半兩放前藥在中
　心内用火半斤水三盞爲度第二次火二
　斤水五盞爲度第三次水五盞火五斤爲
　度每一兩一錢砒砂點
金鼎粉粉一兩爲末絹扎定用五倍子
　河車猪牙皁角右用水一大碗煮粉
　乾爲度
打金鼎砒法砒(三/兩)鉛(四/兩)右鉛入在窩
　子内成汁用三四點水入内其汁成清水
　下砒其砒斫如骰子大小逐旋下在窩子
　内直候了時拈起在冷處打開窩子自然
　分胎内鉛在底下其砒金色在面上次將
　砒煞細了却將煑了粉細研入銀碟子一
　錢碎剪一半在内一半上下鋪蓋入粉在
　中間又將汞些少在内並了再將金鼎砒
　九錢蓋頭入建盞斷其盞須用燈盞蓋定
　上用灰蓋滿打尖樣四畔用火五觔一煆
　三分去二候冷取岀須是下用水瓶座盞
　於上面方可煆之再煅如前蓋之不用砒只
　白煆盞蓋三斤火寒爐來早取取出煞細
　入明亮生信一錢用酸漿搜和爲丸乾銀
　箔褁定入捲栢敗荷蒂各一分酸漿搜作
　貼身又將酸漿草浮萍紫者並不以多少
　研成膏子作外貼身毬之用六一泥固濟
　用火三斤一煅三分去二候冷取出每一
　錢化一兩三七合
鉛煎丹陽粉粉(六/兩)白湯洗過用土硃白
　善食鹽玉簪(各四/兩)代赭(三/兩)赤石
　脂(二/兩)青礬(四/兩)水晶(四/兩)
　右同用爲末令匀用米醋搗如泥先用黄
　蠟看粉大小如粉大小爲丸用前藥固濟
　後乾用火化開蠟毬岀盡却將粉塡入内
　又用藥封盒口後乾用鐵線扎定入鐵罐
　中用鉛汁煑三日三夜取出黑色一錢點
　物一兩不用勾母
王母宫一輪月法粉霜(一/兩)水銀(半/兩)
　右二味同研不見星爲度以雞子一箇一
　頭用孔子取出黄白了以樟腦不拘多少
　研細入在雞子殻中蕩了傾出却入粉汞
　在内上以黄芩末不以多少入在上蓋了
　又别以雞子殻一半以固口藥固之入死
　聖無知匱實築實更以固口藥固匱口外
　只以鐵線擊安三角架上以紙灰養匱鼎
　上灰厚一寸半火候如左(卯酉/火)
　一日(一/兩)二日(同)三日(二/兩)四日(三/兩)五日(四/兩)六
　日(五/兩)七日(六/兩)八日(取出再研細仍舊用/藥再養七日火候)
　一日(二/兩)二日(三/兩)三日(四/兩)四日(五/兩)五日(六/兩)六
　日(七/兩)七日(七/兩)八日(取出以一錢重點紅/銀一兩成至寳也)
伏硇砂硇砂(一/兩)桑灰霜(半/兩)
　右同研入盒子上更用一分蓋頭固濟二
　兩火養三日加火三斤煆令通紅後冷取
　伏火
又法每一兩以乳香一塊爲末先溶硼次投
　香攪匀纔成汁傾出每一字可點一兩
死硼法硼(四/兩)陳皮(一/兩)知母(二/兩)
　右件碾爲細末燻甘鍋入硼砂急扇成汁
　傾出
神仙縮賀白神丹法辰砂硫黄(各半/兩)
　滴乳香(一/兩)
　右三味同研如粉入胡桃肉少許同研成
　塊次用濕紙二重乾紙一重褁之以麻皮
　片子扎纏了次用膽礬硇(各一/錢)好甆石(半/兩)
　同研細末入馬齒莧(半/兩)同研令匀用米醋
　一升慢火熬成膏子打成餅子褁前藥毬
　在中心又用紙三五重褁之次入在盒子
　内上下週迴並用石灰築實令滿蜜調蚌
　粉封合口外以鹽泥固濟候乾掘一地坑
　深一尺二寸闊一尺二寸用金粟火三斗
　先入盒子在地坑内次入粟糠在上蓋匀
　塡令實從上發火候火盡爲度直是煙絶
　冷打開露盒子又用硬熟火五斤煅去三
　斤火取出其藥不打分毫再以甘窩歇口
　煅成汁便傾地坑内分兩亦不折此藥是
　點藥每十兩淨賀用白神丹一兩同入甘
　鍋内𤇨成汁候有蟬聲以柳枝急攪聲盡
　傾入地坑内成陀任意打用也
炒賀法賀(十/兩)先入新鐵銚内溶作汁却
　入羚羊角二兩太陰玄精石爲末二兩即
　便入攪之如不見賀時不要驚添大火攪
　之復出賀傾在地上其賀却折一半所賀
　白如雪斷聲巨齒妙也然後點之


庚道集卷之六








庚道集卷之七盛七
鑞製賀如銀法
　用荔枝核爲末炒賀候核末成灰眼去再
　用炒之投牛皮膠滚湯内三五次其賀已
　如銀可愛粉紅色三五分不潮黑暈
銅又法用鼓槌草根盒煙薰甘鍋令極黑
　暈畢於内入硼溶即成汁候冷硼汁凝成
　塊别用甘鍋溶銅成汁投死硼在内銅即
　分赤在上白在下却用新瓦紅條攪抽去
　無浮雲如清水之狀方妙
煅諸物黑色令眞潔淨寳法
　硝(一/兩)輕粉(五/筒)青氣礬(三十/文)海浮石
　(當二錢/大一塊)硼砂(一塊浮/石大)
　右爲末放物在鍋内用藥鋪底蓋頭火煅
　之其物内滓雜自分黑色已去眞潔淨寳
　鍋底至妙
軟杖子法乳香(五/十)焰硝(一/兩)同研每杖
　一兩入一錢多則太軟
出血法木律(五/文)砒(五/文)並用好者右鎔
　杖子一兩成汁以紙包前藥攪匀瀉槽内
　濕紙蓋之自白
又法乾蝎(五/文)信(五/文)依前法研細點向
　汁中攪匀瀉出亦白
死砒點化法砒(四兩/細研)川練子(十五/箇)穀
　精草五葉藤(各二/兩)右三味各細剉各
　炒黑焦色存性研爲末與前件砒同研又
　入銀一錢半乳香一錢如不用此二味亦
　得用磁白瓶一箇即水火鼎打水四盞爲
　度候冷取開亦如玉銀相似可愛其藥止
　在盞子底上此是一錢半可化一兩臨時
　加減
死砒作匱砒不以多少用桑柴灰汁煮三
　伏時然用水火鼎打之伏火如未伏再煑
　再打之煅可用膽礬入鉛粉可養粉硃三
　黄母砂子皆可用之妙
又法麥門冬雞冠花金鎖天三味
　取汁煑一日草滓褁煅伏火也
又法車前子樟柳根右搗取汁和砒
　末用藥滓同褁入合慢火養三日後用大
火煆伏
又法木律砒各一兩用殺研細先燒罐子
　通赤入二味在内良乆大火煅之即伏
又法用霹靂子末鋪底入罐内入砒一層
　入藥末一層又入砒層層隔之三四重上
　安焰硝一重又着白虎一重塡滿口緊按
　固濟候乾出陰炁大火煅之至冷取出碾
　碎
又法苦練樹皮牽牛子右二味爲末
　鋪底入砒鋪蓋固煅立死
又法砒(三/兩)焰硝(三/兩)同爲細末用崑崙
　紙裹包砒硝却用白虎末三兩先入罐口
　内鋪底入砒硝在中心又以白虎末三兩
　左右並蓋面滿合罐口緊按實固濟候乾
　用火從微至著大火煅冷取
四白頭五刻點化法亦可入鼎打煆伏死作
　匱砒(二/兩)粉霜(一/兩)南硼砂(半/兩)硇砂
　(半/兩)右同研爲末以銀楪一片裹定外又
　以絹帛一片裹之以白芨白歛草烏知母
　各一兩爲末入新大砂鍋内鋪底却放絹
　包在上又以草藥末蓋頭覆令實上以淨
　潔黄土塡滿火三斤一煅微紅取出用新
　土一堆蓋罨少時再燒如此五次每次一
　刻第五刻次以土罨至冷取出作小塊子
　每用二錢點杖一兩
换骨法砒老粉霜各等分同研爲末
　細用生姜自然汁和成塊子白絹包扎定
　外以蜜調大戟捲栢末衮塗令厚了坐放
　盒子内用蚌粉油調固口次以紙筋鹽泥
　褁固令乾火煅聞香爲度取出研爲末每
　一錢點物一兩次入母中半爲上等四六
　爲中等三七爲下等
伏粉霜法粉霜(一/兩)銀末(三/錢)剪碎二味
　研極細用熟帛包扎定用生姜汁蓼汁如
　無葱根汁帶樟柳根汁亦同煮以汁盡泣
　乾取出剪去臍帶却用銀楪子包扎方用
　前藥汁各一盞芫花陳皮杜仲三味爲麤
　末撮入甘鍋内候煙將盡急入白礬半兩
　入鍋中方入粉包子又再入白礬末蓋簇
　火急扇乾下取出候冷爲用
又法紫參知母天門冬(各半/兩)共爲
　細末裂生姜汁和作膏子包藥毬外次用
　乾柿三箇爛嚼爲膏青州棗三十箇去核
　爛搗爲膏再裹藥毬外又以紙筋鹽泥固
　濟定加火五斤煅過火消大半翻傳毬子
　再煅火盡撥去毬抛入水坑中良乆取出
　候冷少時去火上試之如未甚伏依前再
　煆通赤不過三次拒火也若點時每用硼
　硇一字點之妙
又法樟柳根即當陸曬乾燒灰淋取汁入
　磁瓶内將灰汁濃者更淋芽二次灰汁煮
　乾入盒子歇口煅其粉伏火也
又法鐵脚婆羅門草鋪罐底入粉中間上
　又用萆麻子搗膏蓋頭其罐上用水盞鐵
　線扎定水火鼎打之如未伏再用上火下
　水如此三五次可伏火死也别有制度或
　點茆丹陽奇妙
又法白煅先將粉以楮汁爲丸日曬乾次用
　淨絹帛包扎了次以地蓮延草取汁雞腸
　草汁各取一碗將前藥包了於瓶器中懸
　胎煑一伏時惟慢爲妙次用匱藥貼身黄
　連黄栢黄芩草龍膽苦杖等分爲末醋調
　和包子上包令一寸厚闊簇五斤火煅五
　斤去三分去火用濕土蓋罨此粉不用泥
　毬元武博士法
四白頭作匱養諸物或丹陽伏砒(四/兩)伏
　硇(六/兩)伏粉霜(半/兩)伏硝(二錢/半)
　伏砒以當陸根大者切一塊剜一窠兒入
　坐砒小塊在内却用當陸根自然汁煑但
　大塊根黑色者即伏火或未伏再换一塊
　作座座砒再取汁煮即火伏矣累驗
伏砂地膚子爲末拌匀入罐固煅或紫背虎
　耳草或天茄兒末皆可伏硇累驗
伏粉霜野紅花根汁煑伏
伏硝用側栢枝葉搗自汁炒伏却側栢葉搗
　膏一半鋪底入硝一半蓋頭大火煅紅作
　汁如玉一塊任用累驗四味伏了入水火
　鼎打七八盞水了大火一煅眞死可作匱
　如要丹陽入乳香二錢半黄丹二錢半鼎
　内打了取出點物
𠉍母砂子法母(二/兩)汞(八/兩)右用母打成
　碟子安在鼎内次入汞在碟上次下藥末
　蓋之如后川椒細辛黄栢乾老
　茶葉荆芥各用三錢爲末入鼎蓋母
　汞次用炭一秤煅爲度取出砂子斫成骰
　子塊用蜜陀僧末蜜調滚過次入鉛匱養
　之
死鉛作匱子法鉛(一/斤)燄硝(半/斤)
　右先將硝入甘鍋溶成汁次入鉛在内煮
　一日取出碾末用沸湯泡曬乾爲匱用四
　兩也將前砂入匱卯酉火四兩養火三日
　取出𤇨藥如后
𤇨寳藥蕎麥灰和信等分爲末水調成毬煅
　碾爲末膽礬白藥玉末丁頭代赭石煅等
　分焰硝一兩入火煅溶入韶粉二十文硼
　砂二十文煆爲末每用三錢蓋頭鋪底煅
　過一兩砂子也
煅鉛法黑鉛(半/斤)入鐵銚内以大竹篦炒
　入焰硝末在内同炒鉛乾爲度每鉛一兩
　用硝半兩末也
　右將鉛末入砂合子内中間入汞砂毬子
　去帛包以末蓋之養匱用鐵線扎定外縫
　用石脂醋調固濟入爐内用紙灰令乾篩
　過作爐中安盒子上用炭火一兩發頂上
　一日一夜如此三日三夜火足取出入窩
　内上用前藥草柤壓定更用食鹽封面大
　火烹成汁
結母砂子法汞(五/兩)銀(二/兩)右二物作一
　處放在乳鉢内次用知母二兩剉細煎湯
　傾在前藥中同熟研候物成就即止如未
　就又煎湯同研便用白紙絞作彈丸用線
　繫定次用酸漿水二升如無漿水只用虀
　汁亦得放於一淨潔罐子内盛貯却將砂
　以線懸胎入罐中煑一伏時取出放在冷
　水盆中其物自硬
貼身藥川椒川爲細辛右等分生
　用搗爲末用蜜調褁砂子上放淨處令乾
　便入匱子内養之
匱子法黑鉛(三/兩)石灰(一/斤)硇砂(一兩/半)
　右先將黑鉛於鐺子内溶作汁次下石灰
　二味攪令匀次下硇砂着鐵匙攪直候成
　水然後取在地上令冷取出便用甆盒子
　一箇盛定用平子却用砂子如㘽蓮養次
　用蛤粉鹽二味用水調作泥封定盒子口
　次用新瓦盆一隻滿盛灰便將匱盒子埋
　在中心以灰蓋定用火一斤半漸添養一
　伏時次日又用一斤半依前法養第三日
　用火三斤亦以漸添又一伏時候冷取出
　入烏梅水内煮一時辰却𤇨成寳也
結庚砂庚(一/錢)汞(三/錢)用眞麻油半盞入
　瓜蔞子一粒同煎候藥子黄又下一粒共
　下七粒爲度旋入白膠香六七分重同煎
　少時旋傾旋擠結了再將湯水洗淨去藥
　氣令砂子光色之時方可住手入烏梅核
　滿子用硃貼身次以白梅肉褁外又用草
　爲末醋調再都包了更用紙泥都包焙乾
　用灰蓋頭并四畔簇火養一夜砂出了再
　以紫河車末蜜調上於絹帛上褁一重外
　再以細辛草烏末百合江子等分蜜調褁
　一重外更以鹽泥固濟候乾入爐星火養
　一煆
隨母三在法庚(一/錢)汞(一/分)右二味結成
　砂子硃砂一錢
　右三味同一處研匀用魚腥草汁調成毬
　子滚黄礬作貼身晋礬外固如做銀時晋
　礬貼身黄礬外固又將連紙包了放陰石
　上一宿又用魚腥草爛研固貼身一指厚
　又用黄花雞腸草蛇茂草(五葉/者用)搗爛碎固
　一指厚又用炭灰一兩青鹽一錢湯調作
　匱名曰柳絮匱也次熟火五六斤一煅候
　藥過取出
　過爐玉石雲母石右各二兩米醋
　一碗煮盡爲度焙乾以磁盒子盛之每一
　兩物用半兩蓋了用煅用水化開再用得
硃砂金法用大塊硃砂四兩絹包定懸胎
　煑如后地榆楮實子巴戟甘遂各
　一兩右件爲細末分作四包用好米醋煮
　一伏時一次添醋一次添藥四次下煮盡
　取出硃砂
　右將銀一兩庚四錢合溶打成箔子剪成
　片子包了炒如蓮子法入硃在内外用蜜
　調蜜陀僧末作貼身半米厚又用煉蜜調
　魚腥草根荔枝草末外貼身一米厚如此
　貼身入青鹽匱中四兩火養七日冷取出
　在磚上用炭火三斤煅冷取出入窩傾煅
　入鹽礬膽一處煮熟傾入數十次成寳也
造匱法青鹽(半/斤)藕汁兩碗煑汁乾爲度
　焙乾入甘窩内煅成汁傾出少時研細末
　入盒子先下死白鹽在下次下青鹽上又
　入死白鹽蓋醋調蛤蚡固縫死白鹽用知
　母煅死也
打靈砂法汞(八/兩)先硫(一兩/半)地雷硫(半/兩)
　雄黄(半/兩)雌黄(一/錢)
　右件三黄爲末依法炒成青金頭入鼎上
　水下火打成靈砂一二錢磈
煑法芫花五倍大戟川椒狼毒
　荷葉灰硇砂(二/錢)白礬右等分爲末
　用河水醋同煮三日取出入銀匱(四/兩)養(一/兩)
　貼身藥膽礬(三錢/)西硼(半/兩)硃砂(一/錢)
　右三味爲末蜜調上令炒上養火七日取
　出令炒用草藥匱法南星狼毒五
　加皮荆芥黄芩黄連地榆川
　椒黄蜀葵
　右等分爲末蜜調成膏子入盒内如此固
　濟三兩火養七日再煑墨梅二兩白礬白
　鹽五倍各二兩
　右三味爲末同煑令炒一伏時用河水取
　出洗淨令炒四兩澆淋汞二兩二兩火養
　三日如此澆淋只二十次不可澆芽子過
　爐法
　右用黄丹一兩先入鍋内芽子在中再黄
　丹半兩蓋頭入爐扇成汁取出打破甘窩
　成一鋌寳也
　　　葛仙翁九轉靈砂金丹
脫殻换胎靈砂法硃砂五兩硫黄青鹽
　(各二/兩)五倍子(二兩/半)硇砂(三錢/半)
　右三味同硃砂用米醋煑一時如耗盡再
　添醋煮取出硃砂用膽礬貼身
煮膽礬法鴨嘴膽礬(二/兩)朴硝(一/分)食鹽
　(二/兩)水銀(二/兩)
　右四味一處研匀罨一宿入生鐵銚中用
　河水去炭火上煑令沸如湯耗常以熱湯
　添不可用冷水添如此不住火煮一日或
　半日以鐵匙於鐵銚底取水銀看成砂子
　住傾出餘藥不用只取汞砂用水淘淨用
　紙揩乾再用如紙兩重包砂子攪裂餘汞
　却將攪了砂子在紙内逐一塊却用淨鐵
　銚内安定砂用建盞覆定皮紙封盞子週
　迴口縫去慢火上坐銚子待良久離火取
　出砂子眞死者紫色成塊在銚底未死者
　飛在盞上却將死者研爲末將煮了硃砂
　用蜜調過以汞砂子末褁之令匀又將三
　七母砂砂再逐塊包定
結三七母砂法用山澤銀末三錢用汞七
　錢二味一處研成砂子將褁了硃砂逐塊
　薄薄包匀如褁不就再結了依前鐵銚子
　鋪硃砂以紫盞覆定濕紙封口去慢火上
　坐銚子逼出餘汞如此逼盡用山澤銀五
　兩成末入合鋪蓋硃砂了上用黄丹一兩
　再銀末上蓋之一方用銀末八兩黄丹二
　兩封口鹽泥固濟待乾入灰池從寅時用
　炭四兩作熟火如此養三日三夜養過日
　足取出硃砂不用銀末此是第一次去其
　凡胎不用母也
添汞養火生黄芽採摘收取法將母砂已
　煉成硃砂三兩再入合内用汞二兩澆於
　硃砂上固濟待乾入灰池中用炭五兩生
　作熟火四兩鋪在合頂上灰罨又至午後
　再添四兩至一更盡再添早晚三時添如
　養三日三夜開合看如硃砂生黄芽於合
　頂又用汞一兩再澆入合封口固濟依前
　養火三日三夜取看生黄芽如此生黄芽
　於合頂上週迴便别澆汞二十四兩澆養
　採摘收取入大丹變化成丹法
大丹變成成丹法將前合子内并生成芽
　子不得取了但用汞四兩澆入合内依前
　赤石脂固縫先入水瓶一箇在合子底坐
　合子於水瓶口上却用紙灰蓋令滿頂上
　灰厚二寸用熟火四兩在頂上鋪養寅午
　戌三時添火只可四兩如此循養二日半
　取出水瓶再添水令滿如此共養五日五
　夜開合便更澆汞四兩火數依前養之一
　月共六次每次澆汞四兩共二十四兩也
　如此開合首飛頂上成黄芽者逐旋採摘
　收取看採得八兩或十兩或一斤在别收
　起大丹養火湧泉變化(其餘合底不飛起/此芽子者亦不中)
　(用但和先硃砂用/草藥一煅方成)
九轉金丹大藥取丹造化服食法
　黄芽迫華池入大丹變化火候先過華池
　訣欲將乾汞變成銀須伏鹹酸作主人衆
　朋烈焰硝礬態立至超凡入聖眞
　硼砂焰硝白礬食鹽(各一/兩)
　右四味一處細研入砂銚内上下鋪蓋匀
　入先採摘者黄芽在中用楮汁半碗米醋
　一升和匀令逐旋滴藥上游汞透底以紫
　盞覆定直候用盡醋汁大火煎逼令乾密
　封蓋一時久至令焦乾移退火候冷取出
　沐浴
再沐浴訣紫袍銀帶色鮮鮮合口須教莫亂
　傳更使漢防相輔佐和芽一處水中研
　紫草白芨合口椒漢防已(各一/兩)
　右件四味一處用商陸根水於砂鍋内濃
　煎汁三碗去滓將藥水淨浴洗先過華池
　了者芽子令淨不可用生水以紫盞盛慢
　火上逼炒令乾去盡水氣然後去潔淨處
　露天一宿禀天地冲和之氣然後入爐
湧泉長生火候訣
　右件黄芽華池沐浴了一次須露一宿迎
　天地冲和之氣方入合依前固濟五日一
　澆汞四兩養之須要二日半水在下火在
　上再養二日半水在上火在下合成五日
　水火之數凡遇水在下先盛水一瓶口上
　安合子方入紙灰瓮内埋蓋上用火養之
　若遇火在下須用鐵三脚架子坐合子底
　下安火合子頂上坐水一瓶如此是水火
　上下也凡遇寅時下火用一兩熟火直候
　三時看覷至明日用二兩如此添至十六
　兩却退火數復至一兩此是促火法但用
　每兩火如欠一日補輳養一月足只用一
　兩此乃是漸進火數如此加減養火汞不
　竭矣仍要倒芽倒芽見五采紫粉每遇開
　合頂上飛結成者紫粉掃收入銀合聚之
　别入神室鼎器作大丹變化其餘芽子但
　收採成寳須要十五日後一次華池沐浴
　亦好
　包眞人曰不得華池終不美假饒成粉也
　分飛燒之始應之凡養火法者依此訣用
　度萬無失一自然變易靈通造化易曰消
　息盈虚天行
　此魏公參同祕之内存湧泉火候見五彩
　入紫河車製度養湧泉一一澆開合忽見
　滿合芽子如紫色或碧色如茶末色或紫
　紅色或白光色及本色長生如此遇合黄
　土色及金色此眞彩色只不出一一澆則
　别入鼎若未取紫粉證其五彩訣者
　陰眞君金丹訣曰丹砂名碌碌未得丹
　食服乾坤法象成陰陽數方足上有黄龍
　蟠下有白虎伏一物有五彩永作仙家禄
　又紫霞君曰紫龍頭上蟠白虎含精氣
　户内閉學者不離參同契大凡修丹之士
　若見紫彩五色明窗塵乃丹之靈化矣如
　開合子見五彩色便以黄芽銀打作團葉
　一片或三兩看盛黄芽合子大小樣一般
　打令四邊厚中心薄陷在砂合上蓋却每
　日依前養火自然紫粉在銀片上每遇五
　日一次開合收用鵝毛刷聚以銀合盛看
　聚得成兩别入神室變轉紫粉自然冲氣
　結成不是砂汞之質如砂汞之精英耳
紫粉别入神室變轉法將好銀打作合子
　一箇安紫粉在内或二三四兩先用好金
　三錢作箔子碎剪入小甘鍋子燒金微紅
　鉗出甘鍋子急將水銀七錢傾在内隨即
　用鐵筋攪成砂以水銀砂白湯洗淨紙揩
　乾圓作三塊釅灰汁並收取露水一處煮
　砂子半日或一日令緊方取出入在粉内
　埋定合子却入在灰池中文武火養七日
　取出砂子入氣爐成寳分毫不折此粉靈
　也
　夫神室者乃銀合子是也須外用砂合合
　定銀合子方可入文武火養早晩各六兩
　紫粉如不用變化養金砂子此寳便可服
　食將紫粉研細末用楮汁爲丸如麻子大
　候乾用黄蠟包褁却以帛絹褁定於長流
　水浸四十九日或新井水亦得如此浸了
　方可取出來服空心一丸井花水下如服
　此丹萬邪不侵長生安樂永爲地仙骨髓
　皆爲金石之堅固靈變之道卒難毁滅如
　紫粉明窗塵未欲服再入金丹九變化養
　大藥通靈
第一金液還丹變化鉛汞幾人修靈通事
　轉幽寒林添緑水紅粉逐波流煉作眞金
　色花光瑩月秋與君須保守凡欲莫遺流
　師乃紫華先生曰黄芽摘令細用水飛淘
　隨水過者入鼎器養之爲大藥依前法養
　火進退用水火養之别有變轉水飛不隨
　水過者白砂銷之成寳隨水飛過者金乃
　是黄芽之金精也
第二變黄芽添汞産藥法寒泉流白雪添
　汞又生芽蜜固黄金鼎燒成紫菊花芬芬
　飛落葉漸漸結成花此道人知少忘機不
　可誇
　葉先生曰先用水淘過白砂黄芽五兩入
　在華池中澆汞五兩坐水上結成砂子再
　排壘入鼎器内固濟入爐中文武火養一
　日一夜再取汞五兩澆依前法火候養七
　日皆成寳别通造化
第三變明窗塵修六氣法神變幾千回眞
　人作上媒寒雲連地軸陰虎激陽雷二氣
　青霞湧三峰玉雪堆調和眞妙理須是太
　陽催
　右用明窗塵二兩入生硫黄一兩二味研
　細鼎内入明窗塵鋪底蓋頭以明塵硫末
　在中又以明窗蓋之固濟入爐養火五日
　一處取出皆金紫色然後一處研細爲末
　又入生硫五兩一處研細爲末用楮汁爲
　丸如菉豆大每一粒可摻汞一兩成寳如
　未靈再養三七日
第四變明窗塵修紫河車法觸取日精華
　清心煉紫芽玉眞眞不遠守道道無涯玉
　笋堆成寳黄金滿我家自爲心内寳豈可
　作驕奢
　右用明窗塵五兩入神室内乃太乙神室
　也用汞五兩如蓮子㘽於明窗塵内蜜封
　固濟依前入爐養火七日皆成眞芽子成
　條子是也銷之成上色金飛在鼎器上者
　乃河車粉也
第五變紫河車變轉黄轝法黄轝爲眞道
　變化亦通津莫與凡人説幽奇休露伸精
　功金萬厲服已去三神眞凝源妙道方可
　謁宸君
　右紫河車五兩一處細研如粉入神室内
　依前固濟入爐養火四十九日取出變黄
　轝也取研爲末楮汁爲丸麻子大黄蠟褁
　之水浸四十九日出火毒空心無灰酒下
　一丸此丹能返魂魄迴生起死
第六右將黄轝研爲末入神室鼎内養火三
　七日取出細研棗肉爲丸如菉豆大每日
　空心酒或井花水下一粒如陽衰氣絶精
　神恍惚服之固陽生力剛强益倍返老還
　童其功不可測也
第七紫金丹神化法右將紫河車粉再入
　神室養火四十九日
第八養一年開爐方分五丹收采再入金鼎
　内養火服食一名龍虎大丹二名神符白
　雪三名紫微丹四名金紫丹五名金液小
　靈丹第九變名曰金液小還丹
第九金將體自然魂魄性相連開爐飛白雪
　滿鼎折紅蓮昔日乗槎客今爲拔宅仙一
　家游紫府白日上冲天
　右件依節次再入金鼎養火一年齋戒沐
　浴醮謝天地方開爐取出鼎器收取諸丹
　演結眞紅色者名曰龍虎大還丹人服白
　日冲天靈游紫府雞餐成鳳犬餌成龍此
　丹枯骨變形回生起死如鼎内皆結紅色
　蓮花相似名曰紫微丹或紫色不變諸色
　者名曰紫金丹如鼎内皆金色光燦者名
　曰金液小還丹
天寳長生神符匱十分好北石亭脂一斤
　爲率去石屑用瓦松花葉根搗自然汁將
　亭脂絹袋懸胎於磁罐内慢火煮五日五
　夜不得火緊了不可見鐵器日足取出入
　罐内以元草滓鋪底蓋頭封固用火養七
　日三日四兩火三日六兩火一日八兩火
　其伏火者作一垛在底取出以水火鼎窟
　煆成汁取出去面灰令淨入沙罐虚養十
　四日並用元滓灰捺頭前七日三兩火後
　七日四兩火日足取出成匱
神變白雪用二鼎粉霜四兩爲率用姜汁
　煑半日以約五錢一塊劈作成片以蜜略
　衮用生陰拌過每一兩用母箔包之入匱
　養二十一日養法看神符精英有力十四
　日出試點如面黑二十一日足如不死魂
　過日最要子細看火候用骨一兩白雪一
　錢半成足色寳若火力到一錢點一兩如
　要點用匱爲長生匱養粉霜如不要點别
　有轉功養出粉霜爲匱脱出粉霜爲明窗
　塵
白雪匱以養粉霜一斤爲率入沙罐内養
　硃四兩用瓦松煮七日入匱養七日每日
　晨昏候三日三兩三日三兩半一日四兩
　硃已眞死如不欲養汞粉依前法十四日
　一錢點一兩滲銀
結霜用硃四兩爲末用硃一兩瓦松煑五
　日入在匱内用帛扎定毬子上下鋪蓋養
　八日二日二兩三日三兩三日四兩硃出
　用雌一兩以木通煮一日見黑便换如此
　十數次將雌殺細同養七日二日二兩三
　日三兩二日四兩又同硃雌殺細養七日
　每日養火了又將雄抽過精英一兩同蘿
　蔔汁煮一日研匀三物併此一處養七日
　火候同前又將硫十分好者一兩如豆大
　用天苦蕒煮一日同前四件養七日四兩
　火其四物並足色金矣
起變却將四神四兩爲率用薄片母六錢汞
　一兩四錢同浸一宿碾成砂子作八丸却
　入前匱固濟入灰池養十日每日五兩火
　取出十分赤金
通神却將所出金四兩打成一合將硃二兩
　瓦松煮五日在合内養七日每日四兩如
　此脱出八兩取出每汞一兩用硃一錢糝
　成至寳糝法用茶末醋和調匀作小鍋兒
　入汞在内丹頭一錢爲末鋪蓋上下用鹽
　褁定於建盞内二斤火一煅成足色紫金
　此是有道之士内能會點轉作大丹非常
　人所能及也但志誠極苦助貧爲上嬰胎
　八眞用大磈硃二兩生硫一兩另包瓦松
　眞汁煮七日如無以玄公代之其力亦甚
　取出將硫入鐵銚内炒硃入草滓同炒硫
　盡爲度用庚母四錢作珠入拌令匀將黑
　雞子一箇剜孔令空入硃並在内如雞子
　少不拘仍用雞殻皮掩了用雞子清調崑
　崙紙包七層了用黄泥固濟令投縫用生
　鉛八斤挫碎上下蓋定雞子雞子上用鐵
　叉叉住不致湧起瓦垛封閉用灰火覆之
　四圍稀火但令鉛錫化爲如此七日火候
　取出去母但用硃砂半兩爲末入鵝子内
　爲貼身結九一感氣十兩入鵝子内依先
　前法鉛匱内養七日取出其芽子開出至
　寳大有無窮造化若無鵝子但取硃二兩
　入在五十兩甘鍋内成鐵罐内澆四兩汞
　在内七日對澆關法取老者成寳亦無窮
　造化爲之長生芽子如老亦可分匱有道
　之士必能點會之
梅核白銀法先以黑鉛一兩爲率汞一兩
　同入甘鍋内炒成砂子次以黄花地丁草
　洗淨搗自然汁以硃砂一兩淨用挾鐵石
　引出砂鐵之類用草汁煮一週時取出曬
　焙乾爲細末用時以五倍子一箇約盛多
　少分兩其中藏得二錢則先下一錢硃砂
　末次下銀母分半上入汞砂一錢以瀝青
　灌竅却以鹽泥赤石脂固五倍子以筆記
　其口向上曬乾鐵香爐内先以末香一半
　其中藏五倍子再以末香滿之按實臨夜
　焚之天明灰冷取出搥碎寳成内矣

庚道集卷之七






庚道集卷之八盛八
　　　昇仙大丹九轉靈砂訣(許眞君)
訣曰取透明硫四兩先用水田公子草(即水/上大)
　(浮萍葉圓大中/十字畫開路者)搗自然汁煮三伏時如無
　只用瞿麥末以河水煑亦好其汞用管仲
　一兩五倍一兩松脂一分透明者上件三
　味爲細末用釅醋進慢火煑半日候凝結
　如糊爲驗裂取癡汞方用鐵銚一隻搗生
　姜自然汁又煑汞半日候乾用文武火上
　𤇨煑了硫成汁取起離火傾入癡汞鐵匙
　慢慢攪和得所成青金頭次用柳木槌研
　細再於慢火上炒不得有鬼焰起常將柳
　枝灑酸醋至七箇時辰方住且如寅時下
　手炒换人直炒至申時住炒得砂子老方
　入水火鼎打時貴無遊汞也又得靈砂堅
　實詩曰
　二八配陰陽離君子細詳調和變萬化姹
　女嫁劉郎
鑄鼎法鼎深一尺四寸三山在外水盤底
　不可太厚只可一米來地爲准
造爐法用塼先閣起高一尺便在上泥一
　級高闊在人第三級約高三尺至底爲風
　門方圓一尺六寸爐下一級安鐵鼎已上
　二級著火下一尺空脚左一門方右一門
　圓配之日月所以門闊八寸二八卯酉正
　路建左右二門謂凡風只東西多南北少
　故也
打靈砂入鼎法將前砂炒了青金頭又乳
　二三千轉入鼎中酸醋調赤石脂塗鼎上
　三山次下水鼎盤天地相合如法固濟口
　縫一宿入爐内盤中入水爐中着火水勿
　令溢火不欲高初進火三斤候水耗一二
　琖次添上熱湯再進火一二斤更候水耗
　三琖許不住添湯直候打得五箇時辰次
　又上火五斤一煅候煅至一十五斤火足
　煅絶寒爐取出具造法如後
　大凡打靈砂不堅實有遊汞則不成寳養
　之不斷胎色靈砂吞母以上諸病者只因
　炒青金頭不熟之故如不制硫則汞不成
　矣如不癡汞則功不立矣入水火太高火
　力小不知鼎底厚薄俱不成也水火鼎須
　造鐵者庶無敗壞之患
　老君曰其甲庚之元號曰青金入爐安鼎
　假令火十五斤用既濟一伏時周足天地
　乃成靈砂須要体堅堅實者是也然用火
　十五斤可敵九百年太陽十五周甲子之數
　一日一夜可有九百年之造化汞成砂也内
　藏離坎本汞内赤色屬陽故曰坎離交會
　既濟烹煎水火金土混一造化故立此别
　之以顯正道詩曰
　五斤既濟坎離宫混一功成體固紅内禀
　陰陽交會力九旬甲子一周終煉時大火
　精神透藏處千年不朽宗若服長年延得
　壽明知一法萬皆通
煮靈砂藥方將前鼎内打出靈砂以刀斫
　作珠子大塊以竹籮盛貯投桑灰汁中懸
　胎煮三晝夜須是新鐵鍋入藥如后
　白礬(一/兩)川椒(一兩/去目)解鹽(一/兩)膽礬(二/錢)
　雄黄(二/錢)
　已上五藥次第研細添釅醋煮靈砂三晝
　夜長遠尤佳取用川椒湯沐浴過去藥柤
　控乾方可
　老君曰何必用煮謂其硫汞成形要死方
　用煮倒惟用此五靈藥按眞五行此是死
　硫汞之藥故曰五靈桑灰煑者制硫也硫
　倒則汞死故假死硫而後汞可死既死則
　何用硫然則硫可作糝制有此大功也詩
　曰
　陰陽相制可成金全假桑君方濟貧煉至
　九功能變化皆縁丹力見仙君
造匱法山澤艮一斤烹成汁入荷葉末攪
　之旋令離火攪作碎珠子傾入水中洗去
　灰篩取碎細元者若用大者則匱不靈如
　黍米大者要令透氣亦在好母母若不好
　則功難成詩曰
　子母正靈通造化子靈不與母相親造成
　大藥君須愛不共迷途受苦辛
　但以母四兩養子一兩爲率其靈砂須用
　貼身藥隔之入匱覆藉層層須遍了固濟
　合口入灰池進火養之以受靈氣
貼身藥膽礬(透明片子/者四錢研)舶上黄(一錢研/用水田)
　(草汁煮/七伏硫)
　右將二味入新銚中炒至色轉紫方住候
　冷細研爲末將靈砂於釅醋中拌令潤入
　藥末内滚過遍令爲貼身却又用銀箔逐
　塊裹紐令緊着入匱㘽蓮法
　老君曰何以金石硫膽爲貼身此二藥乃
　死汞之根原汞見膽可成粉見硫可成砂
　故兩用之不失其義詩曰
　金木交加入火宫須尋卯酉好參同七周
　姹女無情外更請劉郎入碧空
入灰池養法火候數入匱訖封合畢入灰
　池内用紙灰五斗將藥合放中心下以鐵
　三脚子架閣起合子覆藉留頂上三寸口
　上每日卯酉時各進新火二兩於頂上抽
　添去舊火養一晝夜至二日加火至四兩
　如是三七或四七晝夜足直候絶冷只取
　出一塊看用多年白梅肉褁定煨一食乆
　入釅醋中焠浸所出雪白色如覺輕其硫
　去也只有死汞其母不耗如未十分倒當
　時去貼身便見有膽色只是火太高不是
　灰力不到也便將酸醋煎沸用母末匱入
　於苦酒中用白礬二錢入手心重重揩之
　洗淨控乾入合再進火五兩卯酉抽添養
　三日無不成功藥合須用鐵鑄成約重五
　斤火係熟火
　老君曰何故用卯酉下火故曰日月出入
　之門間隔不得之意乃水火土加之卯酉
　二時進火則五行全備也詩曰
　無精光兮子不靈食母肌損子反生不曉
　玄機達要處何時造化九功成
　老君曰以醋中沐浴其母再養之縁其母
　被汞硫及貼身氣衝無光精則質塞不悦
　不能造化也如此母養子三五次了若折
　些小但用四一之數添之如人有力所將
　前養砂子却用别山澤艮依前造化准前
　火候抽添進火養之七日其物堅固無比
　若用轉數其力浩大但聚得二十以上兩
　入沐浴謂之超凡入聖詩曰
　狐兔不乳馬鷹鸇不卵雀金丹不離鉛終
　不離鉛脚
第一轉去貼身及餘硫並盜食者但用此
　法脱之萬不失一火凡煉靈砂到此乃漸
　入聖域詩曰
　再𤇨再煉故令堅盜去玄精體自然修得
　容顔端的矣神仙口口遞相傳
　用鉛不用鉛須向鉛中作及至用鉛時用
　鉛還是錯
　將養出靈砂入鐵臼中搗碎以崑嵛紙包
　作一毬又採地丁花根葉全者拜萆麻仁
　巴豆仁等分搗成膏子毬定靈砂入大砂
　合内用銀箔四下圍了四圍却入聖無知
　實塡靈砂毬子中心毬子上鑽孔二十三
　箇坐合中固濟口縫如法入爐進火半秤
　養一宿取出開看但見一片在合中心如
　銀鑛取出烹之依前匱撲碎珠用詩曰
　丹竈七返九三成汞爐妙訣要分明黑白
　既能通造化華池沐浴自飛昇
　將沐浴了靈砂用釅醋一升青鹽半兩硝
　石三錢同入鍋中煮一日要緊堅實造化
　成新眞寳此爲第一轉功法良無頭釜無
　耳不用藥直下制天地理審斯義
第二轉靈砂點化成眞法每以母匱脫出
　沐浴了者靈砂造匱一斤依前入合却用
　二八數將打了者靈砂依前煮又用脫殻
　白體靈砂貼身示粉霜(三/錢)硇(三/錢)鵝
　管石(四/錢)朋(四/錢)白膠香(二/兩)
　右件五味爲細末用苦酒調作貼身再將
　崑崙紙裹定兩重更用麻線緊扎了剪去
　餘者入第一轉銀匱内㘽蓮並依前固濟
　口縫入灰池火候抽添依前法養七日足
　候冷開合其靈砂顆顆如荔枝狀其硫汞
　與貼身作一塊白體銀亦不須過鉛池其
　貼身藥若聚得四兩可作三七母砂子長
　生匱用亦靈砂矣
　老君曰此乃除凡胎脫俗骨也其匱亦不
　必酸醋亦不耗折其母號曰長生匱所以
　養出者靈砂若聚得十六兩更不必𤇨可
　作種金脱殻之法其白體銀每二錢點化
　赤銅一兩成至寳號曰丹陽亦不用煑撲
　罨之類也詩曰
　不用凡媒白體成離他胎氣自惺惺原我
　通靈能造化丹陽從此得功昇
第三轉靈砂種金脱殻法但將二八青金
　每十兩入硇半錢辰砂半兩研細取出用
　崑崙紙褁一兩作塊子麻線扎定却用烏
　驢乳楮汁衮之衮上第二轉内貼身藥是
　也可一粒米厚入白體銀砂匱中㘽蓮依
　前固濟合縫了入灰池如前抽添進火養
　三日數足取出其金自然脱殻也取出死
　汞毬子打碎朝種暮收其匱子一兩可勾
　銀一兩成庚其白体銀一錢可點化赤銅
　一兩成至寳矣
　老君曰何故曰種金脱殻法以其謂青金
　故也詩曰
　硫殻自離皮青頭卉日窺縱横皆變化引
　聖破凡迷但見晨朝種難看造聖機犬鷄
　若餐食化鳳作龍兒
第四轉朝種暮收澆淋法但將所養出脱
　殻死青金毬子以鐵搥打碎如芡實大顆
　秤半斤入砂合内作匱每次澆汞二兩以
　寅時固濟口縫一一入灰池添進火五兩
　候申時下以半斤至來日開合看汞皆死
　在合底日逐澆汞一次乃長生無盡時若
　積得半斤死汞便可轉作玉笋琳琅變化
　老君曰何謂朝種暮收乃謂伏火死汞二
　兩早澆晚成是也又云藥何如得至此用
　草藥與金石藥自然變化通靈故號曰靈
　砂入聖無知故曰先難後易凡人不曉此
　理何縁得見識耶其餘匱每一錢可點淨
　賀一兩成至寳更有千轉萬變之功詩日
　看看功積至靈麤賀賊衝類作正徒故我
　化邪能改正得喪忘貪眞丈夫
第五轉玉笋琳琅法但將前者盤倒青金
　死汞五兩不别犯雜制别入合中灑汞五
　兩下灰池缸底進火五兩每日寅卯抽添
　進火次用鐵三脚架起藥合子進頂火養
　之每三日一倒其汞湧起如玉笋琳琅似
　瓊林玉樹眞珠乳頭微帶紅色若珊瑚狀
　眞寳可愛
　老君曰謂玉笋者以其汞湧盤旋凝結如
　玉林也其死汞每一錢可點化淨鉛一兩
　立成至寳有變化靈妙之功詩曰
　盤旋縈結自相交獨體神功事可高寒雪
　滿堂如玉笋金公一見倒神毫
第六轉産孕五金伏雌雄化假成眞法
　但用三黄各一兩研一伏時次入玉笋末
　一兩同研得所入大甘鍋内用伏火硇砂
　半兩覆藉了又將玉笋末半錢蓋之揭口
　進火九斤作三上煅絶冷寒爐取出其藥
　當如丹紅色不問銅鐵錫鉛入爐烹作汁
　投三黄末一錢化五兩成紫磨眞庚矣
伏火硇法用半兩硇砂煞碎入砂合内抄
　天茄末一錢面上固濟合口候乾進火一
　斤煅令通紅鉗出候冷然後研爲細末以
　砂合盛用
　老君曰何故死三黄謂點化假成眞然汞
　者乃水之精以返純陽故能制陽化假成
　眞也詩曰
　爲愛黄芽成白雪何難於我好參詳三元
　愛謢爐中物不許愚人亂度量
第七轉變化糝汞成銀七返硫法但將硫
　八兩汞二兩一處研至黑色此爲返制之
　道也次入前伏火三黄一兩同研入垍合
　中又用三黄末三兩覆藉了如法固濟入
　灰池每日卯酉抽添進火四兩養七日數
　足取出爲末每用一字入生鐵合内糝汞
　三兩進文武火養三日候汞死次進火三
　斤一煆成銀
　老君曰何謂七返靈砂元用汞八兩至此
　却用汞二兩硫八兩返覆之意謂七返乃
　七轉也詩曰
　七角姹女身相期返覆優游事合宜藥熟
　了然顚倒變相投子母必無疑
第八轉白體成金摻汞成庚號爲八卦庚法
　但將七返硫汞五兩加上等三黄各半兩
　南硼一兩一處同研令極細入合固濟口
　縫入灰池養火二兩每日卯酉抽添養二
　十一日數足取出研細爲末每將藥末一
　錢可摻汞五兩成眞庚
　老君曰何故摻汞成庚以其八卦數足陰
　陽極備之至矣詩曰
　故顯丹成熟無不用辛勤絶陰一點化誰
　爲我相親若能修至此立便得飛昇
第九轉長生永壽仙丹飛昇大法但將前
　件靈砂逐轉可服以煉蜜爲丸每服一丸
　用長流水送下病痾即愈其轉數造化神
　功已述於前自古及今修藥煉丹者無過
　此藥到九轉之功又非人力之所可致也
　老君曰若能修煉至此一點可以飛昇换
　盡凡骨自成眞人相貌形軀俱入妙趣莫
　測幽深但選擇高原福地造觀築壇並用
　碧霞細事每日朝眞造爐鑄鼎用二八打
　者靈砂三斤細研又用第八轉加三黄硫
　汞二斤共合作五斤一處研細如塵入鼎
　器中謂之曰明窗塵可以入合産養金蠶
　成妙道詩曰
　凡聖修來日月深神功暗喜自堪任將相
　金璋何足貴明月清風屬我心
　老君曰
　用黄丹一斤曾青一斤雲母粉一斤
　色金土一斤水晶一斤
　右五味可以並研如粉水飛過以烏驢乳
　和泥托鼎内候乾方下丹劑次下上盤令
　天地相合入爐每日抽添進火五斤養之
　候百日數足取出入地三尺埋一年取出
　又懸井中一年取出水浸一年取出再用
　入地三尺埋一年欲令不放霞光也用甘
　露汁爲丸如難頭大又入合進火再養抽
　添七日數足取出將藥一丸與純黑犬喫
　便將投入水中須是新汲水一甕浸之其
　水當大沸熱又易水浸之如此易水九甕
　其犬化爲龍昇矣况人服餌乎人服之亦
　復如是易水九缸足便又飛昇故號曰九
　轉大仙丹世俗之流如何便妄意修煉若
　能修得一轉儘可服餌能保身延年未嘗
　有人不奉天行道而能修煉成大丹之理
　凡修煉大丹惟有三成方可一則夙垢自
　除慧性自通二則尋師訪道養性安然三
　則法縁濟會動用白然感得神寳精光自
　然靈通擁謢昔
　元始天尊授老君体天地之造化煉水火
　之成形使金木而併一普萬化而通道故
　立一切造化致成大藥祕法次傳東華帝
　君帝君繼傳西王母之後自是神仙口口
　相傳不記文字但口傳心授者曰三成功
　品有九今之世有清靜經
　老君說丹之意論藥無清世名無形故教
　世人立陰騭變化無窮之義焉且爲偈曰
　寂寂自然用本用元昇沉進退配合相牽
　若人入腹飛昇九天
　試之一二轉過見有功但到三轉地步不
　行不言惜乎天地神祇不容可不愼歟
　丹經凡言虚養五七日者養火後開合丹
　不熟然後用虚養法再固候乾入灰池合
　上懸灰半寸以二兩火已下一塊灰蓋不
　動温温養之或五日或七日乃虚養也
　　　火候(非前九轉用乃煮砒粉作/丹頭九轉法之火候也)
第一轉至第四轉一日火早晚各二兩第三
　日添一兩作三兩或三日至六日再增一
　兩作四兩火勢熟爲度若勢大可忖度之
　徐徐爲上灰高無礙
第五轉至第七轉如常法七日之後但日换
　四兩熟火不令有虧日足不到五兩至大
　藥七七之數則徐徐不用發五兩後然矣
　　　青霞子十六轉大丹
煮丹砂甲硫黄青鹽(各一/兩)五倍子(打破/去蛀)
　(屑乾布拭淨勿見/火取末一兩半)
　右三味乳碾拌匀置沙鉢内注酸陳米醋
　滿及八分懸丹砂三兩煑一伏時常令魚
　眼沸醋耗添熱醋忌用寒者竟取温湯洗
　淨
結膽礬砂子作衣乙石膽(經濾者/五兩)白鹽
　汞各(一)兩朴硝(一/分)
　右四味同乳匀細以不見星無聲爲度入
　絹袋懸胎磁器内河水煮一日以鐵匙於
　銚内取汞看成砂子方住傾去餘藥取砂
　子洗淨拭乾團作一丸置銚中建盞覆之
　文火逼去游汞令盡乳細蜜潤經煑丹砂
　就其中衮纏作衣令匀厚
包指丙汞(七/錢)母(三/錢)椒(三/錢)
　右同研細慢火椒湯碾之成砂子如泥方
　佳用水洗去藥拭乾以夾紙擠去游汞方
　可做貼身着身丹砂或以重頭砂子逐塊
　褁之置陰地候堅疏排於熨斗内建盞覆
　定久火逼去游汞令盡砂子緊確定丹砂
入櫃丁銀珠子五兩覆藉包指丹砂入黄
　堥批黄牛退汁和黄丹二兩以滓毬定鍊
　泥固濟候乾大火煆紅徹經久去火寒取
　乳細内養黄以一兩蓋頭封口固濟候乾
　入爐頂灰厚二寸
火候戊頂火三兩寅午戌抽换養三晬時
　竟去火寒取剥去砂子銀其丹砂不得溶
　便作澆淋用
試可己伏火丹砂排入黄堥内(一作/未)澆汞
　二兩封口入爐頂火四兩寅午戌抽换養
　三晬時開看如未生芽再澆二兩如前法
　開看又未生芽再澆二兩如前法開看必
　生芽别用汞二十四兩澆養之
澆淋庚丹砂及黄芽勿取便澆汞四兩置
　水鼎穩坐黄堥於上頂灰厚二寸頂火四
　兩寅午戌抽换養五晬時每二晬時有半
　即去灰起黄堥注寒水(一作/熱湯)入水鼎令滿
　竟開黄堥增澆汞四兩皆如前法如此六
　次然後採黄芽或得一斤或十兩或半斤
　積之入大丹養火湧泉變化十六大丹用
　其餘合底不飛起者但和前辰砂作草匱
　一煅成寳耳
華池辛蓬砂焰硝白礬白鹽黄
　芽(各一/兩)右味秤等分同乳匀細覆藉上下
　
　穀汁半升米醋一升攪匀澆灌令潤火逼
　令半乾再澆灌火逼候汁盡建盞覆之文
　火逼一時乆令焦移置陰地寒取沐浴之
沐浴壬川椒白芨紫草漢防己
　黄藥子一本有此
　右四味秤等分㕮咀砂石器内以流水煎
　濃汁重綿濾過以洗過華池黄芽令極淨
　忌生水置建盞内文火逼乾攪動露一夕
　以禀天地冲和之炁謂之經露黄芽
草櫃癸川椒知母貝母玄參
　苦參黄連黄糵大黄甘草杏
　仁南星草龍膽五倍子山栀子
　右搗爲末米醋和成劑以澆了丹砂及不
　成芽子者汞一處毬之厚一指許崑崙紙
　包之煉泥固濟候乾補苴罅漏火五斤煅
　(一作/三斤)紅徹投水中搗爲末米醋成劑以澆
　了丹砂不成芽子者汞一處毬之厚一指
　許崑崙紙包之煉泥固濟候乾補苴罅漏
　火五斤或三斤煅紅徹投水中打取鎔成
　銀
丹頭經露黄芽納黄堥澆汞四兩五日一
　澆養火二日半用上火下水養之二日半
　上水下火養之合成五日水火之數且如
　火上水下勿令水乾若水上火下須用鐵
　三脚架於底坐下安火合頂上安水如此
　水火之功凡遇室日用火一日二日火二
　兩每日增一兩漸增至十六日足却退火
　數至一兩此乃一月火候後過室日下火
　一兩養一月此乃漸進火候之法加减汞
　不竭矣欲倒芽死須見五彩紫粉色遇開
　合頂上飛起結成紫粉掃入銀合聚之作
　大丹其餘芽子收入神室中十五日一次
　沐浴始通造化包眞君云不得華池終不
　美假饒成粉也輕飛燒了始應知是以上
　仙祕於此訣亦不言火候乃金丹變化之
　祕爾若至於此亦萬無失一易曰消息盈
　虚天地造化參同契所謂内有湧泉火候
　養成於五彩入紫河車制度養之湧泉一
　日澆之開合忽見合内芽子或碧色或茶
　色紫紅色白光色此本色或滿合黄土色
　或金色此眞五彩也蓋亦不出一二澆則
　别入鼎器内取將紫粉證其五彩矣修煉
　至此開合紫粉色號曰明窗塵大丹之基
　見有五彩可用銀箔一兩或二兩大小四
　下打厚中心薄嵌在砂合上次入黄芽於
　合内封固火候同前自然粉飛合頂箔上
　遇五日一次開合鵝毛掃之聚入銀合收
　之或一兩或二兩或四兩入神室中變轉
　自然冲靈結成不煉砂汞之質乃砂汞之
　精英矣
紫粉別入神室變化大丹法
　右用三七庚砂擠去游汞恰好一兩分作
　三丸入餅藥(一作炭/灰汁)汁並露水同煑一日
　令堅入合用紫粉四兩蓋定入灰缸内以
　文武火頂火一兩寅午戌養七晬時取溶
　成紫磨金分毫不折此粉之靈驗也夫神
　室乃銀合也須外用砂合封固了方入灰
　缸文武火一兩養之如不用變化研細楮
　汁爲丸候乾以黄蠟裹却投於長流水中
　或於井内浸四十九日取出井花水下一
　丸使萬邪不干五臟如金色可爲地仙變
　化之道卒難盡述如紫粉明窗塵未欲服
　食再入變化養造金丹
第一轉黄芽修白雪金精法
　子華先生曰黄芽搗碎用水飛淘隨水過
　者入鼎養之變爲大藥同前進退火候如
　不隨水過者白金銷之立成寳隨水過者
　號曰黄芽金精
第二轉黄芽添汞産藥法
　右用黄芽五兩入華池中添汞五兩坐於
　火上結成砂子再入鼎紙縫封固入爐文
　武火養一伏時復取出澆汞五兩封固火
　候同前養之取之成寳
第三轉黄芽證用成藥法
　右用黄芽銀末汞各半斤同入華池中淬
　五十遍取出入合封固火候同前養之取
　出一煉成寳五日一澆採摘入生出熟汞
　不竭號曰湧泉
第四轉明窗塵轉修硃汞本源法
　右用明窗塵一兩入鼎内次入大磈硃砂
　一兩上下明窗塵鋪蓋復入汞一兩澆之
　依前固濟入爐養火四十九日成寳(一作/七日)
　(銷之立成黄金飛/上鼎者名紫河車)
第五轉明窗塵修二炁法
　右用硫一兩汞一兩同研細入鼎中次用
　明窗塵二兩鋪蓋同前封固入爐養火五
　日成金色或紫色然後取出研細再入生
　硫五兩同研楮汁和丸如菉豆大每用一
　粒摻汞一兩成金
第六轉明窗塵修紫河車法
　右用明窗塵五兩入神室中乃太一神室
　也用汞五兩如㘽蓮法於明窗塵中封固
　同前入爐養火七日成黄芽銷之成眞金
　飛於頂上者號曰紫河車
第七轉紫河車變金液法
　右用紫河車五兩醋和成膏攤入合内鑽
　竅子候乾入汞五兩在内依前封固養七
　日成庚
第八轉紫河車變黄轝法
　右紫河車五兩辰砂一兩研細如粉入神
　室内依前封固養火四十九日取出研細
　楮汁丸如麻子大空心無灰酒下一粒此
　丹起死回生回骸返魄服之十粒三尸離
　身或暴亡用丹半錢冷水調灌隨即活復
　能再生非有神功安可奪此
第九轉黄轝伏雄變質法
　右黄轝辰砂汞各一兩雄四兩研細入神
　室内封固養七日取出研細棗肉和丸如
　菉豆大空心井花水下一粒或陽炁絶精
　神恍惚服之可返老還童回魂起死神聖
　莫測
第十轉雄黄點鐵成金法
　右將雄黄入鼎内用黄轝末一兩蓋封固
　火候如前養百日取出一粒可點鐵一兩
　成金
第十一轉河車糝製汞成寳法
　右將黄轝黄芽各一兩同辰砂四兩入神
　室中鋪室中鋪蓋封固入爐養三十日取
　出只用辰砂楮汁爲丸如菉豆大一粒點
　銅一兩作换骨丹陽糝汞一兩立成寳(一/本)
　(銅藥一兩作一斤/汞一兩作十兩)
第十二轉黄轝修紫金丹法
　右粉霜二兩研細以膠和爲丸如菉豆大
　用黄轝末一兩上下鋪蓋匀同前封固入
　爐養火二七日取出一粒糝汞一兩成寳
　(一作/一宿)
第十三轉紫河車修製五金法
　右紫河車五兩入神室中同前封固入爐
　養火一年其火力與大丹同功楮汁爲丸
　如豆大每服一粒可點五金爲寳
第十四轉紫金丹神化法
　右紫河車粉入神室固濟入爐養火一年
　取出楮汁爲丸如麻子大又入神室固濟
　養火四十九日取出包之入東流水浸四
　十九日無灰酒下一粒
第十五轉河車證驗法
　右紫河車四兩或半斤入鼎内次用黄轝
　蓋令匀封固入爐養火一年足開鼎分五
　種丹然後收採復入鼎内養火七日服食
　其丹始有五名一名龍虎二名神符三名
　紫遊四名紫金丹五名金液小還丹
第十六轉分化五丹
　右用節次養火一年諸丹了畢然後齋戒
　沐浴醮謝天地開鼎取丹鼎上凝結如眞
　紅色者名曰龍虎丹服之白日飛昇神遊
　紫府難餐成鳳犬食成龍鼎内片片如魚
　鱗白光者名曰神符丹服之枯骨變形回
　生起死鼎内淡紅似蓮花色者名曰紫遊
　丹或紫色不變諸色名曰紫金丹或於四
　邊皆成金色光者名曰金液小還丹以上
　諸丹楮汁爲丸如麻子大候乾以絹包入
　東流水浸百日取出井花水下一粒至二
　粒三粒至四粒乃爲劑此丹精心密意立
　見通靈服之一粒五臟骨髓皆成金色入
　水入火不能侵害虎狼蛇虫悉皆奔懼諸
　邪精怪遠避他方脱胎神化白日飛昇乃
　無上至眞之妙道


庚道集卷之八









庚道集卷之九盛九
　　　西蜀玉鼎眞人九轉大丹
第一轉好硃砂(十/兩)以赤芍藥㕮咀投酸米醋
　内煮五伏時仍用草末蜜拌匀勿過濕層
　層鋪蓋煮了硃砂入合封固養火七日足
　寒爐取出去草灰取硃砂再用芫花投酸
　醋煮三伏時如已伏火熾炭燒不動便作
　匱養硃砂如略有氣燄山澤艮十兩撲成
　珠子相間鋪蓋硃砂入合上用伏鹽捺頭
　封固入灰池養七日即眞死成寳
第二轉以前匱養出硃砂爲匱用前藥煑硃
　砂五兩眼乾乳細入水中金細粉三錢眞
　岩蜜搜拌作一餅絹扎定再以銀箔三兩
　重包之要十分緊密入前匱養七日取出
　其砂不脱胎色此硃方可轉製大藥若以
　此珠𤇨之即見寳點丹陽則换骨成至寳
　澆淋即起芽子水中金乃銀母也
第三轉以第一轉養硃爲匱山澤艮打小合
　子作神室合子四邊留細孔以前匱入母
　砂砂安在合内頭轉硃合外爲匱合内入
　硃砂汞二兩埋合於匱中心固養七日開
　無汞星已凝再澆二兩再養七日汞起芽
　子取出合開看不要動又澆硃砂汞二兩
　又固養積芽子十餘兩取出沐浴華池法
　硼硝硇青鹽白礬
　五件等分爲末鋪銚底却將芽子鋪在藥
　上又以藥蓋頭以楮汁一碗米醋一升相
　和淋於藥上以盞蓋之慢火煮熬乾了就
　封固盞縫略增少火養一時許取起冷開
　却沐浴
　沐浴法紫草黄藥子漢防已白
　芨各一兩爲末用三踠水煎濃汁濾去
　滓將芽子於藥汁内煎數滚洗淨入銚慢
　火逼乾露天露一宿
第四轉沐浴出芽子搗碎爲匱却以前銀合
　於内澆硃砂汞五兩安合子内固養三日
　取出其汞凝結矣再取出合看再入硃砂
　汞三兩又封又養三日取出其汞生起白
　玉笋積澆十餘兩爲匱此芽笋白𤇨成至
　寳
第五轉以芽笋爲匱却以雄二兩硃砂汞二
　兩同研爲粉入前神室内埋養三日一次
　添汞一兩添至十兩數足二十八日又研
　又養不計日至漸化輕塵爲此水不能溺
　火不能焚日當午時抛少許於青空化爲
　白雪漸漸昇天莫測高遠積此爲匱
第六轉以前明窗塵爲匱用金四兩硃砂汞
　半斤同研入神室内固養四十九日取出
　盡成金粉
第七轉以金粉爲匱以硃四兩硃汞半斤同
　研入前神室固養四十九日足其砂汞盡
　成紫金粉
第八轉以養出紫金粉爲匱以硃汞八兩雄
　四兩同研入神室固養四十九日足盡成
　紫磨金粉用楮汁爲丸如麻子大每二粒
　點汞一斤成紫磨精金
第九轉以前匱紫金還丹用生鐵一斤鎔成
　汁入前丹一粒入鍋作聲純成紫金(口/訣)從
　前至後並要硃砂中取汞(雄要飛英火/候卯酉各二)
　(兩熟火須是火離/合三寸許頂火)
　　　葛仙翁長生九轉靈砂大丹
第一轉汞(八/兩)硫(二/兩)炒青金頭了入水
　火鼎煅昇斫成塊用硝硇青炁礬
　黄藥子雷丸狼毒木律南星
　五加皮米醋煮三晝夜日足浴過又用
　陳葉汁煮二日入母硃匱養火直候色透
　白方可作聖匱如未白再養七日一候直
　候眞死方止
第二轉眞死靈砂十六兩作末生靈砂四兩
　以硫黄膽礬青鹽白雪飛符貼身入蜜調
　匀逐塊衮上却以靈砂末内養七日取出
　大火一𤇨成寳
第三轉以二轉靈砂不𤇨便用點丹陽每二
　錢可點赤物一兩透白也傾槽内濕紙蓋
　之雪白此乃驗靈砂艮之法如入後轉者
　不用
第四轉只用養靈砂匱頭養母砂依前法制
　度靈砂一般七日成寳也
第五轉用二轉了靈砂一十六兩作匱養硃
　砂四兩以金箔逐塊包褁養三七日取出
　鹽精石膽(各一/兩)柳絮礬(半/兩)餅藥一
　大碗煮乾前藥同入甘鍋又用一鍋將養
　了硃一兩庚一兩𤇨作汁却以前藥甘鍋
　入爐亦作汁以鈐鈐出硃庚汁投入藥鍋
　内候清入槽成寳則成二兩上色好庚也
第六轉用靈砂匱内養出硃砂不𤇨以雌雄
　各二兩和匀入合内養火四十九日取出
　以黄蠟爲丸如雞頭大每丸可點山澤艮
　成庚一兩
第七轉用眞死靈匱内養出靈砂一十六兩
　作匱澆汞四兩養七日一開已成至寳直
　候芽起滿合方可採取𤇨之成寳也養日
　久成寒林玉樹
第八轉以寒林末二十四兩前養出硃砂十
　二兩生硫一斤同研匀入合養七日取出
　澆汞四兩養火三七日其芽皆黄色𤇨之
　成庚也
第九轉造藥須擇吉日將八轉靈砂作一合
　火候一日(一/兩)二日(二/兩)三日(三/兩)直加至十五
　日出之寒爐沐浴十六日减一兩至一月
　一日再起養三年則成大丹矣丹成乾汞
　成金人若服之飛昇蜜和一珠乳香湯下
　難犬服之立化龍鳳
　　　葛仙翁寳硝祕法
硝不計多少用地黄汁芸薹草汁相和煮過
　入鳳凰胎内又用崑崙紙糊一粒米厚又
　用滑石末鋪蓋前胎殻上又用雲母數片
　蓋頭白虎蓋上了固濟一秤火煅成五色
　有紋妙不可言此硝作匱養靈砂硃砂粉
　成寳更妙勝諸匱號曰太陽匱又曰純陽
　匱
分胎見寳法將伏火硝八兩打碎研作粗
　末入合内作匱養諸藥金石
　辰砂二兩以銀箔褁之外用崑崙紙一重
　入匱内養卯酉火半斤三日眞死其色不
　改銀箔不折可糝汞爲寳
　雄黄二兩以庚箔裹之如前入匱養火六
　兩五日眞死其色不改可點銀爲十分庚
　雌黄二兩如前養火點銀成庚七分色陽
　候二兩先用崑崙紙裹之次用米醋調石
　中黄再裹之陰乾一宿次日入匱火六兩
　養三日眞死其色如朱紅燄透徹可𤇨感
　炁砂並草砂不退爐
　粉霜二兩銀箔褁之外用崑崙紙一重包
　之入匱四兩火養三日眞死其粉轉加堅
　硬銀箔不折可點赤頑成白有千變萬化
　信二兩崑崙紙褁之一二重入匱養火一
　日死此亦不脱胎色其信可點銅
　石膽二兩金箔褁之如前崑崙紙又裹六
　兩火養三日自然眞死其色如赤金可點
　銀成八分庚
　硼硇硝礬以箔包養死但只用崑崙紙裹
　一重入匱斟酌養火五日自然眞死胎色
　不脱
　　　九轉十六變靈砂大丹
一轉舶上硫黄半斤打成塊子馬蹄香虎耳
　草各半斤河水二斗煮七伏時
　汞半斤用川椒芫花根各四兩同煮七伏
　時將新鐵銚一枚先下硫二兩化開下汞
　八兩炒成砂子研匀入水火鼎固以五斤
　火打三日三夜
二轉將一轉硫汞打成靈砂再入硫二兩下
　銚鎔化下一轉砂炒入鼎五斤火打一日
　三斤火打一日二斤火打一日
三轉將二轉砂入硫一兩銚内化下砂炒入
　鼎五斤火打一日三斤火打一日一斤火
　打一日
四轉將三轉砂入硫一兩炒入鼎五斤火打
　一日二斤火打一日一斤火打一日
五轉將四轉砂入硫七錢半炒入鼎五斤火
　打一日一斤火打一日半斤火打一日
六轉將五轉砂入硫半兩炒入鼎五斤火打
　一日一斤火打一日半斤火打一日
七轉將六轉砂研入生硃砂一兩同研炒入
　鼎三斤火打一日一斤火打一日半斤火
　打一日
八轉將七轉砂入生硃砂一兩同研炒入鼎
　五斤火打一日一斤火打一日半斤火打
　一日
九轉將前已成砂子却用好銀一斤溶作珠
　養砂子在内入合固灰池内三兩火養七
　日取出沐浴却以此砂養新砂成寳變化
　無窮以丹一粒擊之鶴頂令善射者射之
　經日不中故曰靈砂以此治病如風捲浮
　雲有起死回生返老還童之妙其驗不可
　盡述
一變汞一斤用青礬膽礬白礬各三兩青
　鹽白鹽各二兩硝一兩同研用米醋一斗
　煮三日沐浴淨
　舶上硫黄用馬蹄香魚腥草煮三日將鐵
　銚内溶化硫二兩入汞八兩同炒成砂入
　鼎五斤火打一日二斤火打一日半斤火
　打一日取出作塊以松黄灰汁煑一伏時
　洗淨以蜜滚銀箔貼身入前銀珠匱内養
　七日初日二兩火二日至四日三兩五日
　至七日四兩火足
二變將前九轉大丹母作小塊子先以一半
　入合内以前養出新砂子在内鋪之上却
　以丹母一半蓋之固入灰池養七日初二
　兩次三兩次四兩次五兩足取出如此養
　砂七次共得一十四兩丹頭各自收起却
　用朝生草煑一日
三變用第三次養出新砂子鐵臼内搗碎成
　末用崑崙紙包一重却用地丁花巴豆萆
　麻肉爲膏子毬住砂子坐合内固濟入爐
　用火半秤煆一宿冷取出一片如玉乃至
　寳再打碎作匱子
四變將前煆出玉片砂子作塊以粉霜硇砂
　硼砂等分爲末以蜜滚砂子以此末貼身
　滚之以崑崙紙包以㘽蓮在前於聖無知
　匱内灰池内養七日四兩火白體成寳此
　丹七次方足收起
五變將前養出白體匱子却將在鼎内鋪下
　上傾汞二兩固濟下入灰池用火二兩至
　三兩養七日取開又澆汞二兩又養七日
　又澆二兩再養七日又澆汞二兩養七日
　共二十八日再入汞三兩陰火四次二十
　八日第四次却入四兩陰火六兩第四次
　共二十八日又澆五兩汞六兩火四次二
　十八日足
六變將前養出玉笋不可損壞再入花銀盒
　子内坐成火爐上陰火五兩澆汞五兩三
　日一次用三無盡只管澆之後起如瓊林
　玉樹形如虬頭紅色如珊瑚之狀𤇨之成
　寳
七變將前玉笋二兩研細先入一半在鼎内
　次以雄黄雌黄硫黄硇砂各一兩同研入
　在鼎内却以玉笋末一半蓋之固濟伏陰
　火一斤養三日取出作一塊如金打碎四
　兩入硃砂一兩温之七日四兩火也取下
　𤇨之成上色紫磨金第二次養硃砂二兩
　七日火四兩也
八變將前養出硃砂八兩澆汞二兩陰火四
　兩四正火四兩養七日成寳每七日一次
　澆汞展轉無窮到此切宜量福力爲之
九變將硫半斤入銚溶化下汞二兩同炒黑
　色再研末前七變三黄末鋪蓋固濟四兩
　火養三日六兩火養四日澆汞四兩成上
　等山澤白寳如此節節澆之七日火也四
　十九日足
十變將前九變丹頭研末先用鐵銚一枚安
　汞五兩下面用火半斤却以丹末三錢糝
　之以盞封定濕紙固封候蟬聲住火一煆
　成五兩山澤至寳
十一變將九變玉末一兩第十變糝制汞一
　兩合研爲末以紅銀一斤溶化投此末一
　兩化成白體至寳
十二變用七變三黄一兩第六變硃砂一兩
　第十變汞牙一兩和合一餅入鼎温養七
　日收起却以銚内以汞五兩入前養出四
　神二錢以盞覆之下以火半斤候蟬聲起
　加火一煅成上色紫昌至寳
十三變用九變汞硫五兩加上色雄雌硫硼
　砂各一兩同研入合子内固濟入爐養火
　三七日足日用二兩火夜用四兩火取出
　點化五金八石成至寳
十四變將前制出三黄四兩作匱養上等硃
　砂二兩三七日初二兩火次三兩火次四
　兩足取出硃砂與三黄和研作末露水元
　如黄豆大以長流水下可延壽百年長生
　不老走如奔馬
十五變將前養出硃砂脱出成金鑄就神鼎
　一枚可容藥物又鑄鐵鼎一枚以雲母曾
　青水晶中英石鉛丹以楮汁和泥托在大
　鼎内内安神室方擇高原福地造庵結壇
　修煉大丹
十六變用十四變三黄汞二斤二八靈砂三
　斤混合研匀搗三萬杵入在神鼎内封固
　再入大鐵鼎内封固口縫令密次以六一
　泥固濟安灰池或天地爐内上水下火鼎
　相合五斤火養一月三斤火養一月二斤
　火養一月五斤火養十日共一百日取出
　入地埋之出火氣一年次懸井水中百日
　取出研三萬杵爲粉以甘露水爲丸如菉
　豆大再入神室内養火七日四兩火也養
　足取出與一粒雞食之化鳳飛去犬一粒
　化爲龍飛去以此丹祭謝天地北斗將一
　分棄於名山大川然後可服之成眞仙也
　非有福力不能到此戒愼之焉如人服却
　以金甘露汁浸一月三次搗倒去火毒然
　後服之直造仙階務在周貧濟度世人可
　也修煉之際每一變皆可服餌但不若能
　至九轉十六變成功妙用眞是仙材功在
　堅心勤力修持爲妙未有不達也
　　　外丹
取銀末作匱法將銀拍成箔用醋蘸過用
　硫末摻次以水田草五七葉蓋之固濟口
　縫以火煅令通赤放冷取出以成粉矣
硃砂法好硃砂一兩以硇硫各一分硼半
　分右用醋和漿水於磁石器内煮三晝夜
　如醋耗常於火畔别用一器煖醋逐旋添
　之三日足取出用温湯淨洗量度藥多少
　用合大小固濟將銀末先鋪一重㘽盡硃
　了以蜜調蛤粉固口縫候乾安灰池内頂
　上灰可厚一指初用火一兩半養三日次
　添二兩火養七日次添三兩火養至二十
　日次又添火至四十兩養四十九日取出
　火上燒直候伏火爲度方可用若要出銀
　用鉛池煎之如要增匱不用銀末依前㘽
　鋪養養火增一日子午下火須是依時行之
　　　三聖法亦名小九轉
硃砂好者(十/兩)硫(一/兩)汞(一/兩)
　將三味同研一日極細不見汞入合子内
　按實用佛耳草(即芸/薹也)生者一兩搗入鹽一
　錢更用研杵成塗合蓋内即用蓋藥合子
　外以石脂聖無知神聖醋炭灰些同杵爲
　泥封固合口了却卜一吉地坑深闊一尺
　二寸以釘釘入定住火門却以熱醋用炭
　灰二錢攪醋於坑子内外解穢了方安下
　合子定了杵羅細炭灰覆之没合子厚一
　指許上面别鋪炭灰厚五寸許用火于後
　第一日(一/斤)第二日(二/斤)第三日(三/斤)第四日(一/秤)
　炭火煆一日盡住直待冷定第六日取出
　開看其砂如血點似鏡面也
　右件辰砂一兩研用極細用紙帖安合内
　蓋子上换葉一如前法固濟火候所有三
　五六七度一一如初固濟火候一同第八
　次取出合子内研細再投藥如後
硝石硇砂白礬青鹽柳絮礬硼
　六味各一錢與上藥同研細入合捏實上
　面更鋪研細硫一兩蓋合徧所有蓋合藥
　并固濟一如上法同用火法于後
　四兩養七日半斤養七日一觔養七日了
　將一秤火煅了待冷取出其硫在上不與
　藥相合輕以匙挑之令出别處不用相和
　硃藥則將前煅了本藥研細入前煅了硃
　一兩同研細入合固濟其火候亦如前第
　八次一同亦用火一秤煅盡爲度取出研
　細分作三分
一分用紅米飯丸如一錢重陰用之一錢一
　丸可乾汞十兩入甘鍋内下以半斤熟火
　逼之似微煙起碎前藥一丸摻在上即時
　鈐熟火一條横在鍋口上其汞奔走作聲
　直候聲絶簇火三斤一煅通紅欸欸傾入
　池坑内以濕紙蓋之取出分毫不折
一分入好葉子雌黄好膽礬各一兩同研合
　和了入合内依前法固濟入灰池内用火
　三斤養三日畢再以二秤火煅盡令冷取
　出研細一兩藥分作十處每一錢可乾汞
　十兩作上色庚辛之物也
一分入粉霜一兩滚研細入盒子内固濟火
　候如前法一同二秤火煅令紅待冷取出
　細研一兩分作十處每一錢可縮賀十兩
　成寳也
　　　考異
脱胎芽子伏火丹砂一兩入黄堥澆汞一
　兩頂火三兩寅午戌抽换養三晬時汞已
　伏狀如玉笋再澆再養一如前法可摘堅
　而老者用之謂之脫胎芽子如此四次歷
　十二日即可轉澆也
離母芽子轉澆用脱胎芽子五兩澆汞四
　兩頂火四兩養三晬時下用水鼎如此六
　次歷十八日後得二十四兩自然成片塊
　前後不相粘謂之離母芽子過華池沐浴
　露一宿然後可用其脱胎芽子青翠堅如
　石
華池法用硫黄硇砂蓬砂青鹽更添醇酒
　一升他皆同
天産黄芽丹砂石膽五倍子
　右三味同碾羅爲細末米醋潤丹砂就其
　中衮纏作衣令匀厚重頭金砂子厚裹用
　包指法米醋一斗青鹽一兩懸煮令乾每
　丹砂一兩脱胎芽子細末三兩覆藉入黄
　堥伏火鹽蓋頭封口頂火一兩寅午戌抽
　换養七晬時竟取鹽已化盡撥取丹砂剥
　去金砂子洗淨丹砂通赤如金勿鎔每一
　兩入汞五兩同乳匀納神室坐黄堥内封
　口固濟火半斤煅火盡已半乾更加火一
　斤火盡寒取其汞已乾狀如金笋謂之天
　産黄芽又謂之白馬芽又謂之眞鉛其丹
　砂飛在神室頂上如蜂窠而輕眞紫河車
　也任用每天産黄芽一兩入汞三兩頂火
　四兩卯酉抽换養一晬時汞已乾每乾汞
　三兩入丹砂或靈砂同乳匀細置鐵合内
　澆汞汞不枯竭
造紫金白雪紫粉(二/兩)汞硫黄(各一/兩)
　三味同乳不見星無聲爲度納太乙天宫
　坐黄堥内頂火二兩卯酉抽换養五晬時
　竟入汞一兩再養如前法增汞至十兩取
　則丹體散色如金每一錢製汞五兩成紫
　金此力與大丹同颺少許在空中化爲白
　雪漸漸高遠莫測其際焙打作匙筋用之
　如遇毒藥其毒即四散開去米醋煉紫粉
　五兩製作合子候乾納汞三兩坐黄堥内
　封口又火養一晬時即乾
　丹砂雄黄雌黄各一兩同乳匀細納黄堥
　紫粉二兩蓋頭封口固濟頂火二兩卯酉
　抽换養一十兩晬時取乳細楮汁丸如菉
　豆大每一元點汞五兩立乾以四神四兩
　覆藉丹砂三兩頂火二兩養七晬時取乳
　細楮汁丸如菉豆大可以起死紫粉半斤
　汞一斤同乳不見星爲度納黄堥封口固
　濟頂火四兩養一晬時點五金成寳紫河
　車丹砂各一兩雄黄四兩同乳匀細納鐵
　合封固頂火二兩卯酉抽换養四十九日
　竟汞一兩同乳匀細頂火五兩卯酉抽换
　養五晬時竟澆汞五兩火候如前法汞乾
　皆成金澆養不竭謂之仙人金谷子種玉
　田術
　紫河車丹砂各一兩雄黄四兩同乳匀細
　納鐵合封固頂火二兩卯酉抽换養四十
　九晬時竟汞一兩同乳不見星爲度頂火
　二兩養七晬時加汞再養一一皆如前法
　候加至汞一斤取色如紫金璀燦乳細楮
　汁丸如麻子大每一丸製汞一斤成紫金
　紫河車一兩覆藉雄黄一兩納太一天宫
　置黄堥内頂火二兩養三晬時取雄黄乳
　細每半兩於鐵銚内撓汞十兩如常法候
　聲絶更養一晬時漸逼令紅徹成紫金
　紫河車四兩汞半斤同乳不見星爲度納
　鐵合封固頂火二兩養四十九晬時竟乳
　細再養一年穀汁丸如麻子大每一丸製
　汞一斤成紫金
　白金砂汞各五兩結成砂子以黄白金精
　覆藉入黄堥頂火一兩半卯酉抽换養七
　晬時成名寳笋分作二分以一分對汞結
　砂子一一皆如前法竟又分又結又養如
　此九轉可點五金
　寳笋以汞澆養其火候爐鼎之制温養用
　養丹頭法澆至十次寳笋力竭可鎔作銀
　亦謂之仙人金谷子種玉田術
　寳笋所生芽子乳細覆藉丹砂五兩納黄
　堥頂火五兩養五晬時竟取不奪胎色以
　生丹砂等其多寡同乳匀細納太一天宫
　内置黄堥中文火養二十一晬時竟丹體
　散色如金名赤石丹砂用以作明窗塵尤
　奇事也
白馬牙變轉法黄金八兩甘鍋内氣火鎔
　焰硝撮令淨白馬牙乳細逐一刀圭抄入
　汁内自然鎔化以盡爲度候澄清鉗甘鍋
　坐灰中極寒打破自然分胎名黄芽
　黄芽丹砂等分同乳細納甘鍋内只可七
　分滿瓦陀子蓋口氣火鎔成汁鉗置灰中
　極寒打破自然分胎丹砂已伏色如爛銀
　斫作博骰大絹裹懸於砂鉢内青鹽石腦
　油酸石榴皮右三味等分投漿水煮一晬
　時沸湯洗淨四十五過去盡藥氣焙乾每
　一斤汞四兩同乳不見星爲度納黄堥封
　固候乾坐平地灰塚生熟炭五斤圍煅火
　盡寒取汞皆入丹砂骨髓與之俱化分毫
　不折謂之眞伏火銀色丹砂
　銀色丹砂二十兩乳細以八兩鋪黄堥底
　丹砂十兩以銀末作衣蜜排在中央以銀
　色丹砂十二兩蓋頭築捺平實封固頂火
　四五兩養七晬時竟火三二斤煅火盡寒
　取其色丹砂入匱者長生愈乆愈靈其丹
　砂黑如鐵千回萬遍烹煉皆成金汁精魄
　不動分毫不折謂之鐵色丹砂椎如兔矢
　大以點五金
　銅鍮石黑鉛白鑞鐵各一兩鎔成汁以鐵
　色丹砂七錢點之熾炭攪匀候清良久鉗
　置灰中寒打破其丹砂在上粒粒不動其
　五金在下成雪花汞銀其色點丹砂力已
　慢只可乳細作紅荔枝銀外匱
　丹砂如帝珠子大者三七砂子裹之崑崙
　紙絹兩重褁之白礬朝生暮落花投流水
　煑一日取剪裁令齊淨經點鐵色丹砂乳
　細七錢蜜煉成劑再裹之崑崙紙兩重裹
　定煉泥固濟候乾炭四斤就地圍定熟火
　三斤簇煅紅徹翻轉毬再簇餘火候火消
　及八分去火寒取砂子丹砂皆成至寳謂
　之紅荔枝鐵色丹砂更不動亦不折但力
　又慢聚及一斤入汞四兩同乳不見星爲
　度納黄堥封固候乾穩坐平地濕灰塚之
　炭五斤半生半熟圍簇火盡寒取分毫不
　折作砂子長生匱
　三七砂子十兩分作十丸棕櫚寬裹白礬
　朝生暮落花投流水懸煮一日長生匱八
　兩鋪黄堥底匀排砂子於上以十二兩蓋
　頭築捺平實封固頂火四兩養七晬時火
　三斤煅紅徹去火寒取砂子盡伏匱不動
　如經乆砂子可自二八一九也以漸至㘽
　蓮至澆汞至糝製其匱顔色漸黄始信丹
　砂之功異於八石
長生匱丹砂二十兩雄黄雌黄各二兩
　黄礬石膽柳絮礬蒲桃青(各半/兩)
　右七味秤同乳匀細熟絹兩重寬裹之
　石腦雄黄雌黄黄礬皂礬
　石碌青鹽代赭石柳絮礬(各一/分)
　右九味秤同乳匀細投米醋中懸煑二晬
　時竟取焙乾納黄堥封固候乾火五斤就
　地煅火盡寒取去輕浮者乳細作匱養金
　砂子一一皆如養銀砂子法匱經乆可養
　丹砂亦如養砂子顆顆透骨名金丹拱金
　鎔過成金然金砂子及丹砂皆須九味醋
　中煮一晬時方可養九味醋可留乆用如
　竭增醋可也
治大麻癲風藥感應大風丸(如桐子大每服/二十丸輕病十)
　(丸五/丸)當歸(一/兩)全蝎(一/兩)大風子(一/斤)
　章腦(一/兩)水銀防風何首烏羌活
　(各五/錢)白芨白芷乳香蒼术(各三/錢)
　大黄(二兩生/熟酒製)甘草陳皮(各一/兩)麝香
　(不拘或一/錢二錢)詩云
　歸全風腦一般般水防何活五錢乾芨芷
　乳蒼三分足黄甘陳麝不俱安
　右件糯米糊爲丸如桐子大每服二十丸
　空心白湯送下宜食粥飯忌鍋底蘿蔔頭
　山藥地立棗子柿花(去/霜)黄瓜西瓜東瓜生
　瓜藕菱甘蔗茄子糖白魚海中魚黄白海
　月瓊枝餘外者皆不可食再發不治好酒
　可食忌房事



庚道集卷之九




















