#+TITLE: 太上慈悲道場消災九幽懺--葛玄
#+DATE: 2018-05-12 10:21:47
#+SOURCE: github.com/kanripo/KR5b0246 master 8e68b36a                
太上慈悲道場消災九幽懴序草一
　　　　三洞法師玄静先生李舍光撰
原夫赤眀始開雲篆肇形於霄極炎漢後啓
靈文漸布於人間西蜀則金闕遺科東吳則
太極傳教繇是大有秘笈洞真瓊章張徐顯
之於前陶陸敷之於後師資繼踵代生其人
矣
太上慈悲道場消災九幽懴者始自太極左
仙公葛玄於後漢桓帝時居天台上虞山隱
身修行感太極真人徐來勒下降于仙公之
室以靈寳天書玉字洞真洞玄洞神三十六
部寳經授之於仙公焉仙公在山精思靜念
數十年間通神感聖山精木鬼衞護稽首沈
魂逝魄悉得超生自謂大乗奥㫖可以開導
衆生拯濟沈溺遂於三洞品内撮其樞要纂
集懴文使令當世群生悉闻悉見將來多士
易悟易行至於無間酆都阿鼻寒夜三途五
苦八難九幽沈滯苦魂不遭幽閉乃及見存
過去未來所犯新罪宿愆𡨚結災難普得法
潤俱㑹正真因而流傳當爾之後趨惡縁者
百不二三悟善因者十有八九是故仙班之
業爰備化導之功既盈故立斯文標于卷首
云耳

















太上慈悲道場消災九幽懴卷之一
　　　　太極左仙公葛玄纂集
元始玉皇上聖應物流形隨方立教教非經
寳莫啓塵迷口吐瓊文演兹靈祕還淳返素
要此憑心就學有方見於斯矣生神章經言
元始天尊以龍漢劫說洞真經一十二部一
曰太一二曰妙林三曰太清四曰徹視五曰
上清六曰開化七曰元陽八曰妙真九曰開
山十曰十仙十一曰玉林十二曰黄老此經
藴在大洞玉清境藏中至赤眀劫說洞玄經
一十二部一曰靈和二曰靈寳三曰通神四
曰無量五曰集仙六曰内祕七曰至真八曰
集善九曰練精十曰生死十一曰宫圖十二
曰銷魔此經藴在大洞上清境藏中至開皇
劫說洞神經一十二部一曰太真二曰至徳
三曰黄庭四曰練氣五曰道徳六曰元神七
曰大劫八曰内簡九曰神祝十曰三皇十一曰
按魔十二曰小劫此經藴在大洞太清境藏
中如是三洞真經三十六部列于金格七聖
垂範明乎王篇萬劫一開法隨人出三洞者
可緫爲一乗故正一云三洞雖三兼而該之
一乗之道太玄爲大乗太平爲中乗太清爲
小乗正一通於三乗約位明者三洞主於三
清太玄主上之三宫太平主中之三宫太清
主下之三宫此三洞真經備明奥典隨方教
化開度人天接引群生處於人世行有髙下
法有淺深能使六道歸真三乗體悟我今念
將來之世昇沈六道幽顯四生寒夜九幽羅
酆五苦沈滯魂爽受諸報對當生受苦不脫
𡨚魔纂于三洞真經集演慈悲道場消災九
幽懴法一部十卷立義成篇考究幽玄義周
存歿若人禮拜尊聖懴悔𡨚愆即得離三惡
道中得轉九清境内漸悟無爲歸依大道太
玄經云昔青童君告言人爲道亦苦不爲道
亦苦且唯世人自生至老至病護身至死其
苦無量心惱積罪至死方絶況多不終其壽
爲道亦苦者清淨存真守玄思靈尋師奉法
勤心不惰用志堅恪亦苦之志視諸侯之位
如過客視金帛之寳如礫石視紈素之貴如
絺綌可謂能問其道西城君告言人死墮三
惡道得爲人難既得爲人去女爲男難既得
爲男情體完具難既得完具生于中國難既
生中國值有道君王父母難既生值有道君
王父母生世學道有慈仁善心難既有慈仁
善心信道徳長生難且夫三惡道者地獄餓
鬼畜生難轉人身乃爲鳥獸蟲畜之類若欲
求免以何善力
天尊言若欲求免三惡道者但當於我應化
真聖像前先廣發志願次除三業六根後歸
依三寳然後廻向莊嚴敘問懴悔即證人神
㑹天仙道
　　　廣發志願品第一
今日道場大衆及以懴主某惟念此生得受
人身處於浮世獲親真教瞻禮聖容稽首歸
依發大志願一願我今等衆從今日去立種
種善行化六道四生齊同解脫永離世間穢
雜境土二願世世生生得岀家捨俗恩愛隨
縁告乞廣建福田常行慈忍永離人我三願
常逢勝友引接開示四願值明師資受無上
道五願聞正法如說奉行六願見天尊親承
聖㫖七願度一切後巳先人八願以法音廣
宣愚昧九願諸衆生皆發道意信禮經像修
蓋靈觀香華燈燭隨力供養十願我心堅固
不退以此善力願魔鬼摧伏國界清寜未聞
者聞未見者見樂小乗者願不疑中乗人中
乗者願不疑大乗巳入大乗者願一切衆生
悉聞智慧未省悟者願當覺悟巳省悟者願
當増長巳増長者願爲人耳目爲人道師爲
人父母爲人兄友同㑹道場共爲法侣又願
諸衆生於經法前尊長前所生身處及他身
處至内外法不起犯心慢心𢗣心嫉心慳心
又願諸衆生凡所修福不獨爲己身普及一
切若見孤獨幽繫疾病起救心濟心道心真
心又願隱現真聖同▲覆護共以拯拔令懴
主某及我等衆成就廣願心同真聖方願三
世父母六親眷屬見在世者悉同安樂巳過
去者不生惡道未來世者不結重罪悉同今
日起如斯願果(一拜)
　　　除三業六根品第二
今日道場大衆人各運心及以懴主某今生
過去未聞正法多起邪心識性荒迷不求至
理業報經言一切有形皆悉浮假念念滅壞
曽不暫停苦惱輪迴不省不悟三途往返萬
劫辛酸受身生身煩惱纏縛皆由三業爲有
六根一眼根二耳根三鼻根四舌根五身根
六意根所謂諸根能生諸業故曰六根猶如
草木生諸華實展轉相生故有六情六慾六
染六入六賊六塵六識而色聲香味觸法本
來空寂不動身心衆生執繫妄懷取捨念念
馳競煩惱纏身以是因縁流浪生死若能清
淨智慧審自思惟於我像前悟此六根則諸
根皆盡三業者一身業二心業三口業我今
等衆及以懴主某但縱三業及以六根無量
劫來未曽覺悟特於今日真聖像前起智慧
心發覺悟意盟誓除滅先當懴身業罪者身
則生來殺盜滛縱貪求細滑懴主某誓從今
去不行殺盜及貪細滑不起滛縱求離愛纏
願遇經法及對像前香湯沐浴潔整形神念
道思真扣鳴法鼓存想三寳迴懴有情永求
清淨果(一拜)
次當懴心業罪者心則生來貪瞋癡愛馳騁
雜想懴主某誓從今去不起貪瞋不生癡愛
不思邪僻常慕正真願遇經法注念專志如
對
三寳普使歸依得入無爲果(一拜)
次當懴口業罪者口則生來綺言妄语惡口
是非懴主某誓從今去不恣雨舌生念存心
常懷清淨永斷是非願遇經法及對聖像前
精專轉念普使聞知長證仙聖果(一拜)
次當懴眼根罪者眼則生來虚假實非真正
恣眼生縁妄視色境懴主某誓從今去不恣
兩眼生縁貪求色想真正觀視見相皆空求
盡難思果(一拜)
次當懴耳根罪者耳則生來聞於五音清濁
智辨懴主某誓從今去不恣兩耳聞聲役亂
身心縈纏煩惱願證寂静果(一拜)
次當懴鼻根罪者鼻則生來覺於香臭通逹
氣息懴主某誓從今去不恣兩鼻聞香分别
薫穢混雜元氣衝觸靈臺當證玄虚果(一拜)
次當懴舌根罪者舌則生來貪於五味無足
無厭言是說非讒忠佞善懴主某誓從今去
不恣於舌了甞滋味闘諜口舌及起播揚得
證正真果(一拜)
次當懴身根罪者身則生來只欲貪歡歿後
孰知受苦懴主某誓從今去不恣身縁貪慕
邪滛及縱歡娛常求退身度人歸證大道果
(一拜)
次當懴意根罪者意則生來無定堅固變易
難量猶如猿馬喻若火風懴主某誓從今去
不恣意根終始一定動息不亂入證自然果
(一拜)
今日道場大衆人各運心及以懴主某所懴
如上三業六根罪業上願
十方無上靈寳天尊諸尊諸聖諸真諸仙巳
得道大聖衆十方隱現一切尊聖發護念心
擴慈悲意當令懴主某曠劫以來至于今日
所有罪業願從一發念心盡皆消滅乃至生
身父母受度師尊億曽萬祖兄弟六親姻蘿
眷屬見在今世及未來世承斯懴悔悉使蕩
除巳過去者不淪惡道及處幽隂速證往生
長樂國土(一拜)
　　　歸依三寳品第三
今日道場大衆人各運心及以懴主某曽聞
大藏經言一切衆生生身天地不知覆燾雖
禀大道罔知寔本乃背明向暗逐末棄元返
正歸邪踈真就僞三光穢犯十惡長爲不生
慚愧常萌蠆心且夫修善建福者必先歸依
三寳故經言若不歸依三寳是故善法無可
依憑三寳者道寳經寳師寳趣向不同果因
各異道寳者三界十方分形萬化或爲國主
或作帝師立以天地覆育生靈釋赦罪源消
蕩災難乗龍現相駕輦騰空自在無爲故尊
道寳經寳者華臺紫字騫樹玄文天上人間
仙官秘藏蒼龍寳軸白鳯瓊函四品五千玉
編金簡玄空之案霜羅之巾究竟大乗故尊
經寳師寳者未明法則那别根由欲度愛河
逹于道岸若無階梯及以舟楫不得師資如
何證果成就戒品立此法身故尊師寳今日
道埸大衆及以懴主某伏爲(平安/追薦)對真對像
懴罪懴愆稽首投誠歸依敬禮
　稽首歸依十方一切道寳(一拜)
　稽首歸依十方一切經寳(一拜)
　稽首歸依十方一切師寳(一拜)
今日道場施主及以大衆仰願
十方無上一切正真三寳伏願慈悲普降妙
感隨機懴主某伏爲(平安/追薦)依憑三寳䖍奉至
真伏願玄光慧力常度四生穩泛慈舟永廕
三界當使人神恱意幽顯荷恩聞見者願入
法縁禮敬者悉令悟道(一拜)
　　　迴向莊嚴品第四
今日道場大衆人各運心稽首歸依
三清四境八極九霄三十六天三十二帝四
維上下五方無極十方無上靈寳天尊至真
明皇道君太上老君諸君丈人十二仙君十
方巳得道大聖衆中天三皇星帝日月五行
二十八宿南宫北斗璿衡衆曜五嶽四瀆四
海九州名山大澤主宰髙真司命司録五帝
三官㝠司曹局九幽羅酆六宫九府左右上
下地府官屬九土三十六皇君此界龍神一
切賢聖伏願共降無私同迴有鑒懴主某伏
爲事意至誠在心精嚴舍宇命經請像然燈
𤑔香稽顙投誠請我等衆遍禮
十方無量化現應號天尊惟願諸大真聖諸
大神仙諸大主宰諸大龍王虚空靈識證明
懴悔拯拔有情普使聞知獲悟
太道懴主某五體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玉寳皇上天尊
　　志心敬禮福生無量天尊
　　志心敬禮延壽益筭天尊
　　志心敬禮長生保命天尊
　　志心敬禮消災解厄天尊
　　志心敬禮八卦護身天尊
　　志心敬禮九宫捍厄天尊
　　志心敬禮紫清降福天尊
　　志心敬禮興大福力天尊
　　志心敬禮法橋大度天尊
　　志心敬禮保命護身天尊
　　志心敬禮太一救苦天尊
　　志心敬禮隨機赴感天尊
　　志心敬禮流形億劫天尊
　　志心敬禮分形萬化天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮海空智藏真人
　　志心敬禮普得妙行真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
東方無上靈寳天尊諸尊諸聖諸大真人諸
大童子遍十方際盡玄虚界隱現一切尊聖
懴主某先願以斯功徳遍悉莊嚴上資
皇家億曽萬祖先皇考妣七廟尊靈遷神紫
漢錬魄朱陵沐浴寳池優閑妙苑披絳霄服
戴翠霞冠乗三素雲馭八鸞輦超凌蘂闕受
事玉清面禮虚皇齊肩上聖擢位神真參名
列舘處於上界利安下土長庇宗祧永昌禋
祀享作無窮普天幸甚次願
當今皇帝龍圖啓煥鳯暦騰芳慶祚無疆鴻
基永固萬善雲集千祥霧臻
聖體佳安宸襟慧照堯天永覆舜日長明然
以叡智圓通徳教廣被號爲盛極若無古𥘉
澤及華夷恩覃荒徼公卿明允攸序皇猷文
武雄才孔修帝業五侯九牧百辟庶寮安國
寜民奉公從政殄消時疹調泰寰瀛榖菽豐
穰兵戈消偃共樂康泰咸歌聖明次願
皇太子器重元良道光疊耀與天合徳與日
同明濟廕羣生資成聖治道徳天富禮樂日
新光讃皇猷恩霑赤子金枝挺秀玉葉延芳
皇后六宫嬪妃帝女月娥比艶金母齊年堅
符乾健無窮永固坤儀長在積功累徳内聖
外王諸王帝族世子公侯貴戚朝賢州牧方
鎮徼巡僚佐縣長督郵常負勤勞毎懷忠孝
願承禮懴體同山嶽夀比滄溟長守維城永
安磐石至徳淳厚惠及蒼黔獸去珠還雉馴
螟息光符有道克賛無爲次願士農工商一
切等衆普天率土貴賤尊卑同霑懴法傍頼
讃揚各恊康安遍增恱豫又願潜飛蠢動一
切有情俱離罣礙咸得法潤永消業障對聖
對真同願同樂次願懴主某九祖先靈宗親
眷屬前亡後化新魂舊識願承寳相普度法
橋逕適朱陵便超火錬靈魂瑩潔受報精通
陞陟仙班咸光祀葉見在耆㓜内外姻蘿各
享年齡宗祊慶瑞悉霑慈澤永居聖世同會
道縁又願三途五苦八難九幽無滯圓扉超
生嚴淨皆承道力迴向玄功克洽願心齊登
道岸(一拜)
　　　敘問懴悔品第五
今日道場大衆人各運心仰對
慈尊敘問懴悔懴主某拱手當心長跪諦聽
昇玄經言一切衆生自從無量劫來至千今
日宛轉世間輪迴生死飄浪愛河沈滯聲色
迷惑有無懴主某不知往業因何所致不悟
宿縁從何所得不悟正真得離生死今日有
幸值此懴法稽首歸依求審聽受業報經言
昔寒靈丹殿無上天尊愍念衆生生死罪苦
遂即分身三界散體十方天上地下無不經
遊至福徳天中天積世界坐七寳光明喜與
三世巳得道大聖衆諸天天帝飛天神玉真
人童子無▲數衆大㑹說法時有普濟真人
侍座從無畏中起歎無量劫來未甞見慈尊
歡喜得如今日施大法雲注大法雨普令見
在各得解悟隨分利益不可思議願籍神通
欲觀無極世界善惡因縁開示當來令知宿
命過去未來見在三世之事說是語巳禮拜
伏地仰聽慈顔
天尊語普濟言汝今能發是願起大善心利
益一㓛不可思議值此因縁即放九色光明
徹照諸天百億世界乃至下方無量國十威
神洞徹照耀無閡皎在目前猶如指掌普濟
及諸大衆乗此威光得見諸夭之上衆聖遊
戯項負圓光身相具足變見自在大小隨宜
或駕景騰空乗龍馭鶴逍遥應化神通無閡
見有天男天女玉童玉女無鞅數衆見有鳯
凰孔雀師子辟邪侍衛左右見有金堂玉殿
寳臺珠閣天樂天華天果天樹寳池金苑仙
人遊戲毒龍猛獸帀繞城闕天厨天供百味
羅列旛華幢蓋百寳莊嚴見有飛臺行舘空
裏轉移天衣雲蓋虚内相迎見有土地皆成
七寳金銀珠玉宫殿園苑竹林鳥獸音聲歌
樂衣服茵席氊褥皆悉自然並非人造見有
諸仙諮問法相天王以問吉凶百座千座乃
至萬億寳座講說大乗飛仙天仙諸始學仙
問法論難見有如此福徳快樂自在種種不
可名目之處又見諸天之下大聖髙真乗雲
駕虚持旛執節按行衆生罪福籍録飛天神
王善惡童子日日遊行人間條録善惡以奏
諸天雲宫星府日月宫殿山川嶽瀆主宰靈
官考較人民善惡功過見有五星失度七曜
差移二十八宿不依分野妖星災曜侵凌帝
座見有國土兵革四興人民叛亂水旱蟲蝗
惡風暴雨見有人民醜宿纒年凶星加運天
羅爲害地網爲殃家門轗軻人口淪亡五瘟
七疰作祟爲患土神墓鬼依草附木枉死精
邪妄作先亡通神攪撓水木作祟男女終身
無子有子不得長大見有男女枷鎻牢獄鞭
笞考掠官事口舌貧窮困苦無人憐念長病
在牀求生不生求死不死風癩癲癎邪狂惡
疾愚癡憨騃身不具全見有雷電所傷遍身
生瘡刀兵水火燒焚斫射見有毒蟲猛獸吞
螫(音/識)摶噬見有孤寡飢寒獨受辛苦見有男
女中道分離不終於身母子分張爲人奴婢
形容醜陋人不喜見壽命短促懷抱夭亡見
有男女生不具足手脚攣跛耳聾目盲瘖啞
百病見有男女身體破裂舉身膿血脣口斷
壞鼻梁崩折人所憎嫌見有地上人間山川
嶽瀆江河淮海飛禽走獸水族浮沈含靈蠢
動種種異𩔖又於地下九幽羅酆諸獄之内
見有罪人受種種考捶不可名目苦痛辛酸
切骨傷心罪業報對之處於是普濟真人今
見諸天諸地有如許因縁罪福苦樂不同不
知前生何修今身何犯前身何福今生何罪
爲是禀身自然爲是業報而來爲是水三使
之爲是父母之因爲是當身所受爲是先世
種因爲是罪至一身爲是殃流子孫爲是修
善可得拔度爲是任命自然惟願天尊大慈
賜垂開悟令衆曉知宿命因縁
慈尊答言一切衆生皆悉道子子有疾痛父
母憂悲子疾得除父母安樂既有斯苦當須
療治善哉普濟能發如此深心開悟法利覺
曉群品汝之所問實應吾心子向不言吾亦
應說子之慈悲與吾無異子之功徳不可思
議爲世福田爲世舟楫爲世父母爲衆導師
爲衆主首爲衆法學爲衆因果但當復座吾
爲說之今日道場懴主某得聞始劫無上真
人請問天上天下地上地下衆生苦樂罪福
種種宿命因縁不可思議今懴主某爲(平安/追薦)
禮此懴文五體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玉寳皇上天尊
　　志心敬禮作三界師天尊
　　志心敬禮應化自在天尊
　　志心敬禮流光世界天尊
　　志心敬禮傳真普照天尊
　　志心敬禮法源廣順天尊
　　志心敬禮延生浩劫天尊
　　志心敬禮無量慈廕天尊
　　志心敬禮法藏瓊文天尊
　　志心敬禮廣開方便天尊
　　志心敬禮度衆生厄天尊
　　志心敬禮救八難天尊
　　志心敬禮化三途天尊
　　志心敬禮昌國化人天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮逍遥快樂天尊
　　志心敬禮隨願往生天尊
　　志心敬禮海空智藏真人
　　志心敬禮普徳妙行真人
　　志心敬禮大慈救苦真人
　　志心敬禮大悲拔罪真人
今日道場施主某及以大衆仰願
東方無上靈寳天尊諸尊諸聖諸大真人諸
大童子遍十方際盡玄虚界隱現一切尊聖
伏願普賜慈光同施法藥昇遷國家宗祖七
朋三祧保安帝主國王臣僚宰輔度脫懴主
某及以我等三世父母師尊眷屬上至九祖
下及七玄信施檀越應受日月懸照未顯之
界飛走沈浮九幽諸獄受罪苦魂使離殃纒
同超道岸(一拜)
今日道場大衆曽聞昔劫普濟真人請問天
上天下地上地下種種苦樂罪福因縁懴主
某伏願今日投誠特來聽受經言昔普濟真
人所問諸天之上衆聖衆真於金堂玉殿寳
臺珠閣天宫之内自在遊戲逍遥變化種種
不可名目快樂之處
慈尊言此由浩劫修行漸漸階梯位及仙格
諸天之下大聖髙尊乗雲駕虚與人間條録
善惡奏報諸天受吾教命或遷或罰故在彼
處所是國土界分水旱蟲蝗惡風暴雨兵革
四興皆由文武官屬倚恃品宦不依國令苦虐
萬民託公枉直販弄王法故獲斯報所是人
民男女在世受諸病難種種魔災危困苦厄
身相不全貧窮下賤死入地獄受諸報對萬
劫沈淪在於惡道者皆從無量劫來至于今
劫今生今日或因父母所作或因已身所爲
上流下延造三業六根十惡重罪世世相承
受種種苦報代代相繼當等等魔折吾所說
衆生造業凡言一業其數百種以略言之未
欲備說爾時普濟聞
太上許與顯說善惡因縁報對事巳禮拜伏
地白
太上言衆生愚癡暗昧沈迷世網不能目覺
唯處業縁流轉生死受諸罪苦伏願
大慈天尊愍念開度使當來衆生歸心善道
免受苦報及落九幽羅酆諸獄受諸攷捶
太上言若有男子女人能發自然道意清淨
宅宇嚴絜巳身安立帳座坐我形像旛華圍
繞然燈續明燒香散華供養行坐念道或請
法師或自己身或爲保國泰民調風順雨禳
災度難保安住宅乞延福壽祛鬼除邪或爲
父母巳身患難星曜加臨乞求男女拔贖出
家或爲伯叔兄弟妻子或爲安慰土禁墓神
保以奴卑生財及諸種種危苦憂厄或爲師
君法屬九祖父母兄弟伯叔妻子六親亡化
巳來追資薦拔但當來向我像前禮十方無
量億數應現化身天尊聖號投誠雪露身心
懴悔無量劫來捨生受生所在託生至于今
生今日罪業即得如願消滅我之化號流布
人間載于經内上消天災下滅地禍中利人
民今世來生功徳不絶當得國界安寜帝王
延永星辰合度風雨順時魔賊𡨚家還成善
友毒蟲猛獸不生惡心風水火兵不能爲害
所願從心所求如意九幽諸獄受罪苦魂克
離幽牢即生天界四生六道悉同解脫爾時
普濟真人聞
太上說是懴法得度衆生身心踊躍不可思
議讃歎天尊而說偈言
善哉元始尊三界所共崇聖力不思議
智徳無等雙自然七寳座踊現騫林中
具足有形相無礙猶虚空將示重玄義
䦕發衆妙門了出無上道運轉大乗轅
善巧說諸法群生普得蘇我等聞是法
肅然心垢除不勝情忻恱稽首禮玉虚
今日道場大衆及以懴主某自從無量劫來
未曽值此懴法今日伏爲(平安/追薦)恭對
慈尊經法像前發無邊心起無邊意五體投
地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玉寳皇上天尊
　　志心敬禮應號化主天尊
　　志心敬禮大羅化身天尊
　　志心敬禮分身億萬天尊
　　志心敬禮浩劫垂慈天尊
　　志心敬禮萬寳光明天尊
　　志心敬禮燈光無盡天尊
　　志心敬禮變現無邊天尊
　　志心敬禮慈悲廣度天尊
　　志心敬禮應化自在天尊
　　志心敬禮三界宗師天尊
　　志心敬禮傳真普照天尊
　　志心敬禮開度衆生天尊
　　志心敬禮愍念無盡天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮逍遥快樂天尊
　　志心敬禮隨願往生天尊
　　志心敬禮海空智藏真人
　　志心敬禮普徳妙行真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
東方無上靈寳天尊諸尊諸聖諸大真人諸
大童子遍十方際盡玄虚界隱現一切尊聖
以大慈悲力難思議力度衆生力安慰衆生
力使諸衆生若居天道者今得昇遷無色界
若諸神道者令超㫒入二色界若生人道者
令登一慾界若在地獄餓鬼畜生道者令得
人身永離苦報又願
慈尊領諸徒衆於道場所禮懴所顯揚功徳
使無量國土皆得受潤無量衆生皆得度脫
無量法界悉得聞知無量上士能體大乗無
量中士能行供養無量下士能生信心無量
天龍衛濩其所無量金剛斷除魔惑懴主某
自從無量劫來捨身受身所在托生至于今
生今日所有一絲一毫一名一種以至恒河
沙數罪業從今生今日去一發念心願得消
滅乃至父母師尊伯叔兄弟已身妻子六親
枝蘿眷屬等因今禮懴悉同解脫不受苦惱
一切衆生證無上道(一拜)

太上慈悲道場消災九幽懴卷之一
太上慈悲道場消災九幽懴卷之二草二
　　　　太極左仙公葛玄纂集
　　　明鏡慈念品第一
今日道場大衆及以懴主某恭敬拱手諦聽
經言慈尊所說一切衆生凡造一業其數百
種未欲備說以略言之於是普濟真人白言
誓爲將來衆生於是
慈尊像前首述種種罪業一一懴悔即未究
盡因由願爲廣說永劫衆生得所依止
慈尊言世間男女捨身生身無量劫來受身
皆因眼耳鼻舌身意搆造諸罪殺生偷盜邪
淫放蕩慳貪瞋怒愚癡顛倒綺言妄語惡口
兩舌嫉妬勝己障礙一切飲食酒肉違犯經
戒毀壞尊像不持齋法不敬師尊背真就僞
信邪倒見罵詈鬼神不奉三寳訾毀嗊嗃輕
慢虚誕耽滯聲色染習香味沈迷觸犯内造
外造展轉相生六根互起更逓成愆罪根增
長念念成非有無量無邊罪業數喻塵沙結
習來久緫在身中先縁今縁從劫至劫一發
念心皆得清淨猶如明鏡前塵後塵無量數
塵乃至脂垢諸雜不淨積聚生翳内外不明
一旦遇其良匠拂拭磨瑩表裏光徹映照逺
近洞朗明淨還復如初何以故性本淨故衆
生亦爾神本清淨無諸滓穢但受形後内外
塵垢漸染成惡六根六情六入六染六賊六
塵六欲六識分别妄作弊穢生身内翳外滋
失其真性流浪生死𣹦入罪由報對相縁便
沈地獄受諸苦惱萬劫沈淪吾以慈悲憐念
衆生故從劫至劫輪轉人間或夏或夷或老
或少或凡或聖或女或男或貴或賤種種化
身方便教化度脫衆生經教流傳開悟一切
使離苦惱永岀泥犂但衆生智劣不能解悟
我今爲汝廣示因縁重更分别使將來衆生
歸心善道普濟聞說法喻及從分别身心踊
躍讃詠慈尊而說是偈
善哉元始尊衆生真父母重說三六根
更示明鏡諭善巧救沈淪慈悲拔衆苦
我等聞是法身心了諸故永劫於道場
爲衆說法主
今日道場懴主某㐲爲(平安/追薦)得聞偈頌指諭
懴法不可思議五體投地一心諦聽稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮好生度命天尊
　　志心敬禮上光不動天尊
　　志心敬禮大通靈應天尊
　　志心敬禮上徳光天尊
　　志心敬禮流布王天尊
　　志心敬禮無礙音天尊
　　志心敬禮常法輪天尊
　　志心敬禮轉諸難天尊
　　志心敬禮無邊明天尊
　　志心敬禮徳明王天尊
　　志心敬禮靜妙天尊
　　志心敬禮香明天尊
　　志心敬禮方華天尊
　　志心敬禮淨觀天尊
　　志心敬禮念離天尊
　　志心敬禮行世天尊
　　志心敬禮長生保命天尊
　　志心敬禮太一救苦天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮逍遥快樂天尊
　　志心敬禮隨願往生天尊
　　志心敬禮海空智藏真人
　　志心敬禮普濟普度真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
東南方無上靈寳天尊諸尊諸聖諸大真人
諸大神仙諸大童子遍十方際盡玄虚界過
去未來隱現一切真聖以甘露雨洗諸塵垢
願慈光力度脫衆生逹其彼岸畢竟清淨以
今懴主某伏爲(平安/追薦)禮此懴文惟願救苦力
扶度力濟護力消災力功徳力保安力使悉
如意一切有情普同懴悔歸證道果(一拜)
今日道場大衆及以懴主某重復至誠諦聽
經言大地衆生所居棄賢世界浮幻穢雜地
獄餓鬼畜生盈满報地修善人少作惡人多
如此世界有四時遷謝尅筭人命有長有短
春夏秋冬風雨寒熱晝夜晦明日月相促地
土沙礫髙下傾危山河險阻草木荆𣗥無一
可樂所受人身生老病死不淨假合危脆難
安爲有身故求及衣食或不充足𩚑渇困乏
衆苦逼身王法驅馳無由自在頑愚下劣所
見淺拙交朋無識共爲伴侣眼觀惡色耳聞
惡聲鼻齅惡香舌甞惡味身受惡觸意縁惡
法如此之事無量無邊壽命無常特可怖畏
念念遷謝無時暫停石火電光迅速無比百
年幾日時曏中間如是衆多種種苦事無暫
安樂又念衆生業相不絶性識剛硬喻如土
地瓦石相夾多欲之人多求利故苦惱亦多
常知足者雖於地上猶爲安樂不知足者雖
處天堂尚不稱意又念久積惡縁斷絶善根
癡愛迷執不省悟故無明障翳两眼盲故或
新業縈纒或宿𡨚相報爲臣不忠爲子不孝
心懷隂賊宻相䜛咒邪鬼所侵累經疾病非
横口舌不明暗至仕進不逹所求不得水火
兵傷生離死苦種種憂悲說不能盡又念煩
惱障重難逢善果乃及聞見不求不願超生
離苦而恃姿容少壯男女眷屬峻宇華堂種
種娱樂惟保生全一朝敗壞不問富貴大限
有期所爲何用又念衆生不知世界虚假人
天夢幻病苦危脆憂惱縈縛光隂倐忽寒暑
變遷不以片時覺悟修善只欲長泛苦海久
滯生死我念衆生過於父母父母念兒恩止
一世我念衆生慈周永劫父母見兒不孝心
致踈離我見衆生不善慈念轉加若衆生死
入九幽羅酆無間諸獄罪中我常說法代與
受苦今見汝之所問衆生罪福因縁如吞鐵
石似箭入心行慈悲念無忘時頃今說懴法
將救沈迷汝當勤行廣度後劫於是普濟重
宣偈言
　元始無上第一尊超踰三界無等倫
　無數劫來積妙行具足清淨福惠因
　煩惱結習皆已斷畢竟故業不造新
　神通威力無所畏洞逹三世了俗真
　圓備智慧諸功徳集此妙法以爲身
　處在地獄代衆生能受鑊湯爐炭熱
　寒水冰泉體不傷劒樹刀山身豈裂
　見他苦惱心悲哀爲他受苦意歡恱
　是故致得妙報身月涵滄海光澄徹
　容受一切無障礙生育萬物不窮竭
　遊入三清法位中心傳慈化流無絶
　我等稱揚未足云恩隆不盡浮生劫
今日道場大衆人各運心懴主某認四大虚
假三界浮華壽限難定體貌不堅業累所縈
愆訧是作今日值此懴法發願慇懃叩頭鄭
重滅三毒火起百善心伏爲(平安/追薦)禮此懴文
五體投地一心諦聽稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮好生度命天尊
　　志心敬禮大羅圓極天尊
　　志心敬禮寳光通照天尊
　　志心敬禮收魔滅惱天尊
　　志心敬禮常善護天尊
　　志心敬禮合道真天尊
　　志心敬禮愛行道天尊
　　志心敬禮太素身天尊
　　志心敬禮敕司命天尊
　　志心敬禮拔十苦天尊
　　志心敬禮慈悲愛天尊
　　志心敬禮觀妙天尊
　　志心敬禮獲慶天尊
　　志心敬禮三氣天尊
　　志心敬禮萬真天尊
　　志心敬禮玄元天尊
　　志心敬禮度難天尊
　　志心敬禮寳洞天尊
　　志心敬禮瑠璃天尊
　　志心敬禮長生保命天尊
　　志心敬禮太一救苦天尊
　　志心敬禮功徳海天尊
　　志心敬禮無邊際天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮妙行真人
　　志心敬禮廣信真人
　　志心敬禮大慈救苦真人
　　志心敬禮大悲拔罪真人
今日道場施主某及以大衆仰願
東南方無上靈寳天尊諸尊諸聖諸大真人
諸大童子遍十方際盡玄虚界隱現一切真
聖垂廣念心慈悲心度脫心消災心集福心
救苦心令懴主某所願諧心乗真聖果拯拔
有情同登至道(一拜)
　　　懴妄想品第二
今日道場大衆人各運心仰對
慈尊懴悔妄想罪業懴主某歛心長跪諦聽
經言一切衆生自從誕育身形染諸塵濁眼
觀五色鼻齅五香舌甞五味耳聽五音俱爲
冗雜正聲不辨正色不視意起麤兇躭迷執
滯造衆業端皆從妄想若男若女一發念心
來向我前懴悔種種罪業先懴妄想及以疑
惑次懴諸業普濟言何爲妄想慈尊曰衆生
妄想顛倒皆從心起強生分别繫念於身觸
境生迷舉心皆妄爲是義故智慧觀身骨肉
肌膚形體毛髪六根四大五臟百神諦想思
惟緫無寳處共相假合結聚成身表裏尋求
我在何處身既是假心即成空空假非真悉
爲妄想身爲妄想諸法皆然彼我是非愛憎
取捨色聲香味嫉妬慳貪殺盜邪淫綺言惡
語凡諸作業泯爾皆除内外清虚自合真道
是諸衆生若於三寳前行諸妄想或於道場
前行諸妄想或於經法前行諸妄想或於講
讃前行諸妄想或於天地虚空前行諸妄想
或於日月星辰前行諸妄想或於諸聖諸尊
真像前行諸妄想或於國王帝主前行諸妄
想或於文武官屬前行諸妄想或於出家法
身前行諸妄想或於父母伯叔兄弟枝蘿眷
屬前行諸妄想或於師尊法屬前行諸妄想
或於賢良智慧前行諸妄想或於靈壇聖跡
前行諸妄想如是諸妄想惑巳行或未行心
意纔生便受重罪心生妄想罪業身當見在
家門足諸魔難六疾纒染作不遂心困苦相
加禍及七玄咎累世世己身不闓正法不了
真理死入火翳地獄受諸罪攷當生非男非
女之身若不懴悔永劫沈墜於是
慈尊而說偈言
生前心妄想欺弄於一切死入火翳獄
形容盡焦爛後生非男身醜陋得人惡
見世作愚癡不聞真理法
今日道場大衆及以懴主某無量劫來至于
今生今日師尊同學門徒父母兄弟己身骨
肉有諸妄想未曽懴悔今日伏爲(平安/追薦)禮此
懴文五體投地一心諦聽稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮好生度命天尊
　　志心敬禮無量智慧天尊
　　志心敬禮神力無礙天尊
　　志心敬禮智光勝天尊
　　志心敬禮皆受記天尊
　　志心敬禮塵沙妙天尊
　　志心敬禮真聖智天尊
　　志心敬禮威光天尊
　　志心敬禮化氣天尊
　　志心敬禮勝相天尊
　　志心敬禮真遊天尊
　　志心敬禮常觀天尊
　　志心敬禮八極天尊
　　志心敬禮真聖天尊
　　志心敬禮真化天尊
　　志心敬禮長生保命天尊
　　志心敬禮太一救苦天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮逍遥快樂天尊
　　志心敬禮隨願往生天尊
　　志心敬禮法解真人
　　志心敬禮太極真人
　　志心敬禮大慈救苦真人
　　志心敬禮大悲拔罪真人
今日道場施主某及以大衆仰願
東南方無上靈寳天尊諸尊諸聖諸大真人
諸大童子遍十方際盡玄虚界過去未來隱
現一切真聖以大道心真聖心無量心無礙
意難思意功徳力令懴主某無始已來捨生
受生至于今生今日九祖七代已身眷屬存
亡二世所有妄想顛倒業因承此懴悔願獲
消滅從今已去願證真聖心行無爲道惡想
惡業永不造作更願聖力道力令種種衆生
悉入叡聽得受安樂歸悟大道(一拜)
　　　除疑惑品第三
今日道場大衆人各運心仰對
慈尊懴除疑惑罪業懴主某至心歛念諦聽
經言念以衆生身雖浮假塊爾有形痛痒疼
酸飢寒暑濕内動外觸念念相侵心不調和
憂惱俱至如何觀想頓得除滅
慈尊言且疑惑虚妄爲以一切有形皆悉浮
假念念無常衆生執着妄見爲有若知身不
有諸苦皆無但自忘身衆惑皆滅云何重有
痛痒疼酸普濟復言衆生疑惑執繫巳深頓
遣妄身實不可得云何方便漸示因縁
慈尊言當須定志智慧觀身諦聽思惟緫無
所實更起疑惑是致沈淪此諸衆生業行不
純受報殊别如形散影似響應聲貴賤善惡
須顯參差既有參差而不了其本性見長生
者不知從精進奉戒中來見短壽者不知從
屠殺中來見富貴者不知從濟貧拔苦中來
見貧困者不知從貪盜不足中來只知見長
生者我欲長生只知見富貴者我欲富貴如
此慕欲誰無念想不知往業宿因生來以定
是謂疑惑是諸衆生凡見經懴不能轉讀不
能深信故生輕毀見三界外不信是樂見三
界内不知是苦三界外者無爲自在天堂快
樂天衣天食長生曠劫却言是苦三界内者
日月相催寒暑推遷四百四病官法牢獄刀
兵水火生老病死却言是樂性識不同致生
疑惑見人長齋蔬素不言華飾草衣木食形
如枯木心若寒灰不知有超昇解脫惟欲自
求荼毒見人持奉戒法誦經行道翹勤不退
願國安寜願身解脫唯言無端故自求苦見
人麗質強生毀想見人抄寫經像不生信心
却乃斜眉角眼共相毁說種種自不能行皆
生疑惑對三聖前起諸疑惑對道場前起諸
疑惑對經法前起諸疑惑對真像前起諸疑
惑是諸衆生終日使役身心動思動念發心
發想生諸疑惑何時暫息不知推尋真理滅
諸疑惑但縱業根妄生猶豫能知識者魔惑
自滅不知識者疑想轉加如此人等死入風
雷地獄受報不同
慈尊發念重說是偈
生世心疑惑死入風雷獄手足寸寸斷
日夜常悲泣劒樹歷刀山楚痛徹心骨
轉生禽獸身受報無期出
今日道場大衆若乃猶豫疑惑今生不斷後
更復增是由積善故得無罪汝今未免生死
輪迴往返若受此報悔將何及今遇道場懴
法洗滌前愆歸依懇切懴主某乃知人命生
身無定一世須㬰百年幾日自從無量劫來
捨生受生至于今生今日縱恣六情起諸疑
惑師資同學及以所生父母伯叔兄弟及諸
眷屬有諸疑妄罪業未曽覺悟今日伏爲(平/安)
(追/薦)禮此懴文五體投地一心諦聽稽首
慈尊敬禮
真聖
　　志心敬禮王清降福天尊
　　志心敬禮尋聲救苦天尊
　　志心敬禮好生度命天尊
　　志心敬禮金簡法藏天尊
　　志心敬禮明珠洞啓天尊
　　志心敬禮元皇廣化天尊
　　志心敬禮太一法天尊
　　志心敬禮金紫極天尊
　　志心敬禮真妙相天尊
　　志心敬禮無量壽天尊
　　志心敬禮大品量天尊
　　志心敬禮道徳普天尊
　　志心敬禮太真王天尊
　　志心敬禮景曜天尊
　　志心敬禮應真天尊
　　志心敬禮玄應天尊
　　志心敬禮素真天尊
　　志心敬禮延生天尊
　　志心敬禮長生保命天尊
　　志心敬禮太一救苦天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮逍遥快樂天尊
　　志心敬禮隨願往生天尊
　　志心敬禮大隱真人
　　志心敬禮救脫真人
　　志心敬禮大慈救苦真人
　　志心敬禮大悲拔罪真人
今日道場施主某及以大衆仰願
東南方無上靈寳天尊諸尊諸聖諸大真人
諸大童子遍十方際盡玄虚界過去未來隱
現一切真聖行攝念法令懴主某無量劫來
捨生受生至于今生今日九祖七玄存亡二
世眷屬起諸疑惑受斯禮懴願當解脫入歸
信門惟行秉志以趨向爲心見内外法修善
作福抄經供像不起疑惑及生障難見男女
端正及以世間種種善事永誓恭敬隨順歡
喜使進其人願得善果普及一切四土六道
同得超昇證無上道(一拜)
　　　滅心火品第四
今日道場大衆人各運心仰對
慈尊懴滅心火罪業懴主某拱手頂禮長跪
諦聽經言一切衆生初分南北漸認東西愛
好嫌麤喜富瞋賤信心所造不度短長貪利
忘恩隔親憐外見華飾無足無厭聞簡實如
隙如讎山比罪名風如善果又智見褊短氣
格頑愚恣縱而行言執已是貪婪無足鄙恡
何窮見善如讎聞惡即喜積財巨萬猶說困
窮造業深多常言公當從初至末豈覺豈知
累月逾年不懴不悔疑惑妄想皆自心生癡
愛貪瞋亦從心起心生瞋喜撙(祖本/切)節無定
飲酒殺生恣情欣恱衣冠整束羅綺充形色
想便生家傾國喪誇張少壯強逞華嚴不慕
良朋惟親惡友終朝耽惑至暮荒迷不識宗
親不敬父母一迷不返如火燒山風火熾盛
撲滅尤難風生火上意在人心火旺風髙心
尋意逐癡愚凡質執染爲真心想風生渾成
虚假於是
慈尊重宣偈頌
瞋想魔𡨚對言語便差殊意氣不相和
顔色生瞋怒瞪目斜眉視猶同五色蛇
亡命即須㬰自縈地獄苦勸衆生改悔
不滯在狴牢但發大道心罪障盡消滅
爾時慈尊復語普濟言衆生罪從心起罪從
心滅但發一念盡得消除業之纒身如繩繫
鳥縱使遊走東西南北隨繩長短近逺而去
隨處飲食謂言爲樂不知有人收繩而取鳥
隨繩至近欲擒著始知驚怖即入人手生死
由人雖復悲鳴匍匐呌喚無奈何者無救護
者人之造業亦復如是不攝六根縱恣七識
作諸惡事心不體了繫結成業隨業受身無
相業繩結縛其心縱生富貴及以畜生餓鬼
疾病惡道之中種種變化隨處歡娱謂以爲
樂都不覺知先所𡨚家債主在於㝠陽尋業
收取非禍暗至種種苦惱不自覺悟怨咎神
明信邪倒見殺生祭祀前殃見受更造新𡨚
當此之時無救護者無奈何者
今日道場大衆如經所述大可思惟當須怖
畏無相業繩是乃不善捨身受苦皆由心造
若不懴悔何以消除又如形影從無明生從
無明滅當須慙愧洗浣身心至誠懴悔懴主
某無始無量劫來捨身受身至于今身師尊
師資上下法屬父母兄弟六親眷屬爲有心
火使作業縁無量無邊不可勝記今日伏爲
(平安/追薦)禮此懴文五體投地一心諦聽稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮好生度命天尊
　　志心敬禮普現道徳天尊
　　志心敬禮慈周三界天尊
　　志心敬禮廣化六道天尊
　　志心敬禮飛丹照極天尊
　　志心敬禮寳林元洞天尊
　　志心敬禮靈應無窮天尊
　　志心敬禮智力精進天尊
　　志心敬禮浮羅景天尊
　　志心敬禮慈濟永劫天尊
　　志心敬禮智慧圓满天尊
　　志心敬禮永登晨天尊
　　志心敬禮光妙天尊
　　志心敬禮開明天尊
　　志心敬禮廣濟天尊
　　志心敬禮衆妙天尊
　　志心敬禮太微天尊
　　志心敬禮妙解天尊
　　志心敬禮法海天尊
　　志心敬禮長生保命天尊
　　志心敬禮太一救苦天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮逍遥快樂天尊
　　志心敬禮隨願往生天尊
　　志心敬禮妙行真人
　　志心敬禮妙相真人
　　志心敬禮大慈救苦真人
　　志心敬禮大悲拔罪真人
今日道場懴主某及以大衆仰願
東南方無上靈寳天尊諸尊諸聖諸大真人
諸大童子遍十方際盡玄虚界過去未來隱
現一切尊聖以大道心發無爲力令懴主某
心火所生所造諸業仗今懴悔願當消滅自
今日去前咎懴畢更不重造新愆若見人發
真正心修諸善果不以成與不成備與不備
迴心發念歡喜慚愧明進其人所願善縁度
脫法界衆生及以我等九祖七玄四生六道
同得解脫歸依
大道(一拜)
太上慈悲道場消災九幽懴卷之二
太上慈悲道場消災九幽懴卷之三草三
　　　　太極左仙公葛玄纂集
　　　斷煩惱品第一
今日道場大衆人各運心仰對
慈尊懴斷煩惱罪業懴主某歛心長跪諦聽
經言一切衆生生從托廕父母胞胎或長富
或少貧或前貴或後賤或一惡或百惡或男
或女不省輪迴莫分終始爲有煩惱煩惱生
於執見執見生於顚倒顚倒生於妄想妄想
生於疑惑疑惑生於衆苦衆苦生於諸業諸
業既造無常逼迫不得自在
慈尊語普濟言煩惱是衆生受身處在人世
不惟富貴貧賤男女皆求衣食須慕生縁供
給所須支持日用牽縈王法拘鎋尊卑合㑹
親眷分别恩愛乃至老病死亡或不終其壽
隨業流轉三惡道中漸逺人天不覺有無常
苦智明了故體無想故以智慧故覺妄想故
辯疑惑故不以爲苦任放縱性恬愉安樂隨
念生心隨心造業執見爲事顚倒爲非對境
妄想慕求疑惑縱恣六根造洹沙數罪業不
慎三業種無量億地獄皆因煩惱執染身心
有身則有煩惱無身則無煩惱既有煩惱當
須修習普濟言修習何善得離煩惱
慈尊言消滅三業立三善行一心善行二身
善行三口善行且心善行者一不貪愛二不瞋
怒三不愚癡清廉尅已少欲知足制伏貪取
斷除求利慈忍恬柔寛和容恕挫解瞋恚常
無忿怒觀妙守靜逹有通無能於諸法智慧
明了是名心善行次以身善行者一不殺害
二不竊盗三不邪滛仁慧博施愍念群生濟
生度死謙卑退讓非義不取捨身命財無所
恡惜真正清潔逺離邪滛不色不慾心無放
蕩是名身善行所謂口善行者一不矯妄二
不華綺三不兩舌四不罵詈發言信實常無
虚誑所說真正能無華飾詞㫖中平清直無
二能不彼此背向兩端聲氣調和柔軟清潤
巧說法相吟詠洞章是名口善行三行既善
則無疑惑既無疑惑則無妄想既無妄想則
無顚倒既無顚倒則無執見既無執見則無
煩惱既無煩惱則無衆苦既無衆苦則無諸
業既無諸業則爲安樂入無爲道於是普濟
聞說三善行法一切衆生皆得煩惱病愈讃
歎慈尊當作是偈
　稽首聖中真法主能說衆生煩惱藥
　衆生心中無價寳常被六賊來劫剥
　瞋恚怒箭攅射心無明愛鎻無關鑰
　人我枷杻防禁身六親魔想專相掠
　今依三行善驅除永劫應無四相著
今日道場大衆及以懴主某聞此煩惱大可
思惟無量劫來悉見諸苦是樂諸樂是苦今
生不能覺悟斷除煩惱後更復増宿業相纒
住此幻世不見大道不悟真詮煩惱禍殃日
生繫縛今遇
慈尊經教廣說法門顯喻煩惱提𢹂愚暗令
一切有情悉得開悟懴主某自從無始劫來
至于今劫今生今日九祖七玄存亡二世一
切眷屬但縱身三業口四業意十業從無始
無明造三毒四趣五蓋六塵七漏八垢九結
十纒使不自在煩惱但在牢籠處於流浪今
日遇此懴法如日處晝如月當夜如盲得明
如啞得語如聾得聦如罪得赦伏爲(平安/追薦)禮
此懴文五體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玄真萬福天尊
　　志心敬禮飛行世間天尊
　　志心敬禮元陽量化天尊
　　志心敬禮轉我身天尊
　　志心敬禮鏡心淨天尊
　　志心敬禮髙上妙天尊
　　志心敬禮常安靜天尊
　　志心敬禮玄妙門天尊
　　志心敬禮常清靜天尊
　　志心敬禮出生死天尊
　　志心敬禮大莊嚴天尊
　　志心敬禮觀妙身天尊
　　志心敬禮常普覆天尊
　　志心敬禮髙玄天尊
　　志心敬禮祐神天尊
　　志心敬禮轉法天尊
　　志心敬禮真妙天尊
　　志心敬禮昌陽天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮逍遥快樂天尊
　　志心敬禮隨願往生天尊
　　志心敬禮左玄真人
　　志心敬禮右玄真人
　　志心敬禮大慈救苦真人
　　志心敬禮大悲拔罪真人
今日道場施主以及大衆仰願
南方無上靈寳天尊諸尊諸聖諸仙諸大真
人諸大天衆諸大童子遍十方際盡玄虚界
過去未來隱現一切真聖同垂善力救護衆
生令懴主某永斷煩惱使離塵染爲過去見
在作其善力助彼三途永離惡趣及我等衆
得生十方淨樂國土一切煩惱結習罪因乗
此懴悔咸得消滅從今日去行真相道無生
怠慢願得智慧方便善力消諸災難保安國
土度脫六道幽顯四生九祖逺魂三代淨識
同出籠齊登道岸(一拜)
　　　淨塵勞苦業品第二
今日道場大衆人各運心仰對
慈尊懴悔諸塵勞苦罪業懴主某歛心歸命
歸依諦聽經言一切衆生自從生誕形體巳
來頭負圓天足履方地肌屍醜穢骨肉腥凡
不避星辰常干風雨累此陽過必犯隂愆但
以天地之内不問貴賤罪目無量或因三業
生罪或從六根起過或自内心邪僻或藉外
境染著或從三毒根起四顚倒或從三業生
一百八煩惱或從五見生六十二見或從十
惡起四十種惡或從六情生八萬四千諸塵
勞門或從一念一頃生四顚倒起一百八煩
惱造六十二見立四十種惡造八萬四千諸
塵勞苦何況一日一月一年起於念想何況
經於歷劫起於衆罪於是勞苦相尋相覔無
有窮巳然其罪根生於三種普濟言何者爲
三一者是惱二者是業三者是想爲此三種
不能見聖及人天勝妙好事若一日一時一
念悟其三障乃至三業六根一百八煩惱六
十二見四十種惡八萬四千塵勞苦業皆得
清淨是諸衆生不信吾言不依經說不知解
𡨚不求解脫積惡塵沙罪满天地三毒十惡
五見六塵六染六入復生無間罪業或造不
成就信行斷業誣讟
天尊訕謗三寳破滅賢聖毀正法業不信罪
福起十惡業迷真返正癡惑業不忠君主邪
佞業不孝二親返戾業輕慢尊師無禮敬業
朋友無信不義業作四重罪障聖道業毀犯
淨戒破八齋業五篇七障鈌犯業不信十戒
不論輕重方便汙精思業年六長齋月十齋
不常修業諸威儀中不如法業二千四百威
儀微細業障不修身戒心慧業春秋八王造
衆業行多種惡犯戒六儀業於苦衆生無愍
傷業不矜不念無憐愍業不拔不濟無救護
業心懷嫉妬生彼我業怨親二境不平等業
耽荒五慾不厭離業因衣因食園林浴池生
薄逸業或善有漏回向三聖障出家業如是
等業皆無量無邊說不可盡普濟言當用何
等心令此業障罪滅
慈尊言先當興七種善心以爲方便可得除
滅何等爲七一是慚愧二是恐怖三是厭離
四是發無上善心五是怨親平等六是念報
天尊國主師尊父母之恩七是觀諸妄想罪
性皆空若人不得此善心不起懴悔殃累逺
祖禍染將來及今見世盲聾長病死入九幽
諸獄萬劫方生餓鬼非人之形爾時
慈尊乃言此偈
若人不善心無故作諸業一絲及一毫
乃至無量億死入十八獄種種受諸苦
後生飢虎中常不得飽食縱得生人身
水火刀兵殺或復得長病風狂及顚癎
今日道場大衆如經所言寔堪恐怖身中有
斯勞苦積劫何以覺知無明所覆或自行十
惡或教他十惡或讃歎十惡或明進十惡一
念一頓想於十惡或一毫一種他日受報追
悔何及今須努力精進懴悔若在六道及處
四生見受未受苦報者我今發念願同解脫
懴主某伏爲(平安/追薦)禮此懴文五體投地一心
發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玄真萬福天尊
　　志心敬禮龍王變度天尊
　　志心敬禮萬劫輪轉天尊
　　志心敬禮十方應號天尊
　　志心敬禮難思議天尊
　　志心敬禮除煩惱天尊
　　志心敬禮徳髙逺天尊
　　志心敬禮塵沙妙天尊
　　志心敬禮法耀身天尊
　　志心敬禮智難勝天尊
　　志心敬禮幽法極天尊
　　志心敬禮上清天尊
　　志心敬禮進道天尊
　　志心敬禮化應天尊
　　志心敬禮知苦天尊
　　志心敬禮化物天尊
　　志心敬禮信慧天尊
　　志心敬禮度厄天尊
　　志心敬禮僊度天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮妙用真人
　　志心敬禮體解真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
南方無上靈寳天尊諸尊諸聖諸大真人諸
大神仙諸大天仙諸大童子遍十方際盡玄
虚界過去未來應號一切真聖以太玄水洗
蕩懴主某及經生父母受法受度師尊伯叔
兄弟男女眷屬今縁昔縁無量無邊諸塵勞
苦罪業仗今懴悔願承道力真聖力懴法力
因果力難思力功徳力願得消滅使悟諸見
了逹玄理普願一切衆生不滯塵勞罪業體
悟無爲歸依大道(一拜)
　　　歸信敬品第三
今日道場大衆人各運心仰對
慈尊懴悔不敬信罪業懴主某頂禮長跪諦
聽經言一切衆生造作惡縁施爲不當心如
火盛炎炎不㨂媸妍意似刀鋒凛烈豈論強
弱積時累日經月逾年不能以時修其片善
日積愆訧轉加𡨚濫彌増苦業永劫沈淪今
縁昔縁從劫至劫運心舉意生不信敬誹謗
三聖毀壞三聖輕慢三聖穢汙三聖戲弄三
聖罵詈三聖呪詛三聖欺忽三聖傲誕三聖
嗊嗃三聖啗食三聖誑惑三聖侵奪三聖費
損三聖訾毁經懴評論真僞妄言得失強辯
是非分别淺深僉議短長形容不淨衣服不
淨手脚不淨屐履不淨口氣不淨飲酒食肉
啗嚼葷辛口出穢言心不恭敬或不洗手或
不燒香或不盥口或不沐浴即入玄壇便臨
法座或詣道場聽法聞經逼近尊像穢汚真
聖神仙靈人玉童玉女金剛神王天丁力士
護法威神或對
天尊大道經法出家法身形容傲誕不肯禮
拜稽首歸誠或卧聽法師大徳講說三洞大
乗經典或酒肉葷糅乗騎車馬直入道場逼
近
天尊看讀經懴或見持齋受戒永不信從稱
爲虚矯或領男女同入道場聽法聞經髙聲
大語惱觸法徒或發言舉意先論是非較量
功徳或依倚三寳方便求財或假法教誑惑
男女或費用三寳財物自供已身或恐恊出
家法身求其長短取其財貨養育眷屬或擎
經像市中教化或於行路假言功徳聚集財
物自將入己或將經像假賃貨售供給骨肉
或髙座說法得以襯施惟將已用或不參經
戒符籙法文便作人師受以施財或廣引弟
子不擇賢良授度經法泄其真祕或不按科
律受禀師尊自任己心増減經法或尊像前
暴露埃塵損壞常住或堂殿傾頽經法穢汙
或破壞旛燈功徳不敬睟容或𥨸盜寳經同
諸俗典或私將抄寫不肯護持混雜凡書曽
無恭敬或安牀枕一處眠卧或在房院臭穢
狼籍手擎葷觸及語真經或叛道背師自違
盟誓凡諸舉意一切運心皆犯明科違犯戒
律此之罪目無量無邊若人犯不敬信一絲
一毫罪業見世今眷屬不圓先逝受苦巳身
當受蠱癩病報死入九幽地獄萬劫方生受
野獸身爾時
慈尊爲諸未悟乃說偈言
生世不敬信毀壞道真容上聖及仙真
靈人與神人玉童將玉女金剛拜力士
侍衞威神等一切諸形像破損及輕慢
穢汙不恭敬訾毀出家人言詞無上下
打罵加凌忽滛犯生戲弄傲誕自嗊嗃
評論諸經法強說是與非破齋又破戒
偷盗三寳財種種不信敬死入九幽獄
備歴十八中足履刀山上兩手攀劒樹
棵身抱銅柱赤體卧鐵牀頭上戴火山
背常負鐵杖飢則食火炭渇乃飲鎔銅
鑊湯沸爛煑火車燒爍身碓擣更磑磨
倒懸又倒立鋸解又刀刑針鋒貫肢節
硤石逼其身寒冰斷筋骨煨煻走東西
跳躑不得住腥穢常臭處漣汲溟波水
以灌於四瀆惡鳥爭啄睛銅狗來咬齧
毒蛇競吞噬牛頭折其脊一日萬死生
苦痛不可忍當生受蠱癩
今日道場大衆諦聽是偈如經所說深切憂
驚造此罪因何能曉悟若有斯罪受報難逃
追悔之時莫能得及宜各精進審悔罪訧若
在六道受四生身者大身小身相啗相食或
未受報我今恭敬普願解脫懴主某伏爲(平/安)
(追/薦)禮此懴文五體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玄真萬福天尊
　　志心敬禮洞空化號天尊
　　志心敬禮無量應天尊
　　志心敬禮證得道天尊
　　志心敬禮常歡喜天尊
　　志心敬禮妙法歡天尊
　　志心敬禮常救物天尊
　　志心敬禮不變相天尊
　　志心敬禮法舍天尊
　　志心敬禮玄官天尊
　　志心敬禮應化天尊
　　志心敬禮太虚天尊
　　志心敬禮道海天尊
　　志心敬禮碧落天尊
　　志心敬禮常道天尊
　　志心敬禮降伏天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮智藏真人
　　志心敬禮廣信真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
南方無上靈寳天尊諸尊諸聖諸大真人諸
天仙衆諸大童子諸大龍神遍十方際盡玄
虚界隱現一切真聖伏願蕩除苦趣蠲免惡
源懴主某自從生身以來所有罪業承今懴
悔一發念心乞願消滅自今巳去常懷信敬
省察前非洗心後悔願當來世轉輪不絶永
得長生過去逝魂俱超生處見在親縁常居
福地得證無爲早登
聖果(一拜)
　　　除障礙品第四
今日道場大衆人各運心仰對
慈尊懴悔障礙罪業懴主某至心長跪諦聽
經言一切衆生以貪欲心搆起六識六塵六
欲六染起愚癡妄想生諸障礙明明造罪心
起不知故故爲非言猶自是都縁昏昧何認
罪愆但稱彼短己長何别他尊我劣不察分
身貴賤髙下不鈞貴則深堂峻宇拖紫紆金
朱壁椒房丹臺玉楯賤則蒼頭跣足逐後迎
前聲氣低微格式卑下富則輕裘肥馬奥食
精羞言如鍾響心似海闊貧則饑寒在念禮
義乖䟽言行相違施爲不當分兹身業豈解
秉持違過更多孰能覺悟自居世網却起障
心退人歸依三寳天尊聖教退人信重大道
經法退人忠順帝王退人供侍師尊上下法
屬退人孝順父母退人爲國轉經行道退人
爲家消災乞福退人爲國憂勤退人爲家勤
苦退人發無上道心退人行道歌詠退人持
戒守白退人放生活命退人誦經長善退人
忍辱受恥退人布施歡喜退人修行精進退
人隱居山谷服氣吐納退人修道求覔飛昇
退人抄寫經文莊嚴絛軸退人粧塑尊像生
發信心退人修蓋靈壇宫觀召人住持退人
設齋造供退人苦身煉行磨琢心性退人供
養法身退人恭敬焚修退人平等無二退人
出離塵染永除煩惱退人禮懴謝過得免災
難退人道場香燈晝夜退人聦明智慧常習
經書退人學藝修飾身名或以恩愛退人或
以情義退人或以利濟退人或以指教退人
或以貪愛退人或以輕慢退人或以縱性虚
誕退人或退人種種好事應是他人一絲一
毫善事善事既發不可妄生障礙凡生障礙
者爲已身不知善事是解脫岀塵之路自不
能行而乃互生障礙若造一障一礙事獲無
量無邊罪令見世已身老病孤獨願無所遂
死入九幽地獄受一切苦萬劫方生作魚鼈
身受人刳剔若不懴悔無由解脫爾時
慈尊救諸衆生而說是頌
前世無善心障礙於一切玄說詭誑語
言前非生路恩愛與情好貪染及輕觸
留戀同爲惡死入流沙獄縱得受人身
貧寒復孤獨見世老長病良藥却爲毒
今日道場大衆人各運心聞說是頌實可憂
悲若有此障礙罪業受報之時應難退悔今
須發願解除罪障懴主某伏爲(平安/追薦)禮此懴
文五體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玄真萬福天尊
　　志心敬禮擁化天尊
　　志心敬禮傳教天尊
　　志心敬禮善勝天尊
　　志心敬禮辯法天尊
　　志心敬禮本光天尊
　　志心敬禮寳徳天尊
　　志心敬禮雲翔天尊
　　志心敬禮駕景天尊
　　志心敬禮法身力天尊
　　志心敬禮徳王明天尊
　　志心敬禮妙化音天尊
　　志心敬禮常護世天尊
　　志心敬禮無邊力天尊
　　志心敬禮無垢意天尊
　　志心敬禮功徳王天尊
　　志心敬禮無邊自在力天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮妙信真人
　　志心敬禮妙音真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆仰願
南方無上靈寳天尊諸尊諸聖諸大神仙諸
大真士諸大真人諸大童子遍十方際盡玄
虚界過去未來隱現一切真聖以大道難思
議力功徳微妙力應號慈尊力令懴主某九
祖父母同住師尊門徒法侣及經生考妣伯
叔兄弟已身眷屬存亡二世所有障礙重罪
山積海深仗今禮懴願承
神仙力龍神力三聖力真人力永得消滅沈
墜超生無復苦惱自從今去見人修種種善
行不生障礙惟願善芽増長普度無量一切
有情同超
淨土(一拜)


太上慈悲道場消災九幽懴卷之三







太上慈悲道場消災九幽懴卷之四草四
　　　　太極左仙公葛玄纂集
　　　息瞋怒品第一
今日道場大衆人各運心仰對
慈尊懴悔瞋怒罪業懴主某歛心長跪諦聽
經言一切衆生皆從執見起諸瞋怒瞋怒之
由但從心起心生瞋怒喻若火風風火炎盛
不久自息是諸衆生不能消遣但執愚見生
諸瞋怒或從貪愛搆起六識染受六塵起瞋
怒想或怒
大道天尊言乏正真只起浮詞常無信意或
怒天地呪詛寒暑惟愛愚癡不慙覆載或怒
日月星辰祼露形體不愧照臨常嫌遲速或
怒經典稱是虚言不解披尋多生毀譽或怒
生身父母侍奉長乖全無孝養不報劬勞或
怒兄弟義乏連枝看若外人情同踈友或怒
眷屬不起慈柔敬上有虧撫下無節或怒齋
戒修奉不恭觸犯常多精䖍有闕或怒國主
不讃昇平殺逆生心忠良不立或怒講說不
聽善縁但起惡言混雜真理或怒宫觀不生
敬奉誹謗過多不懷修蓋或怒先逝竟乏追
修不作良縁助其㝠路或怒神理無有祭祀
却信邪巫行於淫殺或怒老耄不生孝順曽
無憐愍却稱業報或怒牢獄不察情理常說
艱難助添杻械或怒貧賤枉壓難申不念飢
寒毎行苦楚或怒禽獸不念羽毛只縱貪殘
惟求烹宰或怒奴婢不忍卑賤只知苦虐如
是瞋怒若巳犯若未犯或親或踈若男若女
若人非人發心舉意生諸瞋怒者如木生火
火發自然其罪轉深其尤最重先亡幽閉不
得解脫於是
慈尊觀此衆生妄行瞋怒遂發歎心而說偈
言
是諸男女等諦聽善思惟大道天尊前
輙莫生瞋怒國王父母處經法道場中
講讃詓師邊輙莫生瞋怒或見出家子
賢人崇善心布施念貧窮囚徒幷旅客
躘蹱惸露子疾病及孤遺諸如男女等
乃或生瞋怒似木生於火火發返自然
但除執見想了悟非常道
爾時
慈尊復言若衆生造一瞋一怒罪業見世患
風邪病死入八寒八熱地獄復歴針鋒地獄
萬劫方生受身爲蝦蟇鯸䱌等魚復還人中
愚癡拙惡若不懴悔永墮沈淪於是
慈尊念諸未悟重宣偈言
生世多瞋怒常懷毒害心意中常迫迮
瞋男復瞋女畜生及奴婢似此煎愁身
持刀或執棓惟欲害於物憤憤常恚恨
曽不少時喜死入寒熱獄針鋒復貫身
連心及肝膽通腸連其脇血出無斛數
後生爲蝦蟇怒目不得語或作鯸䱌魚
自瞋浮水上䲭鳶競來取分張喫其肉
縱得生人中還受愚癡報作人常醜拙
言詞無方便出語逆人意無人見憐惜
今日道場大衆如經所說大可思惟若有此
罪受報彌深今日懴悔願同解脫懴主某伏
爲(平安/追薦)禮此懴文五體投地一心諦聽稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮太靈虚皇天尊
　　志心敬禮紫清上極天尊
　　志心敬禮龍形九色天尊
　　志心敬禮香林說法天尊
　　志心敬禮光映真容天尊
　　志心敬禮神燈法海天尊
　　志心敬禮真悟拔苦天尊
　　志心敬禮拔苦慈慧天尊
　　志心敬禮延筭玄暉天尊
　　志心敬禮普廕無邊天尊
　　志心敬禮三界化通天尊
　　志心敬禮無爲天尊
　　志心敬禮託質天尊
　　志心敬禮靈符天尊
　　志心敬禮寳林天尊
　　志心敬禮元光天尊
　　志心敬禮應度天尊
　　志心敬禮長生保命天尊
　　志心敬禮太一救苦天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮逍遥快樂天尊
　　志心敬禮隨願往生天尊
　　志心敬禮普濟真人
　　志心敬禮普度真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆仰願
西南方無上靈寳天尊諸尊諸聖諸大真人
諸大仙衆諸大童子遍十方際盡玄虚界隱
現一切真聖同發慈光共垂覆護懴主某自
從無量劫來有無量無邊瞋怒罪業今日禮
拜懴悔願乞消滅不受報對永得清淨自今
已去無使瞋怒明了執見體解真常當願先
世魂識過去未來眷屬永斷愆縈不歴九幽
四生六道同受因果承
無上道(一拜)
　　　曉愚癡品第二
今日道場大衆人各運心頂禮
慈尊懴悔愚癡罪業懴主某恭信在心諦聽
經言一切衆生從氤氲際而起愚癡染著諸
有雖積功勤不能無滯故以修其善果令得
解脫此諸衆生未解修功積諸善徳起三毒
根行愚癡業或罵詈天地呪詛鬼神或叛逆
君父不行忠孝反戾爲事立法亂常内黨骨
肉外諂他人不信罪福觸壁生心謂已自然
長存不滅不分善惡不别尊㓜捨身受身常
行愚癡或於聖像前或到經法處或於法師
前或在君王父母側或於師尊同學同住法
親邊或於六親枝蘿骨肉妻妾男女處或於
天地日月星辰下或於靈通鬼神廟中或對
虚空賢聖聖迹處或於若人非人蟲獸禽𩔖
所行諸愚癡及笑人行善布施作諸功徳毀
譽等罪凡如此者名在愚癡皆因心起若人
於一名一種處行愚癡者釁連逺祖殃及見
存追悔無由常居幽閉現世風邪重患報死
入寒夜地獄萬劫方生受蛇虺身若非懴悔
永沈惡道於是
慈尊愍傷未悟而說是偈
人世若愚癡不信罪福者笑人修功徳
常言無宿命不敬於日月天地及星辰
一切諸靈聖莫不皆輕慢常行不善事
種種皆爲惡觸壁自執性死入十八獄
備歷諸苦惱萬劫生蛇身心中常有毒
腹中無臟腑飢渇不得食人見皆欲殺
縱得生人道還却愚癡報
今日道場大衆聞是偈言大生畏懼若人有
斯過業受對無差我等大衆宜生覺悟莫遭
他報身沈之日欲求懴悔恐不能及又爲地
獄餓鬼畜生受其苦惱未得超生同我發念
願得解脫懴主某伏爲(平安/追薦)禮此懴文五體
投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮太靈虚皇天尊
　　志心敬禮髙上玄虚天尊
　　志心敬禮無邊自在天尊
　　志心敬禮髙上玉皇天尊
　　志心敬禮龍漢梵度天尊
　　志心敬禮無上紫虚天尊
　　志心敬禮遷真上聖天尊
　　志心敬禮證果隨功天尊
　　志心敬禮玉光相妙天尊
　　志心敬禮最勝方便天尊
　　志心敬禮開輝保生天尊
　　志心敬禮方便變見天尊
　　志心敬禮妙果珠光天尊
　　志心敬禮徧開玄藏天尊
　　志心敬禮法界應慈天尊
　　志心敬禮隨心啓悟天尊
　　志心敬禮度幽明真天尊
　　志心敬禮大智海天尊
　　志心敬禮無畏力天尊
　　志心敬禮慈悲天尊
　　志心敬禮寳藏天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮逍遥快樂天尊
　　志心敬禮隨願往生天尊
　　志心敬禮智觀真人
　　志心敬禮應世真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
西南方無上靈寳天尊諸尊諸聖諸大真人
諸大賢聖諸大聖衆遍十方際盡玄虚界顯
化一切真聖以大道慈救發大願念普同救
度懴主某先世祖禰生身父母縁生父母受
度師尊建壇保舉伯叔兄弟已身姻親妻子
男女存亡眷屬若有無量無邊愚癡罪業巳
造未造巳悟未悟仗今日道場懴悔消滅自
今巳去更不重造惟願一切衆生捨離三途
同得解脫漸證無爲逹于道岸(一拜)
　　　懴慳貪品第二
今日道場大衆人各運心仰對
慈尊懴悔慳貪罪業懴主某歛心攝念諦聽
經言一切衆生處在浮世百年幾日時曏中
間石火之光何能得久如蛾撲燈自覔焦然
不能明了悟此縈纒曽無暫息日積業訧時
加罪苦爲懷恡惜常負貪求積聚山髙心由
不足一日之活作千年計生時既不將一錢
來死亦不將一錢去一朝長逝是事皆空無
量慳貪盡成業釁或於
天尊大道前生諸慳貪或於大藏經典前生
諸慳貪或於出家法身前生諸慳貪或於齋
戒供養處生諸慳貪或於燒香然燈處生諸
慳貪或於修蓋觀宇殿堂處生諸慳貪或於
功徳福田上生諸慳貪或於帝王國主前生
諸慳貪或於父母男女前生諸慳貪或於賢
人長者前生諸慳貪或於他己財物生諸慳
貪心或見飲食生慳貪心或見車馬生慳貪
心或見衣服裝束生慳貪心或見田宅廣大
生慳貪心或見屋宇華麗生慳貪心或見奴
婢僕隷生慳貪心或見宫觀破壞生慳貪心
或見山林森聳生慳貪心或見華果爛熳生
慳貪心或見貧窮老病不思濟拔生慳貪心
或見囚徒受苦不行憫念生慳貪心或見行
旅困弱不相扶救生慳貪心或見飢寒羸體
不給所須生慳貪心乃至己物他物官物衆
物絲毫毛髮草木華果米麥抄撮或自行饕
餮或自懷恡惜爲他慳鄙不作諸善不肯捨
施苦身積聚爲之憂惱於己願富於他願貧
身終之日如舟無楫如車無輪有惡草陳無
善可紀致使業因墮諸惡道於是
慈尊愍諸衆生而說偈曰
前世若慳貪執恡無休息積財如山嶽
心常吞江海常自不厭足持齋受戒處
造像及寫經營建於精舘燒香然燈所
凡厥作功徳不肯施一毫就中爲方便
常說覔利益死入寒冰獄凍斷其形體
百節皆破壞後生住邊夷或爲人家犬
衞護不得息猛惡人皆賤萬劫方受生
爲人不具足手攣及脚跛眼盲或耳聾
鼻褰口偏斜胷髙腰脊曲形容復醜陋
所在無人惜
今日道場大衆聞經所言心生恐懼若有此
罪將來之世應當受報今啓精勤願滌前咎
惟願一切衆生或在地獄餓鬼畜生受斯業
報乗今禮懴大道力功徳力拯拔力並得解
脫懴主某無量劫來至于今劫今生今日師
尊父母已身一切眷屬捨身受身存亡二世
有無邊無際慳貪罪業未曽洗滌及不覺知
今日伏爲(平安/追薦)禮此懴文五體投地一心諦
聽稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮太靈虚皇天尊
　　志心敬禮金鑑妙容天尊
　　志心敬禮戒生延壽天尊
　　志心敬禮無窮真像天尊
　　志心敬禮隨方證果天尊
　　志心敬禮常濟普度天尊
　　志心敬禮自然空寂天尊
　　志心敬禮方便因果天尊
　　志心敬禮衆妙慈光天尊
　　志心敬禮瓊因法海天尊
　　志心敬禮真常度命天尊
　　志心敬禮百億威名天尊
　　志心敬禮護國永安天尊
　　志心敬禮大慧眼天尊
　　志心敬禮弘至教天尊
　　志心敬禮方便慧天尊
　　志心敬禮轉法輪天尊
　　志心敬禮如寳林天尊
　　志心敬禮興道力天尊
　　志心敬禮太一救苦天尊
　　志心敬禮長生保命天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮廣信真人
　　志心敬禮妙徳真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆等仰願
西南方無上靈寳天尊諸尊諸聖諸大真人
大慈大悲真人救苦童子上智童子尚藥童
子遍十方際盡玄虚界化現一切真聖發慈
悲願普濟度力令懴主某三世存亡九祖眷
屬己身妻子所有慳貪罪業仗今禮懴願落
罪名及以一切衆生未乗解脫者已得超度
者同此懴拔證
无上道(一拜)
　　　念布施品第四
今日道場大衆人各運心仰對
慈尊懴悔不布施罪業懴主某發覺悟心稽
首長跪諦受經言一切衆生生身在世恣意
不足終日貪婪何時割捨眷屬滿室金玉盈
堂猶不稱心尚生靳愛利濟不懷慳貪是念
且布施者無量功徳利益一切不可思議一
施法二施身三施財法者常以我法三洞經
教善巧方便或權或實或廣或略勸誘衆生
俱入一乗永辭纒愛登常樂境從劫至劫常
轉法輪過去未來常不退悔最爲第一不可
思議施身者當以身命救濟一切衆生疾病
水火刀兵無量厄中皆得覆護以用方便不
惜身命或見一切餓殍如己之飢見一切凍
餒如己之寒以至施己力役代人危厄無所
恡惜或供養出家法身給侍所須採藥遊山
驅馳左右修蓋觀宇灑掃殿堂種稙果林造
諸功徳道傍開井修葺橋道不辭勞苦惟盡
一心功徳巍巍最不可勝計施財者有二一
内財者身體手足百骸九竅皮膚爪甲盡力
救度無所愛惜以施於人二者外財錢土城
隍妻子僮僕牛馬金銀珠玉綾羅錦綺玩弄
服飾散施一切不繫於心又有九種布施亦
各不同隨所發心皆獲利益一施入道身真
應化像二施入經法大乗三施入仙真聖相
四施入玄壇靈觀屋宇殿堂樓閣房廊堦砌
五施入男女出家法身玄冠黄褐一切法衣
法具供養無闕六施入常住香油燈燭莊田
僕𨽻七施入鐘磬旛華帳座應用法具八施
入齋食米麵香油供養出家法身及持齋奉
戒精進學道者九施入貧窮孤寡飢寒疾病
囚徒一切危苦普濟言慈尊所說種種布施
功徳不可思議且上古之人不以布施何無
災難
慈尊言上古之人淳朴爲心懷道抱徳不貪
不慾後世澆浮人多矯詐惟求財寳不悟因
縁輕命重財家亡國破内懷萬惡外結兇狂
相繼𡨚憎無由覺悟故設法門令其布施今
時四衆但知惜財不重於命若捨其財如同
捨命故言命財若能捨施一内賊不生二外
賊不起内外安靜衆苦消除以今布施破此
慳貪聖化㝠通隨功受福若衆生不以法布
施不以身布施不以内財布施不以外財布
施不以九種布施見齋設供不肯布施見持
戒修行不肯布施見講說真經不肯布施見
天尊聖像不肯布施見出家法身棲寒不肯
布施見然燈供養不肯添捨布施見供養之
處香殘燈燼不肯繼𤑔布施見道場旛像不
足不肯布施見故迹靈場損壞不肯布施見
靈觀殿堂隳破不肯布施見大藏寫經函藴
未備不肯布施見供養之器不如法度不肯
布施見行道歌讃不肯布施見常住應用不
足不肯布施見鐘磬聲相不圓不肯布施見
修造未就不肯布施見囚徒見貧窮見老病
見功徳見福田不肯布施或不以方便布施
不以慈悲布施不以誘諭布施或不以教化
布施不以減割布施不以善心布施不以指
示事弄不以機巧偏執教相不以平等布施
不以忠孝不以善念不以勢力布施或不以
藥術不以寛𥙿布施如上種種不肯布施者
見世眷屬常不安樂男女夫妻中道離别己
身殘疾惡病相纒殁入九幽歷諸地獄萬劫
方受蛇犬之身於是
慈尊愍嗟未悟而作偈曰
若人富貴者賢良及聦明醫術幷勢力
種種不布施言我富當世安樂得永劫
不信有輪迴貧却是富客見世卒亡命
眷屬中年隔死入幽苦牢心中過鐵䈪
受生蛇狗身猛惡常護宅縱得復人形
愚癡無見識孤窮下賤報世世爲人役
今日道場大衆聞經所說大可怖畏我等或
有此罪豈自知覺當來之世須受其報今日
禮誦惟用精進願同懴悔皆得消滅六道四
生悉同解脫懴主某伏爲(平安/追薦)發願禮此懴
文五體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮太靈虚皇天尊
　　志心敬禮廣化慈顔天尊
　　志心敬禮普潤無爲天尊
　　志心敬禮神通萬化天尊
　　志心敬禮度人衆妙天尊
　　志心敬禮玄化解脫天尊
　　志心敬禮拔難真光天尊
　　志心敬禮福慶無爲天尊
　　志心敬禮妙道廣明天尊
　　志心敬禮爲說方便天尊
　　志心敬禮廣流恩化天尊
　　志心敬禮善悟大慈天尊
　　志心敬禮無邊縁中見天尊
　　志心敬禮善業普天尊
　　志心敬禮解法度天尊
　　志心敬禮傳經教天尊
　　志心敬禮大慧眼天尊
　　志心敬禮自在力天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮逍遥快樂天尊
　　志心敬禮隨願往生天尊
　　志心敬禮太極真人
　　志心敬禮妙光真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
西南方無上靈寳天尊諸尊諸聖諸大真人
諸大童子遍十方際盡玄虚界應現一切尊
聖願垂道力同方便力令懴主某所生父母
師尊同學六親眷屬如上三世不布施罪業
巳受報未受報仗今禮懴皆得解脫願以眷
屬世世生生得居富貴智慧聦明惠施一切
當令受苦衆生同歸安樂速悟無爲早登
聖果(一拜)

太上慈悲道場消災九幽懴卷之四








太上慈悲道場消災九幽懴卷之五草五
　　　　太極左仙公葛玄纂集
　　　慎綺妄品第一
今日道場大衆人各運心仰對
慈尊懴悔綺言妄語罪業懴主某歛心長跪
諦聽經言一切衆生但從四迷惟任六識將
一毫善稱言無量造萬端罪惟說無咎見人
有過増加毀說見人積徳非外破除惟言己
身徳行充備巧隱辯舌妙麗華詞相别片時
言逾半歳洎見一日厭似百年如此愚頑皆
爲綺妄或於
天尊大道前綺言妄語或於三洞經典前綺
言妄語或於法師大徳前綺言妄語或於
國主帝王前綺言妄語或於父母尊親前綺
言妄語或於賢人長者前綺言妄語或於愚
癡下賤前綺言妄語或於聾盲六疾前綺言
妄語或於尊重富貴前綺言妄語或於師尊
法友法身前行諸綺言妄語或於長宿前行
諸綺言妄語或恃豪貴行諸綺妄或恃聦明
行諸綺妄或恃權智行諸綺妄或向所識人
前行諸綺妄或於諸天聖衆十方真聖星辰
日月一切威靈前行諸綺妄凡是發心行諸
綺妄華詞不實皆獲重罪見世己身口面喎
斜死入拔舌地獄萬劫方生受野獸身若不
懴悔難超淨土於是
慈尊爲諸未悟而說偈言
生身若綺妄矯詐三寳前父母及男女
君王與百姓凡是合㑹處讒害於忠賢
離異人朋友嫉妬惡勝己傳言作口舌
浪說爲是非轉虚以爲實用白反爲黑
道說人長短強知他好惡所在生破亂
死入拔舌獄鐵錐剌其舌硤石逼其身
令舌長百尺以釘釘舌上滴滴出血流
後生野狗狀啗食諸臭穢晝夜心思想
今日道場大衆聞是偈巳自從昔劫巳來一
切衆生輪迴受報以何覺知今我懴悔發以
精進願因今日同得解脫懴主某伏爲(平安/追薦)
禮此懴文五體投地一心諦聽稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮太妙至極天尊
　　志心敬禮慧化自然天尊
　　志心敬禮無色相天尊
　　志心敬禮見色相天尊
　　志心敬禮自在智天尊
　　志心敬禮無方智天尊
　　志心敬禮徳普遍天尊
　　志心敬禮生萬物天尊
　　志心敬禮調隂陽天尊
　　志心敬禮無邊道徳天尊
　　志心敬禮智慧無量天尊
　　志心敬禮三世常存天尊
　　志心敬禮造立天地天尊
　　志心敬禮日月光明天尊
　　志心敬禮慈悲不住天尊
　　志心敬禮寳光通照天尊
　　志心敬禮廣化三界天尊
　　志心敬禮金華廣耀天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮日光真人
　　志心敬禮月光真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆仰願
西方無上靈寳天尊諸尊諸聖諸大真人諸
大童子遍十方際盡玄虚界隱現一切真聖
同開大宥救彼衆生令懴主某九祖七玄己
身一切姻蘿眷屬存亡二世無量劫來捨身
受身有如上綺言妄語罪業未乗道力不得
解脫以今禮懴願得消滅自今巳去無復重
造不起華妄惟行簡實上願一切有情咸體
大道(一拜)
　　　懴惡口兩舌品第二
今日道場大衆人各運心仰對
慈尊懴悔惡口兩舌罪業懴主某長跪歛心
諦聽經言一切衆生口業所重兩舌爲深逞
辯爲先將輕顯捷戲上慢下傲貴憎親恬淡
不知評論爲妙耽餐五味爽失不知貪嗜腥
羶飲食無度或乃欺賢罔聖毀真謗道談讟
他非矜誇我是呵風罵雨道聽途言翻有爲
無將麤作細闘諜良善揚舉愚癡向彼讒此
向此道彼他是言非我非自是離他眷屬就
彼庸愚狎宻爲踈使親成怨綺言不實虚誕
爲真語不及義誣謗君父平薄師友破壞忠
良埋沒勝已損陷無辜浮華巧僞口自誇是
心不言非其途不一結罪惟深對面興歎將
善爲惡常集妖誣毎親邪法呼入呌地牽引
鬼神凡出言詞且無正直或於
天尊大道經法師尊前惡口兩舌或於國王父
母賢人法身前惡口兩舌或於諸天日月虚
空聖衆前惡口兩舌或於一切境界井竈門
户種種眷屬前惡口兩舌或於若人非人前
惡口兩舌如是口舌多謀一切詿誤虚空無
量罪根皆因口舌若喻塵沙亦不能盡若犯
絲杪一名一種見世口面喎斜舌不能語瘖
啞鼻塞死入鎔銅地獄萬劫方生受蟲蠆蛇
𧈤身若不懴悔何以消滅於是
慈尊愍念未悟而說偈言
前世惡口舌罵詈親踈人不擇善惡言
隨口即所出呼天及呌地引鬼復牽神
上及於三寳天地日月星井竈流水上
門户行道中社廟山林下厭禱於忠良
不問其貴賤父母拜骨肉奴婢將僕使
著處遭毒口死被鎔銅灌百體皆煙出
後生爲蜂蠆口欲損於物或爲蚌蛤身
汨沒沙泥中縮身便入殻縱得受人身
亦復爲瘖吃
今日道場大衆如經所言造作惡口兩舌報
無差互我等若有此罪當來之日受報何逃
是故地獄餓鬼畜生輪迴報對不休不歇我
今禮懴求哀道前普願法潤悉使解脫懴主
某伏爲(平安/追薦)禮此懴文五體投地一心諦聽
稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮太妙至極天尊
　　志心敬禮萬寳光明天尊
　　志心敬禮變現無邊天尊
　　志心敬禮常行救度天尊
　　志心敬禮髙上清虚天尊
　　志心敬禮應感天尊
　　志心敬禮護國天尊
　　志心敬禮普度物天尊
　　志心敬禮常慈念天尊
　　志心敬禮意無盡天尊
　　志心敬禮常安國天尊
　　志心敬禮保天地天尊
　　志心敬禮樂國土天尊
　　志心敬禮福無量天尊
　　志心敬禮應物心天尊
　　志心敬禮滿無國天尊
　　志心敬禮廣消災天尊
　　志心敬禮生萬物天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮自然智慧浩身真人
　　志心敬禮玄妙虚無上徳真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆仰願
西方無上靈寳天尊諸尊諸聖諸大真人諸
大童子十方隱現一切真聖念以精䖍廣開
濟度令懴主某九玄七祖存亡二世一切眷
屬有如上惡口兩舌罪業仗今懴禮願得消
滅自今巳去更不復造生生世世願具音聲
乞足智辯說和合利益隨順淺深普濟六道
四生同體
大道(一拜)
　　　斷淫慾品第三
今日道場大衆人各運心稽首
慈尊懴悔淫慾罪業懴主某長跪歸依諦聽
經言一切衆生若生淫慾閉在幽獄沒入愛
河莫求出離永處沈淪往昔巳來流轉生死
一劫之中所積身骨如大山嶽所飲母乳亦
如四大海水自所出血復過於此父母兄弟
六親眷屬巳盡天年所出目淚喻如四大海
水是故說言有愛則生愛盡則滅是知生死
起自淫愛淫慾之罪能令衆生隨於地獄受
餓鬼身若乃作畜生受鴿雀鴟梟等身如是
衆生或於
天尊經法法師玄壇靈觀道場前行諸慾想
或於清淨地神廟中聖迹所行諸慾想或侵
凌貞潔捉人殘害離人母子奪人男女離人
恩愛隔人憐念不避賢善或裸露三光或意
想心念染汙出家男女法身或於五種人所
起不淨行如是一切衆生於出家法身起不
善想如燒毀尊像宫殿殁入酆都九幽地獄
永劫不生九世子孫短命窮苦如是一名一
種淫慾罪業見世門户多遭枉横官事重厄
己身風邪連年疾病死入九幽地獄萬劫方
生受糞穢蟲不淨身報若不懴悔永負沈淪
於是
慈尊爲諸未悟而說偈曰
前世行邪淫放曠無期度姦欺人妻妾
離隔他骨肉六親相通同以及出家身
乃至於六畜不擇善與惡或於清淨地
靈觀玄壇内對經或近像裸露天地間
日月星辰下不避於鬼神名山大澤側
社稷神廟中處處行淫慾死入九幽獄
男抱大銅柱女卧熱鐵牀遍身煙火生
脂肉皆焦爛更加鑊湯煑鐵杖晝夜考
後入寒冰獄擘裂於身形碓擣復磑磨
鋸解剉刀斫縱乃得身人風狂邪病形
今日道場大衆如經所言深可怖畏有斯罪
業何以覺知在四生六道見受苦者未受罪
者因今禮懴普得解脫懴主某伏爲(平安/追薦)禮
此懴文五體投地稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮太妙至極天尊
　　志心敬禮應化自在天尊
　　志心敬禮包含天地天尊
　　志心敬禮五百億相天尊
　　志心敬禮振動天地天尊
　　志心敬禮金輪玉光天尊
　　志心敬禮成就國土天尊
　　志心敬禮常住衆生天尊
　　志心敬禮九光明天尊
　　志心敬禮寳蓮華天尊
　　志心敬禮咸除垢障天尊
　　志心敬禮隨方享福天尊
　　志心敬禮寂然慈化天尊
　　志心敬禮護魂無滯天尊
　　志心敬禮普照萬生天尊
　　志心敬禮轉法隨心天尊
　　志心敬禮度衆厄天尊
　　志心敬禮靜山王天尊
　　志心敬禮香華滿天尊
　　志心敬禮方便弘濟天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮日慈大慧真人
　　志心敬禮月慈大智真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆仰願
西方無上靈寳天尊諸尊諸聖諸大真人諸
大童子遍十方際盡玄虚界隱現一切真聖
願以道場力稱揚力自化力令懴主某生身
父母枝蘿眷屬伯叔兄弟已身姻戚存亡二
世或有如上淫慾罪業因今投誠禮懴洗滌
自今巳去想色即空離其業報不復重造及
起愛心惜身如寳慎行如珠無有障礙入無
爲岸齊登道果(一拜)
　　　逺憎愛品第四
今日道場大衆人各運心面仰
慈尊懴悔憎愛彼我罪業懴主某歛心長跪
諦聽經言一切衆生發意多愚行心少實愛
積如山尚言不足憎棄若穢猶恨不深由是
心想不能曉悟分别彼我評論強弱言行乖
違牽縈世網恣逞頑愚視玩無厭聽察不審
縱貪邪惑不守恬和恱目則恣視不忘恱耳
則終聽不倦只言彼短欲說巳長意恱則不
論醜惡言愛則無間親踈於是衆生或於
真聖法座前起憎愛心或於國王父母師尊
前起憎愛意或於伯叔兄弟男女前起憎愛
想或於天地日月虚空境界起憎愛念或於
聖迹靈壇處起憎愛慾如是無量無邊憎愛
彼我罪業若人行一名一種死入多罪地獄
無有出期縱得輪迴當受非人之身若非懴
拔永負沈淪於是
慈尊重說偈曰
憎愛生彼我自取一性意想惡却爲良
憎長復愛短憎者絶形影猶未暢愚情
愛者如山嶽尚言却不足物皆同一體
分别妍與醜彼我出於心善惡皆由性
死入大地獄遍受於苦毒刀鋒望心剌
鐵錐▲其舌百節鐵釘釘後生爲鵝鴨
或爲魚鼈身殺戮不得語任人生與活
般般任烹作後得生人身即爲癡聾啞
今日道場大衆如經所言又復悲切若造此
罪受報何申及以懴主某九祖父母師尊伯
叔兄弟己身一切眷屬於無量無始劫來至
于今生今日捨身受身有此憎愛彼我罪業
未曽覺悟今建道場伏爲(平安/追薦)禮此懴文五
體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮太妙至極天尊
　　志心敬禮西靈森羅天尊
　　志心敬禮戒生正慧天尊
　　志心敬禮洞空太玄天尊
　　志心敬禮周徧大運天尊
　　志心敬禮萬福朱明天尊
　　志心敬禮元素天皇天尊
　　志心敬禮化道萬運天尊
　　志心敬禮道運真照天尊
　　志心敬禮隨順世間天尊
　　志心敬禮妙彩真王天尊
　　志心敬禮金宫萬變天尊
　　志心敬禮正法無爲天尊
　　志心敬禮洞虚法王天尊
　　志心敬禮三清紫闕天尊
　　志心敬禮真道照成天尊
　　志心敬禮瓊姿玉光天尊
　　志心敬禮拔苦妙慈天尊
　　志心敬禮三光轉輪天尊
　　志心敬禮真道徳度天尊
　　志心敬禮太一救苦天尊
　　志心敬禮長生保命天尊
　　志心敬禮逍遥快樂天尊
　　志心敬禮隨願往生天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮真定光真人
　　志心敬禮光妙音真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆仰願
西方無上靈寳天尊諸尊諸聖諸大真人諸
大童子遍十方際盡玄虚界十方隱現一切
真聖同加善力令懴主某九祖七玄存亡二
世一切眷屬乞解如上業釁自今巳去不復
更造惟願一切沈淪皆乗懴力登于
道岸(一拜)
　　　不偷盜品第五
今日道場大衆人各運心稽首
慈尊懴悔偷盜罪業懴主某歛心長跪歸命
歸依諦聽經言一切衆生不存廉直若以財
物一草一葉不可無故而取何況盜𥨸但自
衆生爲見在利故以種種非理而取或穿窬
墻壁斷道抄掠抵于債息負情違契面欺心
口或非道理言人不知天網恢張何所漏泄
或盜
天尊經法財物或盜供養真聖法具財物或
盜三級玄壇財物或盜靈觀齋㑹器皿財物
或盜塑像真聖所用財物或盜供養護戒信
心財物或盜三寳捨施七寳財物或盜寳光
寳座寳帳財物或盜寳蓋寳輿寳車財物或
盜寳旛寳憧寳冠財物或盜寳鏡寳樹寳華
財物或盜寳殿寳馬法衣霞帔上財物或盜
真經寳座寳殿寳藏寳函寳藴上財物或盜
上聖髙真一切之物或盜然燈燒香香油財
物或盜常住大衆及國家輸貢倉庫珍寳財
物或盜神仙靈人仙童玉女金剛神王力士
師子等財物或盜男官法身女官法身財物
或盜三聖福地華果齋蔬之物或盜神廟牲
牢之物或盜硨磲碼碯瑠璃琥珀金銀珠玉
銅鐵綾羅錦綺紈素之物若直一文十文一
毫一絲乃至極多俱犯重罪乃至割庫窬墻
開對繫鎻攺換印號移拆簽函貯蓄軍資稅
賦科疋一分一寸以少及多不慕輸官惟思
利已或盜法師鎮信裝禠裁割行壇布施之
物或盜新鮮未獻上靈之物或盜慈親眷愛
之物或盜兄弟朋友郷閭之物或盜旅客行
李之物或盜孤貧老劣之物或盜經求貿易
之物或盜田農種播六畜生財之物或以方
便取或以逼脇取或以威勢取或託公取或
欺忽取或誑謔取或非義取或強抑取或透
脫取或矯妄取或戲弄取或貪愛取或借貸
不還取或換易取或抵拒不償或誷冐欺負
或漏妄隱諱或善求或惡求作此諂曲皆犯
愆尤若非己物不以絲毫毛髮多少起一貪
心盡爲偷盜乃至道路遺失風吹鳥銜鬼送
神運衣服卧具器玩車馬布帛米麥微塵芥
縷隱藏在身皆爲偷盜罪業復致壽齡殀促
殃及九玄七祖眷屬無由解脫生受病若死
入地獄縱得受生復作牛畜若非懴悔永負
沈淪於是
慈尊而說偈言
前世行偷盜𥨸取三寳財齋戒或信施
供養諸功徳國王及諸人一切非己物
見即生盜心常欲偷𥨸取劫奪於行旅
恐脇或誣害穿墻興劫掠正晝將作夜
毎伺於空閴牛羊及奴婢資財幷珠玉
方便皆𥨸取死入火車獄形容灼爛碎
後世變牛馬與人償宿債領穿脂肉散
鼻口俱壞裂飢渇常辛苦口中不得語
任人將殺戮轉受得人形被人劫盜殺
以報前身罪
今日道場大衆大可思惟如經所言實堪憂
懼當須至懇禮懴求哀惟願一切衆生巳受
未受報業罪者因今懴禮普得解脫懴主某
伏爲(平安/追薦)禮此懴文五體投地一心發念稽
首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮太妙至極天尊
　　志心敬禮平等弘慈天尊
　　志心敬禮處世度人天尊
　　志心敬禮無量化身天尊
　　志心敬禮離諸結習天尊
　　志心敬禮除一切念天尊
　　志心敬禮自在無礙天尊
　　志心敬禮十座說法天尊
　　志心敬禮燒香度人天尊
　　志心敬禮誦經救苦天尊
　　志心敬禮持齋濟物天尊
　　志心敬禮持戒護世天尊
　　志心敬禮念道消災天尊
　　志心敬禮散華延年天尊
　　志心敬禮金殿常明天尊
　　志心敬禮興國太平天尊
　　志心敬禮救厄難天尊
　　志心敬禮保生神天尊
　　志心敬禮法輪布化天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮星光真人
　　志心敬禮火光真人
　　志心敬禮大慈救苦真人
　　志心敬禮大慈拔罪真人
今日道場懴主及以大衆人各運心仰願
西方無上靈寳天尊諸尊諸聖諸大真人諸
大童子遍十方際盡玄虚界隱現一切真聖
以消災護命力以救苦拔罪力無量功徳力
無量神仙力不可思議力懴主某師尊門徒
同學法師道友同住一切法眷及七祖九玄
生身父母伯叔兄弟枝蘿六親一切眷屬自
從無始以來至于今日所有如上偷盜及以
輕秤大㪷欺謾良善不以道求取兇麤恐布
侵竊牽呌神鬼自謾己身逞其暴虐不顧喜
怒不念貧寒惟恣貪殘種種罪累仗今禮懴
願得消滅自今巳去生生世世得如意珠常
與七珍上妙衣服百味甘露種種湯藥隨意
所須施及一切無故偷盜更不復造當願一
切衆生無偷盗想常能知足不耽不染常樂
慧施濟貧拔苦頭目腦髓捨如涕唾生回向
心成無上道(一拜)

太上慈悲道場消災九幽懴卷之五







太上慈悲道場消災九幽懴卷之六
　　　　太極左仙公葛玄纂
　　　懴殺生品第一
今日道場大衆人各運心仰對
慈尊懴悔殺生罪業懴主某歛心長跪諦聽
經言一切衆生凡在人倫長縈世網不逢善
友常值愚徒積習而成薫蕕相染有諸過悮
恣逞無端常行苦酷不起慈心殺害衆生啗
食骨肉或為父母及以已身兄弟妻兒延諸
親族聚集鄉閭傷割衆生亦無其數不念性
命或殺牛羊騾馬猪狗之屬依人養牧芻豢
之𩔖或烹獐鹿狐兔虎豹豺狼依泊山林之
𩔖殺諸六畜不起嗟念豈擇肥瘦或刀剌血
流或湯燖皮脫命猶未絶腹巳開張去骨除
筋刳腸落肉量斯痛楚報應難酬或殺靈禽
鸞鶴鵝鴨鳩鴿烏鵲䲭鳶飛禽之屬峻張弋
網髙舉竿黏羽翼推燖樹杪殘害欲死未死
求生不生去足除頭斬翅剜眼將充庖炙飫
我飢腸或殺黿鼉龜鼈螺蚌螯蟹甲蟲之屬
乾河䈪壍下竹竿砂揠捺網𦊙筌𦋇鱗鬛烹
斮洲島累骨成山楊風臭惡殺命極多意猶
未巳或殺蟲蛇虺蝎蜂蠆蜣蜋蠛蠓蝜蟠螟
蠕螻蟻之屬或殺蚊䖟蟣蝨蜉蝣𧍒蠕蛸蟯
化生之屬一切蠕動蜎飛沈溺雖云毒𩔖亦
尚求安暑濕而生寒冰而沒皆分化育不入
庖厨無故傷殺痛苦何忍飛鷹走狗張弓架
箭心起貪殘只知殺命或火燒山窮林竭水
或持矢鏃或執刀槍殺害衆生或手揉脚踏
坐按卧捺殺害衆生或耕田種植打墻立壁
殺害衆生豎立屋宇穿坑出土殺害衆生或
拆籬作障薙草平地殺害衆生取樵伐木摘
華挽草殺害衆生然燈舉燭殺害衆生引水
入穴熱湯潑地殺害衆生沐髮浴身飲水食
飯殺害衆生治打榖麥剖胎破卵殺害衆生
拍蠅拂蚊開口閉目舉手頓足殺害衆生或
對尊像經法處殺害衆生或於道場法座法
身前手携物𩔖歸家殺害或瞋怒或愁惱無
故殺害衆生或歡樂或歌舞恣性縱慾殺害
衆生或禱祝鬼神或男女病患求乞隂騭殺
害衆生和合湯藥用其生𩔖殺害衆生或命
絶手中或身亡刀爼猛火煎燒絶其種子斷
其胎育破殺命根盡令磨滅或殺債主𡨚家
四方良善或墮胎破卵不惟禽獸或恐殺或
怖殺或自殺或教他殺或罵殺或毒殺或藥
殺或呪殺怒殺喜殺或故殺悮殺口殺手殺
意殺想殺看殺闘殺如是殺生舉手動身殘
害一切畜𩔖各受其罪莫求脫免於是
慈尊言積財無數必作身憂積罪有餘將還
宿債不生追悔不起救心淪滯見存殃流先
祖死入考楚地獄受諸苦惱縱得還生形變
異𩔖若非懴悔何以超生於是
慈尊重宣偈讃
前世殺衆生牛羊猪雞狗鵝鸭雉兔輩
獐鹿虎豹屬鴟鵶及燕雀豺狼狐貉狖
駞騾驢馬𩔖魚鼈龜蟬蛆螺蜆蝦蚌蛤
蛣蜣螻螘例蛭蜞蚊蚤蝨蝜蟠蠓蠛蟲
種種皆殺伐不生慈善心遇者皆殘害
死入諸地獄備歴於衆苦旦夕受痛惱
苦楚難居處是諸牛羊輩悉皆來索命
俱言食我肉或道殺我身比自無方便
今日邂見你須還我宿債求走亦無路
魔王開罪簿勘㑹知其實一一還他命
後生若受身却入畜𩔖㑹復作牛羊犬
乃至鵝鴨輩任他還殺伐以償前身罪
今日道場六衆如經所言一切衆生爲以無
故殺生爲他人殺當時所作快不可勝償命
酬𡨚誰人相替在生受罪憑仗親縁死入三
塗何人相救如是罪業報償分明今乞
懴五洗蕩前過懴主某伏爲(平安/追薦)禮此懴文
五體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮無量太華天尊
　　志心敬禮金相光明天尊
　　志心敬禮九幽拔苦天尊
　　志心敬禮大羅無相天尊
　　志心敬禮處世度人天尊
　　志心敬禮無量化身天尊
　　志心敬禮内真天尊
　　志心敬禮強名天尊
　　志心敬禮法濟天尊
　　志心敬禮度命天尊
　　志心敬禮赦衆生苦惱天尊
　　志心敬禮昌國化人天尊
　　志心敬禮隨世應形天尊
　　志心敬禮洞照無窮天尊
　　志心敬禮散满香天尊
　　志心敬禮法象天下天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮無量心真人
　　志心敬禮靈聖普真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆仰願
西北方無上靈寳天尊諸尊諸聖諸仙諸衆
諸大真人諸大童子遍十方際盡玄虚界化
身一切真聖同垂法水洗滌衆生懴主某自
從無量劫來九祖先靈師尊父母一切法屬
伯叔兄弟六親春屬存亡二世有無量無邊
殺生罪業在於地獄餓鬼畜生道受報受償
未還今還藉此懴拔永出愛纒自從今去不
造不作想衆生身似同我身見殺衆生似殺
我身種種慈悲憐惜如巳願諸畜𩔖得生人
道歸悟玄理證無上道(一拜)
　　　洗破壞品第二
今日道場大衆人各運心稽首迴向
慈尊懴悔無量無邊種種破壞罪業懴主某
歛心長跪恭敬諦聽
經言一切衆生為有身故自從無量劫來至
于今日父母兄弟己身眷屬捨身受身無量
生身不効忠良多懷毁損驕恣放蕩不檢已
身奪掠奴僕破壞無故損害衆生穢惡無數
又復身爲官宦不効廉勤多從破壞不忠於
國常興諂僞不順時機不崇
大道蔽善行惡不依理斷妬賢嫉能欺上凌
下恃官恊勢不肯均平情有愛憎心懷取捨
或曾征城破邑憢他舍宇偷賣良民誘他僕
𨽻枉壓無罪凌逼善人又或毁壞諸聖尊像
又或毀壞宫觀靈壇或毀壞公廨常住或毀
壞大藏經書或毀壞供養道具器皿種種不
生修奉但欲毀壞譬如聲響其應如何言凶
氣麤聲和意悅汝等衆生敬信爲先莊嚴在
念起諸毀壞一切罪業是使三世眷屬受其
𡨚報常在惡縁死入苦辛地獄當受髠頭斷
髮之報若不懴悔永負沈淪於是
慈尊憐愍未悟重說偈言
前世曾輕慢損壞於衆物及諸形像等
宫觀玄壇處常住與道房恃勢欺良善
酷虐行心曲死入苦辛獄骨肉常忿竸
凌持還便復後生得人身髠頭斷髮報
眷屬受悲啼飄蓬何日足
今日遒場大衆聞是
慈尊所說經言不可思議報對分明展轉相
續今發念心求哀禮懴惟願此獄餓鬼畜生
乗此懴力功徳力不可思議力皆得解脫懴
主某伏爲(平安/追薦)禮此懴文五體投地一心諦
聽稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮無量太華天尊
　　志心敬禮隨世應形天尊
　　志心敬禮無量妙相天尊
　　志心敬禮億劫化形天尊
　　志心敬禮功德寳山天尊
　　志心敬禮清淨流光天尊
　　志心敬禮說法無礙天尊
　　志心敬禮開縁度品天尊
　　志心敬禮清慧德王天尊
　　志心敬禮色無盡天尊
　　志心敬禮空無相天尊
　　志心敬禮壽無量天尊
　　志心敬禮常說法天尊
　　志心敬禮廣施財天尊
　　志心敬禮普施法天尊
　　志心敬禮無等倫天尊
　　志心敬禮無量照天尊
　　志心敬禮圓滿衆天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願徃生天尊
　　志心敬禮無邊際天尊
　　志心敬禮功德海天尊
　　志心敬禮日蓋大慈真人
　　志心敬禮月淨大悲真人
　　志心敬禮大慈救苦真人
　　志心敬禮大悲拔罪真人
今日道場施主及以大衆歸命仰願
西北方無土靈寳天尊諸尊諸聖諸大天仙
衆地仙衆諸大真人諸大救苦真人諸大童
子本際童子遍十方際盡玄虚界過去未來
一切真聖願以道力功德力上善力天仙力
神通力今懴主某有無量劫來毀壞深重罪
業以兹懴法洗滌愆咎永消障惱不受苦報
登證道果逹無爲岸(一拜)
　　　不破齋品第三
今日道場大衆人各運心稽首
慈尊懴悔破齋罪業懴主某歛心長跪諦聽
經言一切衆生受身巳來至于今日慳貪嗜
慾飲酒食肉啗嚼無厭生長肌膚養其膿血
日生惱病罪根轉深又以生老病死暑濕寒
風痛苦酸楚每受毒氣攻染身體百病來侵
念念無常晝夜不住生身識性各各不同展
轉循環萬劫難出是諸衆生心多破壞齋戒
不恭及年衰老邁病惱來纏一世一生自營
勞苦良由廣餐葷雜腑臟相蒸觸犯真聖業
風扇體遂使金玉化消身形詎久我以不飲
不食抱道自然變化無方長生不死常說經
教開度衆生若以愚迷不能信用我常憂念
不能休息遂假其齋今滅病苦且況
三清衆聖久證道真常悉奉齋勤行不怠況
以六齋十直八節三元甲子本命三㑹庚申
諸雜齋㑹救護一切微妙難思皆是
慈尊引接衆生普使修行免諸魔難汝等衆
生雖知名目不起敬心及起敬心多有觸犯
或以葷糅混雜腥穢同厨不潔己身但多慢
易或過中更食宿心不淨誹謗
至真將同邪僞言猶誑誕心起愛憎如此愚
癡破齋極衆或破太真齋或破金籙齋或破
神呪齋或破黄籙齋或破明真齋或破自然
齋或破三元齋或破塗炭齋或破洞神齋如
是等齋或爲
國家修設或爲拔贖先亡修設或爲救度沈
溺修設或爲曾親修設或見人修設初生敬
信後起悔心其罪增深受苦無量若以出家
男官法身女官法身或十人或百人乃至極
多隨其齋施多少散令周遍無使偏頗凡言
齋者即是施心不以華飾不以貧劣應是出
家身者令同齋施若以㨂擇乃是慢易不生
恭敬是名破齋又以建齋造像一切等物私
將入己若直一文以上十年終而十陪復不
還者受報重病相好不全永棄人間鳥栖露
宿縱生人道六疾常拘耳聾眼暗五不具足
若用齋食供養法身綵繪尊像旙蓋不生敬
信復起退悔所報因縁義趣難說及至命終
報爲餓鬼項似布絃腹如懸鼔體負鐵輪火
徹左右將衣覆體喻若火山飲食餐時變爲
膿血若以見世即負邪病在牀身體臭爛人
不喜見經年累月肉盡筋消一入地獄難得
生天當來之世縱生人中聾盲六疾失於相
好不及人次一切眷屬皆同棄物或作夫妻
中道離别孤男寡女倚傍他人貧賤飢寒形
體醜陋微綴人身如上罪業皆因破齋若不
懴悔轉生沈墜於是
慈尊爲諸未悟而說偈言
生世破齋者死受餓鬼身飢則食猛火
渴則飲鎔銅肌體自焦劣復履霜刃鋒
日夜不休息受苦無時終縱有解脫期
乃與犬馬同飢寒貧賤𩔖豈有具足容
我今垂哀愍浩劫慧無窮設此大法橋
救度諸愚聾稽首無上道逍遥太極宫
今日道場大衆得聞是偈得聞是經得聞是
懴一切衆生曾作此業應須受報今日發願
發意迴向
三聖不逢斯罪或在六道中四生中或經受
苦或未經受報同今發露願乗解脫懴主某
伏爲(平安/追薦)禮此懴文五體投地發志念心稽
首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮無量太華天尊
　　志心敬禮金姿妙相天尊
　　志心敬禮形遍虚空天尊
　　志心敬禮十方大力天尊
　　志心敬禮千齡保命天尊
　　志心敬禮靈應無窮天尊
　　志心敬禮現色身天尊
　　志心敬禮有縁應天尊
　　志心敬禮託身見天尊
　　志心敬禮洞明天尊
　　志心敬禮緫真天尊
　　志心敬禮金闕天尊
　　志心敬禮龍徳天尊
　　志心敬禮煥照天尊
　　志心敬禮洞虚天尊
　　志心敬禮度物天尊
　　志心敬禮奥義天尊
　　志心敬禮萬願天尊
　　志心敬禮保生天尊
　　志心敬禮無上大羅天尊
　　志心敬禮開度一切天尊
　　志心敬禮長生保命天尊
　　志心敬禮太一救苦天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮四滿衆天尊
　　志心敬禮法解真人
　　志心敬禮輪天真人
　　志心敬禮大慈救苦真人
　　志心敬禮大悲拔罪真人
今日道場大衆及以施主仰願
西北方無上靈寳天尊諸尊諸聖諸大神仙
諸大天仙諸大地仙諸大水仙諸大真人諸
大童子名山洞府諸大仙衆川源古迹一切
聖衆諸大妙相真人相王童相玉女相法身相
遍十方際盡玄虚界一切真聖以廣度心道
力心真人心童子心令懴主某三世九祖巳
過去身未來身見在身有無量無邊今縁昔
縁或曾破齋罪業今日懴悔願以
道力普得解脫自今巳去對真淨心淨
身恭奉
齋法惟願
功徳上拔九祖下救沈淪及以巳身一切眷
屬六道四生悉登
道岸(一拜)
　　　不犯經戒品第四
今日道場大衆人各運心頂禮歸依
慈尊懴悔違犯經戒罪業懴主某歛心長跪
諦聽
經言一切衆生爲有三業及以六根從劫至
劫今生今日偷盜邪淫慳貪瞋怒愚癡綺言
妄語惡口兩舌無量無邊罪業纒縛於身無
由解脫明有經戒廣示法門多少不同上下
有異誡勸衆生除滅根業或受三戒五戒六
戒七戒八戒九戒十戒十二可從戒十四持
身戒二十四戒二十七戒三十六戒乃至洞
玄下品四十戒中品六十戒上品八十一戒
及一百八十戒上清三百觀身戒洞神七百
二十戒各有次第導引群迷能持戒者得無量
無邊福利若不持戒者即受無量無邊業報
又以三洞經法流布人間如是衆生不能信
受況諸經戒即是衆生城郭棲止屋宅自有
玉童玉女金剛神王力士各來侍衛左右稱
讃消災度厄保命延年真聖慈光諸天歡悅
遂使刀兵水火虎狼蟲蛇疾病牢獄鬼賊飢
寒惱難永得除滅遂即求男得男求女得女
富貴聦明形容端正人中敬仰不可思議過
去受生天宫淨土花臺寳樹衣食自然天厨
妙供雲蓋龍車逍遥極樂常聞經法侍立
慈尊輾轉受身會正真道一切衆生若能持
戒如彼寳劒能斷一切如彼法船能渡一切
如彼猛火能燒一切如彼淨水能洗一切凡
持戒者防非止惡檢敕身心降伏魔𡨚感動
靈聖汝等衆生或曾親受或見人受皆不敬
信恒起慢心穢犯過多誹謗積集乃同戲謔
曾不護持言行有違書寫不謹禮誦乖慢文
字参差不從經典或讀太清藏經上清藏經
玉清藏經或自讀誦或見他人讀誦以爲輕
戲不起念心侮慢聖言稱揚大道不生供養
保護不專或書寫紙墨怯惡裝潢絛軸欹斜染
汙或脫或注揩攺義理愚昩障礙不懷崇重
如上罪過業根深厚若不懴洗永失輪迴若
當在世惡疾纒身形骸陋弱氣息微羸言詞
鄙拙禮樂何知莫分去就或當終壽難登淨
土罪入重㝠苦楚不停莫求輪轉種種攷捶
一一負償忍痛呻吟骨肉斷壞業障牽繫當
受一身劒樹千尋攀枝須上鑊湯百沸積壓
須沈直至消亡始應休捨皆由犯戒從不信
中來於是
慈尊而說偈頌
生世犯經戒死入刀針獄左右剌其身
萬痛不可忍巡歴刀山上更入鑊湯中
求死不得死萬劫方得生
今日道場大衆如經所言心生怖畏所犯破
經破戒無量無邊深重罪業於未來世或處
今生受其苦報今日投誠發露懴悔惟願四
生六道同乗因果一一解脫懴主某伏爲(平/安)
(追/薦)禮此懴文五體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮無量太華天尊
　　志心敬禮日月光耀天尊
　　志心敬禮太上得道天尊
　　志心敬禮功徳寳山天尊
　　志心敬禮衆寳山王天尊
　　志心敬禮太上十善天尊
　　志心敬禮一切智慧天尊
　　志心敬禮道智力天尊
　　志心敬禮道物性天尊
　　志心敬禮功徳普天尊
　　志心敬禮法喜天尊
　　志心敬禮傳化天尊
　　志心敬禮善戒天尊
　　志心敬禮流布天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮救度真人
　　志心敬禮拔苦真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆仰願
西北方無上靈寳天尊諸尊諸聖諸大仙衆
諸大真人諸大童子遍十方際盡玄虚界應
現一切真聖願以同施道力各起慈心令懴
主某三世父母見今父母巳身一切眷屬所
有犯戒違經種種罪業以今懴悔願得解脫
從今日去至當來世若得玄冠黄褐爲男官
法身女官法身同法依戒同壇說戒同受籙
戒同師教戒同處監度同共保舉同時拔度
一切念經念戒或爲男官童子女官童子永
誓遵依條戒䖍奉香火常生守慎化喻法徒
負禀盟誓行無上道惟願善力及智慧方便
救度一切含識悉離塵染得以聞見皆生歡
喜登證無爲歸依
大道(一拜)

太上慈悲道場消災九幽懴卷之六
太上慈悲道場消災九幽懴卷之七草七
　　　　太極左仙公葛玄纂集
　　　蕩忤逆品第一
今日道場大衆人各運心稽首
慈尊懴悔忤逆不孝罪業懴主某歛心長跪
諦聽經言一切衆生自受日月臨照隨運流
遷禀受髮膚皆因父母
普濟言不審父母因縁恩義輕重酬報鞠養
要以得知
慈尊言夫若形直其影必正形若不直其影
必斜聲若清楚其響必淨聲若不清其音必
濁孝與不孝其義如是若孝若悌一家之中
老少安樂天下欽敬神明守護子孫相承孝
慈不斷招感孝順以爲珍寳若乃不孝世世
相續一門之内緫是𡨚家雖言父母如同讎
隙招忤逆者以作其兒父母兄弟各財異食
同園别菜共田分榖隱藏珍饌喫食如偷雖
是人形不如禽獸神明不祐一生所爲諸不
吉利死入地獄受一切苦萬劫方生受百勞
鳥生子欲飛須共食母方離巢穴後生人中
聚集忤逆却爲父子更相殘害逓互相嫌天
下苦痛莫過於此且非父不生非母不養是
以天地覆育寄託母身二氣相凝懷娠十月
縈姙抱重坐卧失常歳滿月充誕育之候其
母恐怖性命輟然惻怛心神憂喪俄頃産孕
之日内觸外觸痛苦交切失聲號呌受大苦
惱匍匐戰懼駭愕驚嗟及至生巳母乃喜不
自勝安藏被帛側身三月常畏邪魔飢時須
飯非母不哺渴時須飲非母不乳計飲母乳
八斛四升千日提携洗浣塵垢推乾就濕嚥
苦吐甘非父不親非母不養昔開皇劫中見
一衆生有父母年老氣力衰微其子終朝至
暮不去省問父母獨守空房猶如外客少衣
少食飢凍切身手脚跰䟡耳聾目𦖢單牀薄
席度日如年身極尫羸多饒蟣蝨蚊蝱𠾱體
通夕不寐長吟嘆息見子不孝遂以拄杖巡
喚低頭下氣欲伸所欠未盡前言其兒興聲
瞋目罵詈父母迴頭却退扶壁而歸搥胷自
悲流慟月腫連聲唱苦不如早亡母告兒言
汝初小時非吾不育飲餧遮蔽非吾不養懷
汝十月如携重擔氣息奔喘劇於馳走或時
寒熱坐卧不安腹皮拆裂心胷填滿髮落消
瘦不能飲食當生産時逆前一月常懷憂怖
恐不相離當産之日命如風燭四肢百脉或
如刀刺五臟六腑熱如火炙既得降誕喜懼
交集諸苦諸痛更不能述三年携抱日夜不
離坐卧不淨眠食失時視兒氣色將息飢飽
忽有疾病父母心痛聞子忍苦母不過食心
口乾燥萬種求福黄金白銀衣服玩具心願
子安無所恡惜念汝小時東西隨我不離寸
歩食亦隨我眠亦隨我一日無我終日不食
一夜無我啼哭不眠如何長大忽成怨對今
雖有汝不如本無願我早亡與汝相離於是
其兒果受忤逆不孝重罪死入北方酆都地
獄受諸痛苦備歴辛酸萬死萬生不可具述
於是
慈尊爲諸未悟而說偈曰
善善自㑹善惡惡歸惡根生前不慈孝
死後永沉論備歴諸衆苦往返十八門
非吾三赦日超生永不聞受身百勞鳥
骨肉被子分報足歸人道復㑹子兼孫
今日道場大衆聞是經言大須覺悟自以前
世今生或有忤逆罪業將來之日恐受此報
當宜精進發念懴悔惟願受報一切衆生同
得解脫懴主某伏爲(平安/追薦)禮此懴文五體投
地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玄上玉宸天尊
　　志心敬禮世間救度天尊
　　志心敬禮梵氣真光天尊
　　志心敬禮妙音自在天尊
　　志心敬禮自在法勝天尊
　　志心敬禮玄都萬壽天尊
　　志心敬禮長樂天王天尊
　　志心敬禮最勝救拔天尊
　　志心敬禮常增上善天尊
　　志心敬禮凝彩金華天尊
　　志心敬禮紫清度魂天尊
　　志心敬禮妙法方便天尊
　　志心敬禮生成萬有天尊
　　志心敬禮瓊潤法海天尊
　　志心敬禮顯化應㑹天尊
　　志心敬禮冲和含生天尊
　　志心敬禮證果圓明天尊
　　志心敬禮大羅金身天尊
　　志心敬禮大道意天尊
　　志心敬禮修妙行天尊
　　志心敬禮湛常寂天尊
　　志心敬禮大威徳天尊
　　志心敬禮普光妙天尊
　　志心敬禮常感應天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮東華真人
　　志心敬禮五帝真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
北方無上靈寳天尊諸尊諸聖諸大真人諸
大神仙諸大童子遍十方際盡玄虚界隱現
一切真聖以丹華水洗滌懴主某三世眷屬
從無量劫來至于今日或有忤逆不孝罪業
曾作未受藉今懴悔願得消滅不受報對從
今巳去生生世世重父母如天地帝王畏父
母如星辰日月於國盡忠於家盡孝及以若
人非人盡遵慈順覺悟前愆早悟
大道(一拜)
　　　誓報慈恩品第二
今日道場大衆人各運心歸依
慈尊說報慈恩因果懴主某歛心長跪諦聽
經言一切衆生輪迴生死展轉幽㝠我今放
大光明徹照五方十地受苦衆生悉皆超度
惟有忤逆不得昇逹當知父母恩義深重昊
天罔極量以粉骨劘身報不能盡若人能行
篤志外存孝養内藴弘慈非但生身一切衆
生皆我父母一切衆生皆我兄弟一切衆生
皆我姊妹一切衆生皆我骨肉一切衆生皆
我男女一切衆生皆我養育一切衆生皆我
愛護莫傷他命莫食彼肉或過去世或未來
世或見在世一切衆生想如眷屬種種方便
名曰報恩若有男女等所欲造諸功徳報謝
天地國王師尊生身父母恩育皆有次第一
爲天地一爲帝王一爲師尊一爲生身父母
一爲大地衆生一爲己身一切眷屬但世間
男女初出父母胞胎經至一歳十歳百歳百
二十歳必欲預修還從首七周而復始及至
逺年所造功徳還依次第第一造像二造經
三造長旛四十九尺設法身四十九人齋食
建立道場命經請像法師法式然燈四十九
巵任力更多又以燈如車輪三日三夜或七
日七夜或四十九晝夜奉爲國王帝主師尊
法屬父母兄弟己身一切眷屬披心至念禮
吾應號懴悔已身祈乞恩福報答慈恩盡心
供養稱揚讃歎所有罪業一懴悔後攺往重
修精進齋戒迴心慈善施及福田貧窮下賤
五不具足病人孤老囚徒餓鬼一切衆生不
仁之者勸歸善因他方逺客有急投人而爲
濟度救其厄難施與衣食悉令具足重更發
願慈孝尊親富爲繪像抄經救拔三塗五苦
沉滯苦爽隨願往生名報慈恩若有男子女
人積行以來或曾誹謗三寳不忠不孝帝主
人王師尊父母曾作五逆深重罪業終身之日
慮入地獄恐受諸苦但爲帝主人王師尊父
母發念發願書寫經懴一句一偈禮我應號
一位兩位巳至多數己身命終之日不入地
獄受前苦報徑適天堂受諸快樂若男若女
能爲帝主人王師尊父母己身眷屬於三元
八節或於家舍或詣靈壇禮我聖號懴罪禳
愆設大慶齋巿辦名香縁山摘果採蘂獻花
造諸淨供宿夜翹勤請福祈恩保安家國拔
度大地含識衆生不以巳身十惡忤逆至於
九祖父母巳受未受有諸罪業悉得消滅若
於是日開講經義勸誘愚暗發忠孝心發救
度心修此功徳最當第一於是
慈尊爲諸未悟而說偈曰
一切世間人孝道宜修身畏愛於天地
當如父母身畢竟成道果妙行隨日新
吾今演妙法救度諸沉淪轉轉相報對
晝夜推劫輪設此大法橋度爾愛河津
妙哉三洞經超凌有縁人
今日道場懴主某及以大衆如經所說報恩
種種因縁皆生省悟察以報恩誓不忤逆今
日伏爲(平安/追薦)禮此懴文五體投地一心發念
稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玄上玉宸天尊
　　志心敬禮寳相莊嚴天尊
　　志心敬禮一切智王天尊
　　志心敬禮太清靈變天尊
　　志心敬禮梵行正觀天尊
　　志心敬禮九幽說法天尊
　　志心敬禮光顯神功天尊
　　志心敬禮隨方演化天尊
　　志心敬禮金姿妙彩天尊
　　志心敬禮空寂正觀天尊
　　志心敬禮化縁三界天尊
　　志心敬禮應名百億天尊
　　志心敬禮應願救拔天尊
　　志心敬禮寳質法海天尊
　　志心敬禮救生紫宸天尊
　　志心敬禮運明髙行天尊
　　志心敬禮被物無限天尊
　　志心敬禮勝妙上天尊
　　志心敬禮寳嚴天尊
　　志心敬禮海藏天尊
　　志心敬禮善應天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮逍遥快樂天尊
　　志心敬禮隨願往生天尊
　　志心敬禮妙覺真人
　　志心敬禮慈慧真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
北方無上靈寳天尊諸尊諸聖諸大真人諸
大天仙諸大地仙諸大救苦童子遍十方際
盡玄虚界應號隱現一切真聖以瑶池水灑
浣身心以無礙力令懴主某發心歸向一切
種種善縁當使獲福無量所願諧心無所不
遂自從今去誓願隨力報答慈恩惟願累劫
怨對輕重罪業及以師尊父母伯叔兄弟已
身眷屬三世姻蘿巳過去世超生解脫見在
世者立功報徳惟願懴力是女是男一切衆
生同體玄風歸依
大道(一拜)
　　　䆁餘累品第三
今日道場大衆人各運心仰對
慈尊懴䆁衆多餘累罪業懴主某端心長跪
諦聽經言一切衆生從氤氲生父母恩愛提
携乳哺漸漸成長未能分别即滯愛慾罪根
增長若不懴悔開演經戒䆮微汲引令八正
道即永受無明憎愛纒縛世間父母但能生
我不能成我於是師尊示我經戒得離煩惱
是知師恩過於父母見有一切衆生立身巳
來不知師恩深重而乃應對罵詈不給所須
不侍甘美不供衣食將同踈外及生謀害即
與忤逆子同返相報對見有衆生受持齋戒
或居髙上凌辱卑下或恃富貴逼迫孤貧或
假勢力欺抑賤弱或任官吏刻削爲意恣行
酷罰益公損私不依理道侵移三寳福地居
住三寳淨院或興建
尊像抄寫經文修立靈觀啓造厨堂及設齋
醮或爲主首偷盜財物擡價買賣或將常住
財物或是施主財物又以父母兄弟六親眷
屬共處同住凡是所爲更相欺盜或即移籬
就彼侵他地界虜掠田園因公託勢奪人邸
店商旅博貨輕秤小㪷減退尺寸隱縮分銖
欺筭圭合將麤易細以短換長巧詐百端希
求毫利燒人屋舍枉陷平人妬人富貴信他
闘諜瞋怒父母或放財本過分取利多行貪
愛勢取他物抵債不還擬生諱負無故殺生
邪淫祭祀凌▲官私舉告長短驕慢無禮欺
上罔下或剥脫出家行人之物或發掘塜墓
偷竊棺木或捕魚張筌巧取泓池江河淮濟
海瀆川源湖港水族之𩔖如是罪業種種多
般不可記憶若衆生造一名一種罪目當報
重業上累億曾萬祖以及父母已身六親九
族巳殁者及過去者諸不吉利死入地獄一
一推磨須經報對萬劫方生受身不足縱生
男女不得長大終老孤獨如是業縁皆由前
定今日道場大衆如經所說衆生罪福善惡
往返報對耳聞眼見轉似車輪皆如影響宜
各歛念依教修行若乃年光虚度老病相加
一旦身亡受兹果報有何方計免此沈淪今此
禮懴惟願見在過去曾受未受罪業之人同
得法潤普願生成皆悉解脫懴主某伏爲(平/安)
(追/薦)禮此懴文五體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玄上玉宸天尊
　　志心敬禮無量妙法天尊
　　志心敬禮真定慈悲天尊
　　志心敬禮流金紫極天尊
　　志心敬禮幽夜善燭天尊
　　志心敬禮濟苦靈真天尊
　　志心敬禮寳光九夜天尊
　　志心敬禮妙光炎煥天尊
　　志心敬禮寳珠上品天尊
　　志心敬禮救苦大慈天尊
　　志心敬禮神通洞淵天尊
　　志心敬禮運明廣照天尊
　　志心敬禮廣現無盡天尊
　　志心敬禮上真天尊
　　志心敬禮光益天尊
　　志心敬禮智感天尊
　　志心敬禮奇妙天尊
　　志心敬禮威神天尊
　　志心敬禮長存天尊
　　志心敬禮流光法界天尊
　　志心敬禮長生保命天尊
　　志心敬禮太一救苦天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮逍遥快樂天尊
　　志心敬禮隨願往生天尊
　　志心敬禮慧相真人
　　志心敬禮智觀真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
北方無上靈寳天尊諸尊諸聖諸大真士諸
大真人諸大童子諸大無量神仙聖衆遍十
方際盡玄虚界應現一切真聖以丹華水洗
滌心口懴主某億曾萬祖生身父母伯叔兄
弟己身男女一切姻蘿存亡二世自從歴劫
以來至于今劫今生今日身有諸業諸罪及
以所造所作餘累罪業處世受報或在牢籠
地獄願受懴悔早得清淨離於惡道使入善
縁不淪五道普得逍遥同飲一法往生長樂
體解無爲齊登
大道(一拜)
　　　見果報品第四
今日道場大衆人各運心仰禮
慈尊懴說果報因縁懴主某秉心長跪諦聽
經言一切衆生毁壞真聖形像三洞經典者
見世病癩報死入地獄萬劫方生受野獸身
若還人中舌根爛壞誹謗出家法身者見世
蟲爛病報過去生六畜中破壞靈觀玄壇者
見世眉鬚墮落身形劘爛過去生毒蛇身不
敬
天尊大道聖像真容者見世心愚癡過去生
貧賤中不信經法宿命報對者見世患聾瞽
過去生鳥獸中不信罪福因縁者見世為奴
婢過去生蠻夷中輕慢出家法身者見世跛
躃過去生猪狗中穢汙三寳福地者見世形
容醜陋過去生糞土中滛亂出家法身者見
世孤寡報過去生厠溷中偷盜三寳財物者
見世貧窮過去生奴婢身偷盜常住衆物者
見世風病過去生畜𩔖形偷盜四衆信施者
見在顛狂過去生愚癡身啗食三寳蔬果者
見世患消渴過去生餓虎毒蛇身偷盜齋食
供養者見世霹靂鬼殺過去生蛇虺身死入
餓鬼中偷盜法衣法具者見世祼形過去生
餓大身偷盜經像衣物者見世病苦報死入
地獄萬劫不原破齋破戒者見世咽喉病過
去生聾盲身殺害衆生者見世長病壽促過
去生六畜中食肉葷觸者見世受貧病嗜酒
恣情者見世風狂持心不堅戲好弄出家者
見世受獼猿相手足斷壞者從不敬三聖中
來兩眼障翳者從不信經法中來舌根吐縮
者從毁壞經典中來瘖瘂不能言語者從謗
說出家法身中來鼻塞不聞香臭者從好啗酒
肉五辛中來身體潰爛者從毁壞真聖中來
眉鬚墮落者從不瞻敬尊像中來唇㩙齒露
鼻梁崩倒者從破闘道場中來曲腰𡵨胷僂
背短脚者從嗊嗃輕慢中來顛狂邪病迷惑
者從不信因縁善事中來形容瘡瘇醜貌者
從罵詈無故中來眼赤口喎不正者從笑傲
無禮中來愚癡意不具足者從誑誕中來劫
賤相逢𣀮寇貨財者從負債不還中來水溺
漂沈者從筌𦋇取水族中來被毒蛇吞噬者
從殺害侵損中來火燒灼爛者從弋獵焚𤑔
山林中來被猛虎食啗者從隂謀毒惡中來
飢寒凍餓衣不蓋形者從竊盜齋食中來父
母妻子離隔者從疾妬姦淫破人和合離人
恩愛中來髠頭斷髪眼深鼻長者從射獵取
生中來如此生身皆從前世犯於罪業死經
地獄及至來生受報無有休息
慈尊語普濟言汝當精心信奉明示將來令
諸男女悉知罪業報對宿命種種因縁今日
道場大衆如經所言種種果報皆由前世所
作今生所受當須覺悟大可思惟莫言地獄
非真天堂妄說當須發念慇懃痛切鄭重願
諸衆生依遵教誘得入法門如人欲游深嶮
路須得梯航如無此功作何方度懴主某伏
爲(平安/追薦)禮此懴文五體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玄上玉宸天尊
　　志心敬禮道化普開天尊
　　志心敬禮救拔苦海天尊
　　志心敬禮開度隨縁天尊
　　志心敬禮無量普教天尊
　　志心敬禮度世聖王天尊
　　志心敬禮觀行天尊
　　志心敬禮功徳本天尊
　　志心敬禮普照天尊
　　志心敬禮真位天尊
　　志心敬禮法源天尊
　　志心敬禮太真王天尊
　　志心敬禮法上天尊
　　志心敬禮滿月天尊
　　志心敬禮度人因果天尊
　　志心敬禮髙上玄虚天尊
　　志心敬禮髙清元景天尊
　　志心敬禮玉清虚明天尊
　　志心敬禮轉法流通天尊
　　志心敬禮化生天尊
　　志心敬禮髙上師天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮中黄真人
　　志心敬禮普化真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
北方無上靈寳天尊諸尊諸聖諸大真人諸
大童子遍十方際盡玄虚界隱現一切尊聖
願以慈光同垂拯拔懴主某無量無始劫來
至于今劫今生今日九祖父母三世祖考伯
叔兄弟己身枝蘿姻屬過去未來恐生惡道
沈滯幽閉受諸苦惱今見存者受其業報疾
病纒身當今懴悔普願消滅同得安樂自今
巳去見衆生身想如我身見種種惡事誓心
退悔見種種善縁留心願學覺悟果報依
教修行願我身生生世世不失人性願諸衆
生當來之世共生
樂國同飲
玄風稽首歸依
无上真道(一拜)


太上慈悲道場消災九幽懴卷之七


太上慈悲道場消災九幽懴卷之八草八
　　　　太極左仙公葛玄纂集
　　　救酆都地獄苦品第一
今日道場大衆人各運心仰對
慈尊救酆都地獄苦懴主某長跪稽首諦聽
經言且地獄非有非無
普濟言何云非有
慈尊言若諸衆生不縱三業不恣六根不作
十惡不造五逆一切罪業殁後不入羅酆九
幽諸獄逕適天堂逍遥自在是名非有何云
非無若諸衆生但縱三業六根造十惡五逆
無量罪業殁入酆都九幽諸獄一一攷對當
受辛酸萬劫方生是名非無既知非無須求
懴悔一日省巳覺悟懴悔萬劫罪尤悉得消
滅此懴悔力何以知然昔有一人生來愚癡
造萬種罪及其一日思惟覺悟五衰相見恐
怖切心歸依三寳於是衰相罪根應時消滅
得延天年如是衆等經教分明故知懴悔能
今衆生不入地獄受諸苦痛若人不遇善知
識惡業轉深只知洗除面體脂垢不解拂拭
心中塵滓致使命終入於地獄受諸罪業當
此之時悔懼何及身心毁碎神魄飛揚風刀
在前求悔不得苦當奈何汝等衆生莫恃盛
年莫惜財寳莫戀眷屬收娱放逸自恣死苦
大限一至不問富貴無問老㓜貧富貴賤皆
悉磨滅風燈石火孰是久長晝電朝露豈有
堅固且五天使者無常殺鬼到來之日盛年
壯色無能拒者當爾之時華堂䆳宇何關人
事髙車大馬豈得相隨妻子眷屬非復我親
七寳珍飾乃爲他玩
慈尊言昔赤明劫見一衆生利根聦智能伏
煩惱有財有物即不施貧後至命終還入畜
生道受赤狸身備歴報對汝等衆生宜當謹
慎怱爾一朝親縈斯苦悔何及哉且如陽間
人有小故因詣公門罪須不重情且慞惶眷
屬憂怖求救百端地獄衆生比喻於此百千
萬陪地獄緫轄在此天界正在北方過於比
天溟涬無鞅數里窮比之極有一世界號曰
五炁玄天洞隂朔單鬱絶之國中有五炁五
靈玄老黒帝天君主於北郷制御隂魔其國
下界有太虚太荒溟渤無鞅數里黒海海水
皆惡無測邊際中有一大山上參碧落下入
風泉名北酆都羅山且髙聳一百萬六千里
周迴五十萬里山下入水深一十五萬里水
際山脚下有一大洞號隂景天國名太隂水
帝下有三十六小獄以鐵爲城城各九重一
一獄中草木皆禀自然惡毒之炁所生枝葉
皆爲刀劒鋒鋩多饒衆毒猛獸炎煙黒風飄
震晝夜不停㝠㝠昏暗毒炁血光葷穢衝臭
日月星光都不能照其獄有三十七王各主
一獄獄中各有七十重刀林復有鐵𥴩莫知
其數上火徹下下火焰上通徹交過如魚在
熬以鐵爲城郭有四門每一門有四大銅狗
其身長大每一身占四十里或時吼吠震動
鐵城牙如劒林爪利形獰無以比𩔖復有無
量鐵鳥鳥身丈餘銅觜鐵爪奮翼飛騰眼似
流星毛如鐵箭一一箭上火焰纒繞鳴吼之
時聲如霹靂毛羽口中盡吐猛火其諸等𩔖
皆能嚙𠾱罪人骨髓於是罪人痛徹莫喻苦
切肝心如是經無量歳月求生不生求止不
止今日道場大衆如經所言有此地獄無量
無間如諸苦楚痛切無巳今日禮懴遍及諸
獄受苦罪者令得解脫懴主某伏爲(平安/追薦)禮
此懴文五體投地一心諦聽稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮度仙上聖天尊
　　志心敬禮無上至真天尊
　　志心敬禮妙湛金光天尊
　　志心敬禮功徳滿足天尊
　　志心敬禮法燈常照天尊
　　志心敬禮寳舟運度天尊
　　志心敬禮法海常清天尊
　　志心敬禮勑司命天尊
　　志心敬禮無邊際天尊
　　志心敬禮拔十苦天尊
　　志心敬禮護國天尊
　　志心敬禮應化天尊
　　志心敬禮寳王天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮合道真天尊
　　志心敬禮功徳海天尊
　　志心敬禮青玄真人
　　志心敬禮三天真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆仰願
東北方無上靈寳天尊諸尊諸聖諸大真人
諸大化主諸大仙衆諸大救苦童子遍十方
際盡玄虚界應號一切真聖以微妙毫光遍
照羅山地獄懴主某巳過去者九祖七玄三
世父母伯叔兄弟及諸眷屬或處幽閉受罪
苦者願乗懴力功徳力難思力早證解脫登
無爲道(一拜)
　　　說三十七獄品第二
今日道場大衆人各運心仰對
慈尊說三十七獄名目懴主某歛心長跪諦
聽演說酆都羅山東西南北列三十六獄中
有一獄曰北酆羅山緫都阿鼻無間地獄
普濟言東西南北共三十六獄願聞是名
慈尊言天一監天平天虚天皇天九天元正
刑正太真等九獄列額在東又有流火火丸
火箭飛火燒脚火象然身元平禁罰等九獄
列額在南又有鐵車鐵馬鐵牛鐵驢鐵錐鐵
牀鐵杖鐵鏘鐵𨪏鏫等九獄列額在西又有
玄沙北玄女青河伯幽玄累劫律令糞尿冰
池等九獄列額在北其三十六獄隨衆生種
業隨業分司在彼其中央一獄乃是十惡五
逆重罪衆生在彼其獄内且有刀山劒樹鑊
湯爐炭烊銅銅柱鐵犂鐵丸鐵錐鐵磨鐵碓
鐵山鐵釘鐵丳鐵鋌鐵秤鐵枷鐵杻鐵鎻鐵
匣鐵鳥灰河雪山冰井火坑屠割絞鋸剥皮
臭龜煻煨然脚剉手刀針硤石火山火磨種
種名目莫知其數丙懸一鏡照罪人身隱沒
差殊鏡中即見處彼一頃如度一劫萬死萬
生苦痛辛酸其諸獄中皆不能及此獄主押
諸獄故曰緫都阿者大也鼻者遮也無間者
無及也故言阿鼻無間地獄又言阿者不閑
鼻者不息苦虐痛攷不閑不息内有業風罪
人身心千生萬死摧碎劘潰業風一吹應時
蘇活故一時一頃萬生萬死其諸獄中皆復
如是於是酆都大帝主搆二百四十司管轄
五萬衆攷掠罪人推窮輕重纎細不漏舉奏
善惡且如鐵車猛火煇赤炎熾常然車中有
一夜叉罪人遥見宛同玉女心欲往彼及到
彼中骨肉形體便爲煙燼且鐵牛身頭毛角
尾皆如鋒鋩罪人遥見狀如金蓮及至牛身
火然煙焱焚燒形體良久不見其鐵馬形身
毛頭尾利如刀鋒其鐵驢亦復如是各有一
夜叉牽與罪人罪人乗之俱消形體鐵𨪏鏫
等種種攷具尖獰差毒猛火鋒刃皆不可說
汝等衆生只可聞之而不可見若逢此處萬
刧難原地獄天堂莫言妄說隂陽同等生死
一般由如世人夢之與覺死如夢時生若覺
後夢中所作與覺何殊死去所爲與生無異
夢中快樂亦由自當覺時所苦亦由自己汝
等衆生宜自思惟早求度脫度脫之故莫若
懴悔一懴之後攺往重修況以中國難生人
身難得若人修立善果如日月光無私不照
無幽不燭汝等衆生非盲非聾巳盲者不見
日月巳聾者不聞善惡既聞善惡既覩日月
不覺悟者如藤蘿倚樹隨樹而生及至樹倒
藤蘿何倚今日道場大衆如經所言恐懼痛
切今當精進禮懴求哀願世世生生不逢此
處惟願地獄餓鬼畜生同今解脫懴主某伏
爲(平安/追薦)禮此懴文五體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮度仙上聖天尊
　　志心敬禮太上靈寳天尊
　　志心敬禮高華無上天尊
　　志心敬禮慈悲愛天尊
　　志心敬禮常慈海天尊
　　志心敬禮無去來天尊
　　志心敬禮普覆天尊
　　志心敬禮善果六道天尊
　　志心敬禮太清靈變天尊
　　志心敬禮上清常湛天尊
　　志心敬禮長生保命天尊
　　志心敬禮太一救苦天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮正一真人
　　志心敬禮侍經真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
東北方無上靈寳天尊諸尊諸聖諸大真士
諸大真人諸大龍神諸大賢聖諸大童子遍
十方際盡玄虚界一切真聖以大慈力懴法
力功徳力難思議力令懴主某經生父母一
切姻蘿存勒眷屬巳過去者若在地獄受諸
罪苦因今禮懴願得解脫更願
慈尊闡揚善力除酆都阿鼻無間獄中刀山
劒樹身手脫落罪報除鑊湯爐炭燒煑罪報
除鐵牀銅柱焦然罪報除刀輪火車霹靂罪
報除拔舌犂耕楚痛罪報除吞啗鐵丸烊銅
灌口骨肉消爛罪報除碓磨形體灰粉罪報
除支節分離罪報除灰河糞穢惱悶罪報除
鹹水寒冰皮膚拆裂罪報除虎狼鷹犬更相
殘害罪報除刀山爪距摶撮斫刺罪報除火
坑炮炙兩石相磕形骸破碎罪報除衆合黑
闇解剔肉山斬剉鋸絞釘身斷截罪報除鐵
棒倒懸屠割焦然呌喚煩惱罪報除大小鐵
圍三十七城不識三光阿波波阿婆婆阿吒
吒阿羅羅八寒八熱罪報除一切諸獄𥴩子
凌持抽筋拔腸削肉削骨無量楚痛罪報除
滅一切罪報王衆部屬同受法潤皆得遷賞
我等一切眷屬非親至親命奄之後或入此
處或不入此處仗今懴悔罪報之業登證
天堂歸依
大道(一拜)
　　　懴九幽品第三
今日道場大衆人各運心仰對
慈尊懴悔九幽地獄罪苦懴主某攝心長跪
諦聽經言九幽者東北方朔隂之地九壘之
下名曰九幽地獄其獄深沈繫閉東有風雷
地獄常有黑風震雷霹靂飛戈飄㦸衝突罪
人分解肢體萬劫受苦不捨晝夜南有火翳
地獄有諸罪人吞火食炭爲火所燒頭面焦
爛頭戴火山皮膚骨肉節節生火萬劫受苦
不捨晝夜西有金剛地獄有諸罪人金鎚鐵
杖亂攷無數肢體爛壞筋骨零落鐵叉穿腹
金鎚塞心萬劫受苦不捨晝夜北有溟泠地
獄有諸罪人沈没丘寒之池冰㦸霜刃衝斷
筋骨百毒之汁以灌其上五體零落心腹破
壞萬劫受苦不捨晝夜中有普掠地獄有諸
罪人身被攷掠痛苦難忍斷筋流血悶絶擲
地於是獄卒方以鐵叉叉剌令諸罪人各各
廵上刀山劒樹八逹交風吹樹低昻足履刀
山掛身劒鍔萬劫受苦不捨晝夜東南有銅
柱地獄大火猛焰有諸罪人手抱足登表裏
焦爛腹背膿潰萬劫受苦不捨晝夜西南有
屠割地獄有諸罪人身被倒懸刀劒割體四
肢筋脉皮膚五臟皆有刀刃割切其身血流
滿地不可堪忍萬劫受苦不捨晝夜西北有
火車地獄有諸罪人五車裂體四肢分散或
身處其中隨車東西一切輪轉皆有鋒刃隨
輪運轉割切罪人加諸猛火燒令焦爛萬劫
受苦不捨晝夜東北有鑊湯地獄有諸罪人
身被鐵叉叉入鑊中五體煎煑四肢爛潰膿
血臭穢不可堪忍萬劫受苦不捨晝夜
普濟言犯何重罪分在彼中以何主者攷掠
不停
慈尊言多犯三業罪苦毁謗大乗不忠帝王
訕說出家㸃汙法身破壞尊像侵損常住即
落在九幽受斯苦報乃有三官緫統九府曹
掾推問乃越酆都
普濟言爲復一業一攷爲復百業百攷
慈尊言鐵牀銅柱悲楚難當碎骨焦筋以報
邪淫之罪凝寒切骨遣卧冰河以報劫盜他
人財物之罪烊銅令灌口拔舌與犂耕惡鳥
啄睛劒樹分張碓磨如麵以報斜眉角眼之
罪身爲餓鬼廵歴鑊湯燒鐵爲丸飢則當食
以報破齋犯戒之罪其諸攷掠各隨所業一
一推報故無差互今日道場懴主某重加仰
戀願以善功精進懴悔九幽痛楚今日應在
彼中受諸業報願悉解脫懴主某伏爲(平安/追薦)
禮此懴文五體投地一心諦聽稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮度仙上聖天尊
　　志心敬禮才智精明天尊
　　志心敬禮無量智慧天尊
　　志心敬禮自然太真天尊
　　志心敬禮神力無礙天尊
　　志心敬禮毫相開隂天尊
　　志心敬禮法王皓素天尊
　　志心敬禮慈顔救苦天尊
　　志心敬禮救度超生天尊
　　志心敬禮光照九幽天尊
　　志心敬禮愛行道天尊
　　志心敬禮法利天尊
　　志心敬禮萬真天尊
　　志心敬禮勝光天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮太極真人
　　志心敬禮解脫真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
東北方無上靈寳天尊諸尊諸聖諸大真人
諸大童子遍十方際盡玄虚界一切真聖願
發圓光遍照幽牢除滅破壞悉得清淨一切
苦魂超生極樂刀山劒樹變爲寳林鑊湯爐
炭化作蓮華牛頭獄卒飜成善友一切鬼神
無生惡念因今禮懴赦諸狴牢六道四生悉
悟無爲登
正真道(一拜)
　　　䆁赦地獄救度餓鬼畜生品第四
今日道場大衆人各運心仰對
慈尊發慈悲意起平等心昇遷地獄一切官
屬救度餓鬼畜生惡道懴主某長跪歛念投
誠懴悔且地獄牛頭獄卒羅刹夜义惡鬼無
量等衆常居地獄未得超輪茫茫苦海冥冥
幽牢無處安身常當暗昧更有銅狗鐵鳥鐵
馬鐵蛇鐵驢鐵牛怗𥴩臭龜猛獸毒蟲一切
惡𩔖共報生前曾行不善是致業報相纒我
今禮懴發念弘普是仗善力道力功徳力願
諸地獄官屬咸得超昇出離苦趣漸入天仙
同親至道隨其因果得轉人身種種毒𩔖皆
自消滅且餓鬼道者永劫飢渴食欲吞山不
聞漿水飲饌之名乃自食啗膿血臭穢身形
𦆵動肢節火然腹如懸鼓項似布弦我今禮
懴發念無量假功徳力難思議力救度力願
此餓鬼一切眷屬皆得受生禀人形體飲饌
異味應念而至且畜生道者一切種𩔖無所
知識不得自在鞭笞楚毒屠割烹宰或足或
鱗或飛或走或毛或甲或角或蹄或大或小
或受人食啗或不受人食啗水族蠕動胎卵
濕化一切等𩔖乗今日道場力懴法力功徳
力得生人道懴主某伏爲(平安/追薦)恐墮業因憑
今懴悔皆悉解脫懴主某五體投地一心發
念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮度仙上聖天尊
　　志心敬禮昇遷九品天尊
　　志心敬禮普潤含生天尊
　　志心敬禮滌滯天尊
　　志心敬禮輪轉天尊
　　志心敬禮瓊瑶天尊
　　志心敬禮證果天尊
　　志心敬禮度厄天尊
　　志心敬禮應化天尊
　　志心敬禮玄智天尊
　　志心敬禮闡揚天尊
　　志心敬禮尊妙天尊
　　志心敬禮開生天尊
　　志心敬禮變現天尊
　　志心敬禮分配受生天尊
　　志心敬禮玉虚九素天尊
　　志心敬禮太一救苦天尊
　　志心敬禮長生保命天尊
　　志心敬禮逍遥快樂天尊
　　志心敬禮隨願往生天尊
　　志心敬禮普慈護國天尊
　　志心敬禮無邊際天尊
　　志心敬禮功徳海天尊
　　志心敬禮普濟真人
　　志心敬禮妙行真人
　　志心敬禮大慈救苦真人
　　志心敬禮大悲拔罪真人
今日道場施主及以大衆仰願
東北方無上靈寳天尊諸尊諸聖諸大地仙
諸大五嶽仙衆水仙洞淵仙衆靈壇社稷賢
聖一切境界龍神土地遍十方際盡玄虚界
一切應號無量真聖悉發念力廣願力禮懴
力功徳力無邊無際力令懴主某九祖父母
三世眷屬捨身受身或在地獄餓鬼畜生道
未得解脫乗此懴悔願得超生逍遥自在以
斯妙力道力遍及群生同禀
玄風齊登
大道(一拜)
　　　解胎生害人品第五
今日道場大衆人各運心歸命
十方無上靈寳救苦慈尊解謝胎生害人災
滯懴主某歛心長跪諦聽發念且胎生害人
祖世相承奉養鬼神沈染流俗習僞多違罪
因山積以招重罰比年以來事多轗軻縈纒
疾苦凶禍不息驚夢紛紜光怪互起先世巳
來殃攷不絶或是三曾七祖九玄三世父母
中外眷屬塜墓不安中有訟考之鬼醜星惡
鬼復連不絶或葬埋造▲移徙架立起工繕
治嫁娶婚姻日時不吉觸犯禁忌或掘鑿坑
壠傷動土精致使存亡拷謫魂魄拘閉流殃
復注逮及後世所犯凶逆非可勝紀今當精
進禮懴求哀迴向三聖願乗解脫懴主某伏
爲(平安/追薦)禮此懴文五體投地發志念心稽首
慈尊敬禮
真聖
　　志心敬禮玉清降福天尊
　　志心敬禮度仙上聖天尊
　　志心敬禮金宫玉寳天尊
　　志心敬禮三素結成天尊
　　志心敬禮神化道運天尊
　　志心敬禮自然九真天尊
　　志心敬禮金雲妙集天尊
　　志心敬禮光映法王天尊
　　志心敬禮金姿凝湛天尊
　　志心敬禮百億應身天尊
　　志心敬禮自然金真天尊
　　志心敬禮洞玄方悟天尊
　　志心敬禮三元主録天尊
　　志心敬禮三洞寂然天尊
　　志心敬禮太玄妙勝天尊
　　志心敬禮運明真應天尊
　　志心敬禮解脫四迷天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮無邊際天尊
　　志心敬禮功德海天尊
　　志心敬禮沖靜真人
　　志心敬禮沖慧真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆仰願
東北方無上靈寳天尊諸尊諸聖諸大真人
諸大童子遍十方際盡玄虚界過去未來隱
現一切真聖以大道心無爲力功德力上善
力令懴主某三代魂魄或因兇荒賊亂刀兵
木索横事獄死或因虎狼蠱毒所害木石所
魅人火被燒墮水溺死或自傷殘繩縊而卒
時行疫身遭其五毒疽癩癰腫惡瘡纒染顛
狂荒狷凍餓殞殁或中惡卒忓逢惡鬼所殺
産乳傷胎墮損或飛鳥梟狐所啄或六畜所
傷處於天牢地獄檐沙負石運山摙土填河
塞海晝夜憂苦不得休息困厄斯受或因塜
墓墳域無不開壙發撤探取破壞棺槨剋傷
骸骨形體分散零落失次暴露原野身首異
處不得收葬魂魄飛颺依憑無所假今善力
令三世魂魄久逺亡化若骸骨在水便爲水
葬若在火中便爲火葬若在土上便爲露葬
若在蟲獸所死便爲匿葬若在木石上便爲
寄葬若因鎗刃而亡便爲劒化當使懴主某
從今日去轗軻消殄疾苦沈潜驚夢不生光
怪永斷祖宗魂魄塜墓墳域永得利安常希
元吉家門榮盛男女康延受禄受官子孫繼
搂常榮常貴世代相連仰願
玄恩永承
太道(一拜)

太上慈悲道場消災九幽懴卷之八















太上慈悲道場消災九幽懴卷之九草九
　　　　太極左仙公葛玄纂集
　　　爲國祈求品第一
今日道場大衆人各運心仰對
慈尊當示一切衆生演說爲國爲家祈求恩
福懴主某長跪接手諦聽經言若以國主有
災星宿失度兵革四興風雨不調百榖不成
兆民疾疫國土不安興師動衆有所施爲種
種災厄一切不祥皆當告我造大功徳抄經
寫像置觀度人復以帑藏珍寳玩具金銀珠
玉珊瑚琥珀宫苑綵素及以田園屋宅將用
布施入三寳福田度脫衆生救拔危苦釋解
囚徒建諸齋戒敷百髙座演說大乗甚深妙
義勸誘國人皆令聽法布施懴悔救護功徳
不可思議若復帝主臣僚縱恣暴怒多行邪
慾殺戮無度自取逍遥苦虐一切致有災厄
臨於兆庶日月失昏災星傍照侵逼帝座國
多水旱妖怪蟲蝗人民叛亂僣侫互起無奈
何者而以帝主人王及天下人民當召三洞
法身及以壇衆無限其數遍詣靈壇宫觀山
水巖洞聖跡之所廣建道場懸諸旛蓋散花
燒香然燈日夜行道禮懴無倦六時殷勤不
息廣施財寳救拯一切吾即以道力作大神
通助其消却令被災害應時滅潰若有國分
五星失正暗曜差移二十八宿不依分野日
月勃蝕隂陽不調當使南上司命韓君丈人
周天八極長生司馬調理璿璣復於分位災
祥變異皆使消滅若復大旱人民渇乏即以
龍王震雷霔雨以滅旱苦若或大雨霪霔洪
水滔天連隂不解人民浛没即以河上玉女
九海北玄君正炁君吏爲收水炁開雲止雨
水即消退無所損傷時諸龍鬼亦各念善若
有外魔邪精惡鬼魑魅魍魎入其境土欲行
病苦當共斥逐不使留停是我
慈尊威徳至重克使皇圖永固帝徳長新躋
民於仁壽之庭措國於華胥之域隂陽交泰
日月長明寰海晏清臣民康樂三邊寧靜五
榖豊穰
普濟言天下人民分其貧富貴賤不同縱使
修行必不能辨唯行一事復慮未免災危進
退疑惑莫能明了未審救護功徳有等差否
慈尊言救護解厄本在至誠布施捨財不以
多少凡有五種一者造我形像真應化身福
流歴劫果報無窮何以故衆生妄想心不可
係覩我真容便生念想念想既生真靈降接
專懷注想克果無爲二者抄寫經教三洞大
乗福流永劫功徳無邊是故經者導引愚迷
能發衆生無量道意從迷起悟從悟成真衆
聖修行皆登道果三者置觀度人立造堂殿
功徳無量不可思議何以故度人出家住持
經像教化衆生令發道心一以悟萬輪轉因
縁助國化人弘道明法利益最多四者修齋
行道禮懴誦經讃歎燒香福田無量是故齋
以洗心道能通悟行道謝罪禮懴祈恩功感
諸天消災降福生死受頼五者布施一切無
量福田果報巍巍其功深厚財物者衆生性
命切已難忘能捨命財心不恡惜廣建功徳
普濟衆生内息慳貪外除劫賊生死蒙恩人
天利益如是作福五種法門皆隨力分以漸
修行保國安家超生拔苦經言猶如甘雨一
霔受者皆潤隨其禀識悉得滋榮禮懴求悔
亦復如是今日道場大衆聞經所言能勸衆
生立諸功徳不可思議懴主某自從無量劫
來至于今日未曾聞諸功徳引喻法門今日
伏爲(平安/追薦)禮此懴文獲大悟解五體投地一
心諦聽稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玉虚明皇天尊
　　志心敬禮太極真容天尊
　　志心敬禮真一自然天尊
　　志心敬禮皆受記天尊
　　志心敬禮化氣天尊
　　志心敬禮龍徳天尊
　　志心敬禮勝相天尊
　　志心敬禮髙徳天尊
　　志心敬禮太玄天尊
　　志心敬禮樂遊天尊
　　志心敬禮八極天尊
　　志心敬禮知真天尊
　　志心敬禮五氣天尊
　　志心敬禮太虚天尊
　　志心敬禮清虚天尊
　　志心敬禮金容天尊
　　志心敬禮感降天尊
　　志心敬禮玉京天尊
　　志心敬禮保應天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功德海天尊
　　志心敬禮寳相真人
　　志心敬禮圓寂真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆歸命歸依仰願
上方無上靈寳天尊諸尊諸聖諸大天仙諸
大洞天仙衆地仙水仙飛仙普濟真人救苦
真人救苦童子遍十方際盡玄虚界隱顯一
切真聖廣覆玄恩遍流國土願以
帝王景祚延永烽燧不生戈鋋偃戢疆土守
界諸王太子共肥帝業臣子忠正輔弼卿相
與國同休共匡宇宙願以乾坤明素氣象清
玄水旱長蠲蟲蝗不起三邊永息災癘沈潜
風雨順時稼穡稔歳天垂甘露地湧祥雲國
富臣賢家足孝悌次願羅山諸獄八難九幽
罷攷神魂長空三惡懴主某自從無量無始
劫來至于今劫今生今日九祖父母一切眷
屬願承禮懴力功徳力咸得超昇歸
正真道(一拜)
　　　廣救人民品第二
今日道場大衆人各運心仰對
慈尊廣救人民說諸善利懴主某歛心接手
諦聽經言常念衆生處於三毒十惡之世被
諸魍魎精魅惡鬼邪神毒蟲猛獸刀兵水火
杻械牢獄疾病苦痛一一纒染不能自安故
演三洞經戒齋救齋法普度衆生及以符圖
神呪付諸法學及諸天帝救苦真人三天大
魔王五天魔王分布世間救護一切令得自在
然衆生愚癡不識罪福放縱六情殺生偷盗
邪淫遊蕩慳貪瞋怒情性顛倒綺言妄語惡
口兩舌啗食衆生破齋破戒違天負地背正
信邪呪詛神鬼衆罪縱横而無片善是致毒
風惡氣六天魔鬼遍滿世界流行殺伐中害
死傷日夜萬計不可稱量
慈尊遣諸天帝十極神王三界四司下降人
間按行救度拯濟衆生遍滿天地人豈知之
今重告汝救護之法不可思議克感靈應
普濟稱言大慈大悲能爲衆生願垂付囑
慈尊言常以歳旦八節三元晦望五臘十直
此諸等日善男信女到於斯日不食葷穢制
斷六情不生念想即乃清淨燒香持齋念道
禮我化號首謝己身發露懴悔乃得遷功𥙷
過免受苦厄若己身不專當請男官法身女
官法身精心懇禱禮拜供養若於家庭若於
靈觀以華果齋食旙華香火及捨衣綵卧具
牀悵锦繡茵褥香油米麺隨其所有即得善
神立降度免厄難若身所負惡疾邪病纒綿
醜宿加臨連年不解虚耗侵凌財帛散失或
生産育懷抱夭折或捨身出家長乃退悔或
夜夢百怪神思不安火燭驚恐官事横受抵
犯禁方不避神殺干觸墳墓水火衝破木石
絞結爲禍作戾種種厄苦不祥兆朕但於家
庭廣作修崇隨力多少禮我應號然燈燒香
不捨晝夜四天帝王下來扶護我之應號所
禳者伏所求者應所陳者逹所告者從拔贖
咎債救護存亡建此祈禳最爲第一若
帝王國主大臣宰輔諸王妃后帝子天孫能
爲父母巳身眷屬朝戚皇親行其救拔廣召
男官法身女官法身不以多少於其宫殿持
齋行道禮拜懴悔以日繼夜不住時刻勤心
不退則有十天真人四司五帝不降按察功
過病者得差死者得活厄者得度禁者得脫
行者得還仕者得昇水火刀兵虎狼毒獸邪
精鬼魅永不干身無觸無犯若有民庶能爲
帝王國主人民土地一切衆生禮我化號真
像救護群品願各各安樂最不可思議若兵
莗四起侵竊疆界禮我化號真像即得戈鋋
退散無損無害若疫毒臨人修穰不解禮我
化號真像即得病患痊愈不縈纒染若水旱
不調五榖不熟禮我化號真像即得調順萬
物滋榮若惡風毒氣飄灼人民禮我化號真
像即得所染病苦應時瘳退體氣恬和若惡
蟲猛獸殘害民物一切畜𩔖禮我化號真像
蟲虎奔潰山神掩藏若人懷孕臨産未見平
善禮我化號真像即得子母圑圓解免無難
萬災消滅千變萬化止轉我身我之化號弘
護有情無願不果但能志心無急不濟今日
道場大衆人各運心如經所言當須精志禮
諸化身應號願是切徳廣救衆生普度一切
懴主某生身在世無量劫來沈淪罪苦未得
解脫今日伏爲(平安/追薦)禮此懴文五體投地一
心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玉虚明皇天尊
　　志心敬禮崇仙護命天尊
　　志心敬禮大威徳天尊
　　志心敬禮玄寂天尊
　　志心敬禮體解天尊
　　志心敬禮宏教天尊
　　志心敬禮龍順天尊
　　志心敬禮中法天尊
　　志心敬禮常湛天尊
　　志心敬禮興道天尊
　　志心敬禮衆妙天尊
　　志心敬禮太微天尊
　　志心敬禮真相天尊
　　志心敬禮太法天尊
　　志心敬禮無量壽天尊
　　志心敬禮奉道徳天尊
　　志心敬禮紫清降福天尊
　　志心敬禮玄徳救拔天尊
　　志心敬禮圓满正智天尊
　　志心敬禮隨方赴縁天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮無邊際天尊
　　志心敬禮功德海天尊
　　志心敬禮逍遥快樂天尊
　　志心敬禮隨願往生天尊
　　志心敬禮等照真人
　　志心敬禮玉光真人
　　志心敬禮大慈救苦真人
　　志心敬禮大悲拔罪真人
今日道場施主及以大衆稽首歸依仰願
上方無上靈寳天尊諸尊諸聖諸大飛仙天
仙地仙水仙諸大真人諸大童子遍十方際
盡玄虚界一切化身真像尊聖伏願同垂巨
澤闡演玄風遍及世人普濟群庶消災降福
令懴主某乗斯道力禳者得消保者得免病
者得痊難者得吉近亡解脫遠化生天沈滯
幽魂盡乗因果一切含靈悉蒙救度咸離苦
源俱登
道岸(一拜)
　　　解衆生洁縛品第三
今日道場大衆人各運心仰對
慈尊無極大道一切真聖爲以衆生解諸結
縛懴主某身心清淨稽首增念經言元始以
一氣而化三才天地運動萬物生成人居其
内禀質養形悉因所化外資秀氣表裏相因
而成五德衆生受䕃内外包羅十月出胎周
回十氣氣運化生百節開張一一節中氣成
十結一一結内皆有一神結習相因罪累纒
縛解其結縛和暢百神故立十方而留億號
一一應號能爲衆生解其結縛若以衆生結
解深悟遒源如似世間擊賊須召千兵及獲
一賊一兵不用且衆生身假地水火風隂陽
顯晦皆從五臟六根相染心王意馬種造疑
惑之結盤根之結滯礙之結傷殘之結病患
之結口舌之結𡨚家之結篤疾之結瘖啞之
結戲玩之結交易之結酒食之結殺害之結
湯火之結嫉妬之結妄語之結輕薄之結貪
求之結勇猛之結破齋之結犯戒之結好弄
之結勞心之結積恨之結無慚之結愛慾之
結耳不聞聲之結眼不視物之結心悶之結
氣怒之結天羅之結地網之結水火之結洞
房之結相剋之結相妨之結如是一切衆生
身居天地形受榮枯火宅煎仍浮生擾擾有
諸煩結障惱肉身結結相因永無休息
普濟問言何爲心王意馬
慈尊言心若師王意如猿馬難降難伏變轉
不停猿馬雖止心王不息若以善伏師王意
馬則不能變轉既停變轉乃結業不生
普濟問言以何善力教示衆生悟解諸結
慈尊言衆生欲求悟解於清淨處嚴潔家庭
隨力豐儉然香㸃燈於我像前禮諸化號懴
悔𡨚結諦聽思惟勇猛精進悟解諸結免遭
沈墜乗此懴力當降金剛百錬玉液千和太
白流光元黄散逸洗滌淫邪解𡨚除結去煩
去惱安泰身心善邪自㑹惡亦相磨四梵真
人十方化主當使衆生悉令開悟業業不起
善善自深而得回生何由不拔又念衆生若
能善解一結即百結皆寛即得上昇清氣下
降天符阿脩猛將鐵額銅頭護法神王玉鈎
金鎻千結萬恨頓息心猿似橘如珠永停意
結心永無心結永無結𡨚憎解釋削網除羅
當願一切衆生永悟真道得以解脫今日道
場大衆人各運心諦聽在心如
經所言衆生處世永執煩籠解離無由何所
逃遁禮斯懴法頓悟縈纒今可思惟精進禮
念願以善力遍及有情所受纒結皆乗懴力
得悟無爲登
至真道懴主某又念人居浮世日積惡氣身
有三業口多四過業根相繫結聚難拋今則
澄錬身形洗除塵染今日伏爲(平安/追薦)禮此懴
文五體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玉虚明皇天尊
　　志心敬禮遍立功徳天尊
　　志心敬禮遐宣道廕天尊
　　志心敬禮功徳嚴淨天尊
　　志心敬禮慈悲說法天尊
　　志心敬禮太上教化天尊
　　志心敬禮難思聖徳天尊
　　志心敬禮妙彩金容天尊
　　志心敬禮生成四氣天尊
　　志心敬禮證果隨願天尊
　　志心敬禮開道往生天尊
　　志心敬禮萬福堂天尊
　　志心敬禮高妙道天尊
　　志心敬禮行善慧天尊
　　志心敬禮感應天尊
　　志心敬禮上靈天尊
　　志心敬禮法海天尊
　　志心敬禮衆妙天尊
　　志心敬禮功徳智明天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功德海天尊
　　志心敬禮金輪真人
　　志心敬禮降魔真人
　　志心敬禮大慈救苦真人
　　志心敬禮大悲拔罪真人
今日道場施主及以大衆稽首投誠仰願
上方無上靈寳天尊諸尊諸聖諸大化號諸
大應顯諸大神仙諸大衆聖諸大童子一切
賢聖遍十方際盡玄虚界一切真聖願以金
剛力士太和之水令懴主某身中積猒除解
清淨心田當願擁滯消滅榮衛流轉同心淨
心善結更結不生有念無起煩勞今日道場
清淨爲事祖禰魂識父母眷屬早離𡨚結無
使沈墜二世存亡齊登
道果(一拜)
　　　起讃歎心品第四
今日道場大衆人各運心仰對
慈尊勸諸衆生起諸讃歎懴主某歛心長跪
諦聽經言人之受生未有不從先業來者故
禀神挺質各有因縁罪福吉凶悉從其業所
以夭促貴賤貧富好惡愚智長短各各不同
皆悉前定若人知造三業十惡罪咎深重當
自各悟求哀禮懴法無邊心起無量意凡遇
善縁須當讃歎讃歎功徳不可思議若見國
王帝主皇后嬪妃諸王公主卿相大臣發大
善心皆須讃歎願福護邦家永承
帝業若見造立宫殿廣建玄壇當須讃歎願
早成就得以歸依若見國恩開度男官女官
道士當須讃歎願得離苦三世清淨若見裝
塑尊像真應化身當須讃歎心起精䖍供養
無怠若見抄寫三洞大藏聖典當須讃歎願
永劫流通皆成化度若見殿堂樓閣臺榭
嚴麗華整當須讃歎願普得歸依常獲瞻敬
若見鐘聲銅鐵道具當須讃歎願得警戒群
迷聲聞幽夜若見講說衆經敷揚妙義當須
讃歎願乗功徳解釋狴牢若見誦念經懴受
持供養當須讃歎克獲道縁堅固不退若見
行道歌讃祈恩乞福當須讃歎願福力普霑
塵沙世界若見男女燒香然燈翹勤禮拜當
須讃歎願諧所告若見燒香當須讃歎普願
香煙獻諸真聖若見然燈光明照徹幽閽當
須讃歎願𡨚債永消同等日月若見持齋奉
戒供養真聖當須讃歎願世間蠢動一切含
識永入法門不沈苦趣若見布施人天當須
讃歎願福壽巍巍禄財不竭若見精進崇奉
念念至誠當須讃歎願不生退轉常懷歡喜
若見勇猛崇敬發大善心當須讃歎願不值
横魔早得真道若見居家常誦經懴當須讃
歎願一切天真盡得聞見若見山棲學道常
住庵巖守志安閑不求名利當須讃歎願先
得道者次第開度若見男女端正當須讃歎
普願出家紹隆正教若見世間一切諸善因
縁當須讃歎願人天獲果皆蒙利益如是種
種讃歎善力勸發衆生成就道心使入精進
當得九玄七祖生身父母伯叔兄弟巳身技
蘿一切眷屬爰從無始劫來至于今劫今世
今生今日積行所爲三業六根五逆十惡重
罪悉得消滅今日道場大衆如經所言讃歎
善力不可思議當須精進廣發讃歎願此功
徳普及有情懴主某伏爲(平安/追薦)禮此懴文五
體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮玉虚明皇天尊
　　志心敬禮太玄都天尊
　　志心敬禮無量壽天尊
　　志心敬禮恒靜嘿天尊
　　志心敬禮無礙辯天尊
　　志心敬禮不思議天尊
　　志心敬禮廣化天尊
　　志心敬禮真慧天尊
　　志心敬禮開度天尊
　　志心敬禮相無窮天尊
　　志心敬禮演真虚天尊
　　志心敬禮妙法聖慧天尊
　　志心敬禮玄隱無爲天尊
　　志心敬禮幽源不測天尊
　　志心敬禮妙樂普通天尊
　　志心敬禮大化玄明天尊
　　志心敬禮普照無爲天尊
　　志心敬禮玄通萬變天尊
　　志心敬禮隨功度人天尊
　　志心敬禮八卦護身天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功德海天尊
　　志心敬禮等耀真人
　　志心敬禮輪轉真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆歸依仰願
上方無上靈寳天尊諸尊諸聖諸天神仙諸
大龍神土地諸大真人諸大真士諸大童子
遍十方際盡玄虚界一切顯化真聖願以
大道力無爲力功徳力難思力當今懴主某
爰從無量無始劫來至于今劫今生今日九
玄七祖師尊父母伯叔兄弟己身眷屬存亡
二世或曽遇諸善縁不起讃歎所有罪業仗
今禮懴願得消滅已身自今日去若聞若見
種種善縁歡喜踴躍倍加讃歎使勤修習當
願成就普度群生願我九祖先靈經生父母
師尊法學同房法屬同住法眷至于伯叔兄
弟己身眷屬巳過去者不纒業障永除煩惱
願承
懴力遍及莊嚴
國界安寧邊陲肅靜乃至地獄餓鬼畜生同
頼
玄恩得逹
道岸(一拜)
太上慈悲道場消災九幽懴卷之九
太上慈悲道場消災九幽懴卷之十草十
　　　　太極左仙公葛玄繤集
　　　顯功徳感福報品第一
今日道場大衆人各運心仰對
慈尊說顯立功徳當感福報懴主某端拱兩
手長跪諦聽經言普濟上問
慈尊所顯諸功徳法門勸喻衆生教令修習
况以衆生微弱力不能及未審所修有何等
級
慈尊言且功徳無窮大略有九隨其力分各
獲福田汝等衆生宜須諦聽一造像二抄經
三置觀四度人五建道場六轉經禮懴七持
戒八普設齋供九布施或建立堂殿樓閣房
廊常住庄田旛華燈燭鐘磬鐃鈸法具種種
修营皆獲功徳無量無邊過去未來受大福
報不可思議造像寫經者見世得居尊貴過
去生天王門立觀度人者見世得豪富過去
生國王門行道念誦者見世得善神保護過
去生聦明身持齋信重燒香者見世長得安
樂過去生富貴身奉戒懴悔者見世得諸天
敬護過去即生人中形容具足身布施經像
者見世得善因果過去生容貌身布施齋供
者見世得多衣足食過去生端正身布施貧
窮者見世得圓滿光明過去生福相身不啗
食衆生者見世得無病無苦過去得長壽身
不飲酒食𠕎者見世得精神附體過去受賢
聖身不嗜慾知足者見世得體無臭腋過去
生清淨身放生贖命者見世得無夭折過去
生恭敬身說法教化者見世得福慧雙修過
去生出家身且如功徳報應如響應聲如形
對影大小無異清濁自分汝之愚迷不識因
縁不信罪福不知此身從前身種福中來不
知此身蹔生即滅不知此身緫是虚假不知
此身念念無常只恣慳貪殺生偷盜邪淫放
蕩啗食衆生綺言妄語謗毁經教多聚資財
常謂此生無有壽限況是一切衆生開眼則
造罪無數閉眼則巳入狴牢終身造罪豈曽
覺悟不能發一念善心散過去未來受生之
業自度巳身種其芽蘗却念子孫愁無所活
我念世人溘斷哭泣少時便自憂憶子孫男
女詎憶父母養育之恩自以無始巳來逓相
倣習無一悟解轉恣愚癡復念一切汝輩愚
愚相習永不自覺故示罪福宿命因縁令出
離苦愛慾河中又念衆生流浪沈淪不出苦
海此之世界名曰弃賢宛利天境亦曰雜報
世界染慾愛天生在其中暫生即滅暫聚即
散如彼電光須㬰即沒生老病死痛痒疼酸
飢寒燥濕水火刀兵魔精鬼賊毒風惡疰交
相中害念念無常曽不暫住苦惱幾何目前
行事身自纒繞尚不覺知豈肯信有諸天道
境福地神仙長生不死自在無爲我觀世之
受生促於蜉蝣世之安居迫於毫末世之臭
處甚於厠穢世之快樂何異糞蟲猶自不知
常爲安樂豈不是苦復念人之受生未有不
從先業來者故禀神挺質各有因縁罪福吉
凶悉從其業所以夀夭貴賤貧富好醜愚智
等𩔖各各不同乃至鳥獸蟲魚難犬草木亦
復如然況以人生受身甚難逢遇一朝敗壞
萬劫何期我故慇懃戒勸汝等所以戒勸勤
修齋戒行道誦經禮拜燒香然燈布施懴悔
發願濟生度死造像寫經度人立觀水斷造
橋道邊立井度諸行人濟諸困渇種種方便
爲其衆生作當來徑路我豈有所求一切衆
生宜各思惟今日道場大衆如經所言所示
之法廣略難思慇懃爲我等衆啓諸福基當
作來路我今禮念各自精勤願此功徳利益
無邊應是一切含識皆得受潤懴主某伏爲
(平安/追薦)禮此懴文願以功徳隨心感應五體投
地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮真皇洞神天尊
　　志心敬禮太光常照天尊
　　志心敬禮法體圓滿天尊
　　志心敬禮紫霞浮蓋天尊
　　志心敬禮玄智逺照天尊
　　志心敬禮湛寂體玄天尊
　　志心敬禮散威形天尊
　　志心敬禮隨機赴感天尊
　　志心敬禮超生死天尊
　　志心敬禮光明天尊
　　志心敬禮道氣天尊
　　志心敬禮大元天尊
　　志心敬禮光像天尊
　　志心敬禮證道天尊
　　志心敬禮福壽天尊
　　志心敬禮明應天尊
　　志心敬禮北極天尊
　　志心敬禮無上天尊
　　志心敬禮真品内名天尊
　　志心敬禮樂素縁天尊
　　志心敬禮太一救苦天尊
　　志心敬禮長生保命天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮普濟真人
　　志心敬禮普慈真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆仰願
下方無上靈寳天尊諸尊諸聖諸大天仙諸
大地仙五嶽仙衆諸大真士諸大真人諸大
童子遍十方際盡玄虚界化號一切真聖同
垂感應救護一切令懴主某所爲某事隨心
獲應皆乗懴力願患者病安災者禳退逺逝
者受生近化者解脫存者利益所求得遂仍
願四生六道悉得霑濡草木附精孤魂滯魄
乗此良縁俱超
大道(一拜)
　　　追資報答品第二
今日道場大衆人各運心仰願
慈尊普施無礙功徳遍及一切人等今說追
資報答因果懴主某伏膺在念諦聽
經言人之受生天地爲象負隂抱陽胞胎受
䕃懸命由天天帝即召主筭童子遊行人間
檢量罪福男女吉凶短長壽命三日一言七
日一奏百日一結不輟須㬰若修善立功諸
天童子司命司録即爲延年消滅災禍若造
罪積惡諸天帝王六天魔鬼收係魂魄上詣
三官令收魂識若乃不滿筭紀者造罪所致
得終筭紀者積善所臻凡人欲修壽限皆屬
地司所轄諸天諸帝校察悉依簿籍定其生
死即與三界官屬察命童子收攝神魂以絶
生氣若人當有疾病久纒牀枕沉困所加命
將垂絶若有家人眷屬隨其力分建置道場
轉經禮懴卷部數目不限多少家人眷屬仰
對諸天諸聖首謝病苦所犯生身罪業即放
神魂重延壽筭得以痊愈若復大限有期當
復救拔廣作功徳資及逝魂不纒苦惱生人
無難不見恐懼若從首七乃至三祥追逺之
辰香燈供養晨夜不倦所以者何復有察命
童子監奏罪福得入生門福流後嗣不滯地
獄無受罪業喻似世人初縈公訟案牘未明
與新逝者義亦同故於是有善惡二神十日
不來巡校家庭作福者善神保舉令得生天
若不作福者惡神領録入以幽閉當使家人
多恐凶横纒繞既有所苦但於宫觀或在家
庭向我像前禮拜隱顯化號修齋行道拔贖
罪業令得解脫名標仙籍身處逍遥如是種
種追資報答因果功徳最爲第一實堪稱讃
若有善男子善女人能爲父母一切眷屬畫
塑儀像造立殿堂許發信心廣令勸喻若如
是者不可思議一切人等於諸法内起一善
心作一願樂懷心報答是名善果不可思議
今日道場大衆如經所言
慈尊廣爲一切衆生說此功徳法門作生死
徑路不可思議懴主某過去九玄七祖父母
伯叔兄弟已身一切眷屬若在地獄餓鬼畜
生含識之𩔖未乗追薦未修報答今當精志
禮敬應號真聖願是功徳遍霑存歿咸得解
脫今日伏爲(平安/追薦)禮此懴文五體投地一心
發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮真皇洞神天尊
　　志心敬禮遍觀法界天尊
　　志心敬禮妙光湛寂天尊
　　志心敬禮九色威光天尊
　　志心敬禮出離方便天尊
　　志心敬禮隨方享福天尊
　　志心敬禮護魂無滯天尊
　　志心敬禮轉法隨心天尊
　　志心敬禮真空天尊
　　志心敬禮太真天尊
　　志心敬禮運度天尊
　　志心敬禮威神天尊
　　志心敬禮真品天尊
　　志心敬禮沖妙天尊
　　志心敬禮寳秘天尊
　　志心敬禮虚皇天尊
　　志心敬禮慈應元和天尊
　　志心敬禮慈徳拔難天尊
　　志心敬禮弘濟丹景天尊
　　志心敬禮長生保命天尊
　　志心敬禮太一救苦天尊
　　志心敬禮普慈護國天尊
　　志心敬禮逍遥快樂天尊
　　志心敬禮隨願往生天尊
　　志心敬禮無邊際天尊
　　志心敬禮功徳海天尊
　　志心敬禮法解真人
　　志心敬禮寳光真人
　　志心敬禮大慈救苦真人
志心敬禮大悲拔罪真人
今日道場懴主及以大衆歸依
下方無上靈寳天尊諸尊諸聖諸大真人諸
大妙行真士諸大童子遍十方際盡玄虚界
隱現一切真聖願以大慈光力以大悲力道
力法力遍照下方世界羅酆九幽諸獄今懴
主某九祖七玄師尊父母伯叔兄弟己身一
切眷屬或處於三惡道中未得超生逺化者
近逝者悉乗今日至心懴悔不以罪業輕重
同得解脫歸依
大道(一拜)
　　　敘教流通品第三
今日道場大衆人各運心歸命懴悔仰對
慈尊說敘教救度流通群品懴主某歛心諦
聽演示經言元始以一氣化生三氣分爲三
天三清之境出於三洞寳經乃曰三乗結飛
玄之氣自然成章玉字金書龍文鳯篆大方
一丈八角垂芒教化諸天流通世界始終五
劫常轉法輪雖天地運終而三洞不滅開度
群品導引人天三界十方俱霑利益
普濟言三洞下世未審何時爲是同來亦有
前後
慈尊言每劫之初洞真下化人懷道徳處於
虚無悉奉正真長生不死以次洞玄下化大
朴既虧淳風巳散人漸澆漓失道叛徳以次
洞神下化人轉澆浮不奉不教背真向僞年
命短促三洞不行智慧日興人鬼交雜運度
促急不滿百年念念無常淪喪不絶我重出
世宣行三洞布化人間隨代機縁敷揚經教
復以聖祖託化人間救度衆生演出科戒或
夷或夏或聖或凡周遍十方悉令開度三洞
妙法散在人間勸誘衆生使勤修習若人積
罪累業沉迷惡道不能信奉者惟從邪僞諸
雜妖神徒竭身心終歸地獄信奉三洞大法
者悉入福堂或白日昇舉尸解遁形名迹雖
存暗行幽界人莫能識復言我將隱去後魔
教轉興人民夭折兵戈水火疾病纒綿朝夕
相繼竭於財帛以奉祅詐僞亂日生澆訛時
扇飢寒苦惱父子流移永無覺悟又念汝輩
積劫沉淪說是要言以示聾瞽且經者教化
衆生使識根源本始宿命因縁罪福報對善
惡吉凶生死門户方便所由令攺惡從善保
安性命長生無爲歸奉
大道保之者福降修之者神佑於是
諸天上聖妙行真人神人仙人常欲人勤燒
香懴悔則善神保護衆聖垂念若身有罪内
外纒縛則惡神肆害疾病加臨水火刀兵毒
蟲猛獸枷鎻牢獄衆苦難脫若人惟知外飾
面目衣服手足而不知内洗身心罪根惡業
不亦愚迷如面目手足衣服勤加洗濯必得
清淨太極真人言
天尊於福徳天中香積世界集諸天仙衆說
法之時念以普濟真人起無畏力發廣念心
爲諸衆生請問機縁說以諸尊應號當此之
時地作紫磨金色天雨寳花名香異寳皆隨
虚空流滿道前不可稱數汝等衆生當宜信
奉努力精心敷揚我法勿使外魔破亂境土
普濟真人及諸天衆聞是語巳泣涕追慕哽
咽悲傷如喪父母念願
慈尊時時戒喻令我得悟證無上道於是普
濟白諸天仙聖衆言十方國土城邑聚落山
林靜處若有精進學仙上士及以清信仕族
護持經懴禮念化身應號或好紙墨抄寫絲
絛靜軸七寳成持勸喻國人禮拜供養如對
真形晝夜不懈流通宣布令未聞者聞未見
者見如法修行者當得諸天仙衆仙童玉女
十部威神保護此人永得安樂隨心獲果此
之威力不可思議猶如虚空無有邊際說不
可盡今日道場大衆如經所言諸尊應號不
可思議一切衆生當願巳受未受苦報者皆
得解脫懴主某今日伏爲(平安/追薦)禮此懴文五
體投地一心發念稽首
慈尊敬禮
真聖
　　志心敬禮玉清降福天尊
　　志心敬禮尋聲救苦天尊
　　志心敬禮真皇洞神天尊
　　志心敬禮和神利物天尊
　　志心敬禮體悟萬徳天尊
　　志心敬禮幽照無極天尊
　　志心敬禮萬行圓滿天尊
　　志心敬禮元陽量化天尊
　　志心敬禮演法遍化天尊
　　志心敬禮六通濟苦天尊
　　志心敬禮真意天尊
　　志心敬禮紫府天尊
　　志心敬禮遊處天尊
　　志心敬禮蓮華天尊
　　志心敬禮黙念天尊
　　志心敬禮高真天尊
　　志心敬禮玄宫天尊
　　志心敬禮無礙天尊
　　志心敬禮普潤無爲天尊
　　志心敬禮舟檝普度天尊
　　志心敬禮至徳光相天尊
　　志心敬禮太一救苦天尊
　　志心敬禮長生保命天尊
　　志心敬禮逍遥快樂天尊
　　志心敬禮隨願往生天尊
　　志心敬禮普慈護國天尊
　　志心敬禮無邊際天尊
　　志心敬禮功德海天尊
　　志心敬禮普濟真人
　　志心敬禮普救真人
　　志心敬禮大慈救苦真人
　　志心敬禮大悲拔罪真人
今日道場懴主及以大衆仰願
下方無上靈寳天尊諸尊諸聖金闕高仙玉
京聖帝龍神土地里域真官諸天仙君洞天
仙衆遍十方際盡玄虚界化現一切真聖以
難思力無量功徳力令懴主某伏爲(平安/追薦)禮
此懴文上拔九祖七玄遠逝近亡父母六親
一切眷屬乗此懴悔超生極樂不滯三塗不
履五苦及今見在至親傍親一切枝蘿姻眷
長得安樂永無苦惱又願以禳者以報者以
業者以患者皆承懴力永依
大道(一拜)
　　　顯驗證實品第四
今日道場大衆人各運心禮拜歸依仰對
慈尊顯驗懴法證實因縁懴主某歛心長跪
諦聽經言道生一氣分化三才應世立名隨
機示號周遍法界數若塵沙更有積學真人
位極諸天數亦無量若有善男子善女人能
發自然道意爲國主人王妃后公侯及以天
下人民九祖七玄師尊父母己身一切眷屬
乃至三塗五苦八難九幽晝夜行道燒香散
花然燈禮拜天尊聖號者當得十方天尊巨
億萬衆同來鑒照列功諸天已身福壽無窮
災消罪滅國土太平兆民安樂三塗罷對五
苦停酸沉滯含生俱得解脫爾時
太極真人語玄言子常以此經天尊化號流
通廣布使遍十方令一切男女抄寫供養至
誠禮誦當感十華真人金剛力士三界五帝
一切威靈護其國土保祐人民若能隨處立
像功徳難量若有男官法身女官法身至月
朔中晦十直三元八節本命庚申會臘之辰
願國安寧靜心嘿念天尊應號當得神仙降
接雲鶴來迎若能稱揚讃歎勸諸男女受持
禮誦此之聖像實不可思議若有衆生見慈
尊應號生不信想輕慢法寳疑毁聖文當知
此人從無量劫來沉淪下鬼受諸苦報備歴
異形始得受生還歸人道愚癡觸壁無所解
知習惡種因不能信敬若有衆生聞此懴法
一句一偈一尊一號一禮一拜生信想心當
知此人前身曾入寳城親聞妙法及入寳藏
親曾讀誦今再受生轉加信奉若有人見此
懴法初生信重後起悔心不禮不誦心生怠
慢當知此人雖得人身異形未斷是致身過
之後再生惡道萬劫受苦無由解脫爾時
太極真人傅授經畢玄即叩頭禮謝又感真
人口傳七號應化天尊令爲衆生救存拔亡
爾乃當示衆生咸得禮誦無怠
聖教今日道場懴主某伏爲某事禮此懴文
五體投地一心發念稽首
慈尊敬禮
真聖
　　志心敬禮應化號天尊
　　志心敬禮普得行天尊
　　志心敬禮無量慧天尊
　　志心敬禮常無爲天尊
　　志心敬禮滿虚空天尊
　　志心敬禮常清淨天尊
　　志心敬禮隨機感天尊
今日道場懴主及以大衆仰願
十方無上靈寳七號應化天尊同加善力覆
護衆生今懴主某克諧心願罪業報對皆得
解脫次及見存一切眷屬無障無難殃注斷
絶又願才智聦敏道徳淵微功滿行圓宦學
名遂功勲克峻寵澤彌新内外同康尊卑有
序兵戈屏息風雨順時壽考長延名書玉簡
施一報萬永永無窮世世生生沉淪永脫子
孫繼嗣億萬斯年一切有情同登
道岸(一拜)
仙公葛玄言
髙上老君曰如是十方天尊皆是元始應氣
而生於十方安鎮國土教導衆生隨其縁感
散影分身變化無窮與劫輪轉隱顯不恒開
度一切福被萬天若道士女官及諸男女能
發善心爲國主人王父母妻子巳身眷屬七
祖九玄天下地上一切衆生隨其分力金銀
珠玉瓦石銅鐵丹青繡畫造其形像布散十
方遍滿國土禮拜供養立觀度人行道念誦
散花然燈懴悔發願奉戒持齋見世安樂過
去生天獲福無量不可思議若國主有災日
月薄蝕星辰失度水旱不調兆人疫癘兵革
四興當於靈觀玄壇及於宫殿庭闕以萬二
千燈作十重二百盞開八方門使内外圓足
光明朗徹然於其中晝夜禮懴散花燒香歸
命十方一千一百七十靈像名號稱揚念誦
建大寳齋放生布施立百髙座講說三洞大
乗妙經即得國土安樂天下太平若公侯牧
伯一切人民有衆災厄亦當勤行見世昌熾
七祖昇天免脫地獄長夜光明世世罔極長
享無爲然燈之法亦可羅列千二百盞亦可
大建寳輪上安萬二千燈亦可所在立之公
侯以千庶人用百皆依此法夜則使燈光不
絶晝則息之停散之日皆當廣設大齋行道
讃歎言功諸天得福無量不可勝言於是十
方真人及諸徒衆一時稽首稱善而退
今日道場懴主某一心諦聽仙公葛玄言吾
自受此經巳來立斯懴法散及同道令遍天
下廣爲人民濟其危難後見當山土地木石
附精當來擁護稱荷道䕃從此流傳次第普
救衆生且如
靈和國王身抱疾苦將逾百日中命垂絶太
子皇后及諸嬪妃晝夜哀鳴無以爲計有一
化身道士說是
天尊應號功徳難思能濟王命即召男官法
身女官法身一切清衆於王大殿修齋行道
燒香散花然燈禮拜
天尊聖號發願懴悔願得王體休安不逾一
臘度厄真人下爲開度免其垂絶重紹王位
朝事如故宰輔卿相百辟臣僚稱賀泰階永
延
聖祚(一拜)
復有香積國中被賊圍逼六十日間人民困
乏不知所計有一大臣奏國王言
天尊應號有大聖力不可思議王即召男官
法身女官法身啓建道場燒香行道禮拜
天尊應號三日三夜精䖍礪志無倦時刻即
有五天將帥領轄兵衆下降圍繞王國無難
賊乃逃潰無復叛亂
復有賢士入海採藥忽遇惡風波浪震動念
諸
聖號濟苦真人將九海龍王八風使者攝制
風水逹於彼岸
復有女子臨産命垂頃刻家人乃急請禮此
聖號立獲感通保全子母
復有人爲虎精所魅蛟龍所魅復有家人每
至中夜常聞音樂歌唱龍鳯變化尋建道場
請禮經懴凡諸精魅悉皆沈滅
復有男子腹如鼔大日食其水將及三石七
年中間藥不能治
復有女子日食惡草數把巳來腹中常痛亦
乃燒香供養請禮經懴凡被精魅及食水草
皆禮我懴法悉得痊愈其驗非一今略言之
汝等男女精而試之今日道場禮此懴文願
乗懴悔克獲
聖果又願
慈尊衆相圓滿法皆平等無有髙下普令世
間四輩一切衆生悉令清淨歸依三寳法身
大慈大悲金闕玉京紫微上宫寒靈丹殿無
上法王侍懴仙真玉童玉女一切神仙乗其
法力救度世間大地一切衆生令皆離苦咸
使解脫悉悟
無爲齊登
道果(一拜)

太上慈悲道場消災九幽懴卷之十
