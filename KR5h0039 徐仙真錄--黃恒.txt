#+TITLE: 徐仙真錄--黃恒
#+DATE: 2018-05-12 10:22:18
#+SOURCE: github.com/kanripo/KR5h0039 master 79655d2d                
　徐仙眞録序户一
　天生英才用之於當時則能忠君保民榮
　膺顯爵殁則廟祀一方而其陰功靈貺猶
　能闡揚于後世者實非偶然蓋天將有意
　於斯世斯民而使其至於是也不然何獨
　異於人哉若徐二仙者㮣可見矣神海州
　朐山人也出偃王之後其父温五代時爲
　吴名將能建軍功累遷官至拜相卒贈齊
　王謚忠武五子皆受王封曰知證曰知諤
　者即二仙也天福中唐主受禪封知證爲
　江王知諤爲饒王同鎮金陵威德兼濟民
　庶乂安率兵入閩蠻寇迎降境土寧靜閩
　人歸戴遂立生祠於鰲峯之北設像以敬
　事焉神念其誠一日語閩人曰我明年别
　汝輩當默佑兹土果符前言於是閩人敬
　事益虔而凡旱潦虫蝗之灾水火寇盗之
　危疾病婚葬之請隨禱隨應若響若荅至
　若摛詞揮翰雲漢昭回耀人耳目自宋以
　來累受封號逮至我
朝永樂之間以神有翊衛
聖躬弗豫之功聿新祠廟
御製碑刻褒封有加以昭神貺由此而觀則
　神生爲忠臣殁爲明神其功德有益於
國家生民者如此豈非天有意於斯世斯民
　而使其至於是歟其祠官方文照蓋凢神
　之世系行實靈跡華翰與夫前代我
朝褒封碑刻恐嵗久湮没失傳彙成一編名
　曰眞録閩藩総戎盂城孫公忠義士也竊
　嘗觀之而有感焉乃捐俸命工繡梓以博
　其傳命予序引予謂神聰明正直其顯跡
　著于今昔者皆不出於隱僻恠誕而至於
　惑世誣民之患莫非忠君孝親仁民愛物
　之事蓋士君子之所當爲也其近而耳聞
　目見者固不待是編而知使遐方僻壤未
　及見聞者幸獲一覽其於爲臣爲子之道
　脩身愼行之方亦足爲一助云耳是爲序
　正統八年歲在癸亥秋七月吉日
　福建閩縣儒學訓導王用盛序
　重刊徐仙眞録題辭
　徐仙眞録者
洪恩靈濟二眞君之行實也内列圖像與夫
　前代封贈之由及我
太宗文皇帝
勑建宫宇
御製碑文爲善陰隲之書所載賛頌累受加
　封
誥命醮祭褒揚詞㫖
列聖崇祀
賜衣儀典並眞君降筆所爲古賦記序詩歌
　籖兆翰藻雲章天機煥發照耀古令其奉
　祠之官方文照等彙而集之麗爲上下之
　編凢若干卷以紀眞君斡運神化福
國裕民之功默衛
聖躬陰翊
皇度之德靈應顯異莫不具載是書舊有刊
　本年久漫不可考且無今日之全偹編訂
　校讎繕寫成帙將鋟棗以廣其傳積嵗累
　月顧力有所弗及適遇鎮國將軍盂城孫
　公景康奉
命來鎮福唐都閫居無何躬謁眞君於鰲峯
　之祖宫以嚴祀禮拜跽酌獻神人交孚禮
　成公即取是編讀之忻躍賛歎樂然損貲
　期在必刻以照靈蹟於不朽甫庇工俾予
　言以識之予齋沐焚香披誦連日則知眞
　君積功累仁極忠至孝慕道成仙利物濟
　人之眞蹟悉在是編靡有遺缺亘萬古而
　不能泯也然予於此則有感焉何也昔者
　未刻天下之目無見也天下之耳無聞也
　今既刻之殆見四海之内八紘之中聾病
　耳開聰盲者目明無所不聞無所不見斯
　世斯民誦斯書玩斯理皆知企慕眞君之
　高風遐躅爲忠爲孝修德行善冀得登陟
　仙階昇眞悟道是則見眞君不惟成己於
　曩刼之先尤將度人於浩劫無窮之後也
　已抑觀孫公以是存心可謂好善有誠知
　敬
天事神之禮忠
　君愛親景仰眞君之道之至者耳豈他人
　所能及哉嗚呼一念之善尚可以格乎彼
　蒼況其善如此其大者乎實宜書也眞録
　詳備已成全書其端則有前福建右布政
　使鳳陽麻公洎諸文人之序予不複贅姑
　述此以誌其顛末顯晦與今重刊之嵗月
　云旹
　正統六年嵗次辛酉正月上元日知泉州
　府同安縣事後學新安朱徽拜手謹書
徐仙眞録序
　閩三山城南九十里許有金鰲峯高凌霄
　漢傑出世表峯下靈濟眞君之仙祠也予
　授方面蒞政一日率僚屬謁祠階序腆雅
　神貌肅然而不知神之由始也時有鄕之
　父老黄恒年幾八耋進而言曰神姓徐乃
　偃王之裔晋開運二年率師入閩道經金
　鰲駐兵除寇及歸仙陰隲顯揚民賴以生
　鄕人方珏始立祠於芝嶼即今稱曰祖廟
　珏之孫曰詢曰感曰仲白其事於執政聞
　于朝勑命始下繼世克紹先志祀事惟謹
　宋政和七年分香火始擇地于今靈濟之
　宫創建立祠後有方涣方汶率鄉人增廣
　明堂更立門表神之威靈日盛顯于
聖朝維新廟宇而崇祀典大光於前列矣遂
　進徐仙眞録偹載神之顯迹及徐仙翰藻
　一書皆録神之筆也其間碑銘傳跋序啓
　頌䟽至於鰲峯賦壁像賛遇事立言千態
　萬狀愈出愈奇復謂於予曰神之顯靈揚
　揚在人耳目陰隲功行備存此書書雖存
　未有序其首願求一言辭不獲予惟神生
　於當世英邁絶倫及宗玄學伯仲聯芳同
　登仙籍因著跡於金鰲峯山川英氣復萃
　於神榮享廟食歛惠一方久隱而弗揚者
　何故風土有盛衰之運氣數有隱顯之機
　惟神得兆朕之先暫否其德則泄爲文章
　使虛空縹緲之筆燎然而駭俗粲然而耀
　衆或彰其靈祈禱感應如響斯荅至於行
　脩相傳次第累成編迭泄傳於世含靈孕
　氣四百餘年伏遇
聖朝混一德溢華夷感神明則致
洪恩眞君敷揚隱德大闡威靈翼輔
國家庇及生民屢䧏禎祥四海咸欽是以載
　神之德大顯榮封春秋恒祀彰績立碑垂
　示於無窮故其慶會之際神人相依誠非
　偶然矣故爲序時
　大明永樂甲辰仲冬望日中奉大夫福建
　等䖏承宣布政使司左布政麻勉書
















徐仙眞録目録
　卷之一
　　徐仙世家　　廟封本始
　　出相傳二眞成仙傳
　　廟碑(福建宫)　孝誠感應傳
　　禎祥　　　勑文
　　眞君經序(并經)誥命廟碑(北京宫)
　　眞君頌　　　眞君呪
　　查元帥呪　　祈晴呪
　　祈雨呪　　禳虫保禾呪
　　金闕誥文　　玉闕誥文
　　涇國仙妃誥文　衛國仙妃誥文
　　金闕仙簡　　玉闕仙簡
　　加封職帖　　五帥職帖
　　持戒濟人　　勸行善事
　卷之二
　　傳授法印　　眞君瓊科
　　願科　　七政星燈
　　仙妃祕典　　堅旛科
　　眞君靈籖譜　　注生靈籖譜
　卷之三
　　在京靈濟宫　　蓋廟立碑
　　降印符籙　　降易時衣
　　祭祀儀注　　香燈
　　祝文　　敷達上玄齋意
　　設官奉祀　　選道燒香
　　給户灑掃
　卷之四
　　福建靈濟宫　　蓋廟立碑
　　降印符籙　　降易時衣
　　樂章　　陳樂圖
　　謝上土眞齋意　回向文(三篇)
　　慶讃丹悃　　祭祀儀注
　　設官奉祀　　選道燒香
　　給户灑掃
　卷之五
　　祠產
　　各宫田園條叚
徐仙眞録目緑畢
徐仙眞録卷之一
　徐仙世家
　　徐温字敦美海州朐山人也子五人曰
　　知詢知諫知訓知證知諤養子一人曰
　　知誥温初隸楊行密帳下以功遷右衛
　　指揮使始預謀議天佑六年己巳吴主
　　以温領昇州刺使治舟師於金陵十二
　　年乙亥遷行軍司馬潤州刺史鎮海軍
　　節度使同平章事冬十二月封齊國公
　　兼兩浙招討使始就鎮潤州以昇潤宣
　　常黃池六州爲齊國城于昇州建大都
　　督府十六年己卯拜爲大丞相中外都
　　督諸軍事同光四年丙戌追爵大丞相
　　徐温四代祖考立廟金陵天成二年丁
　　亥卒吴主贈爲齊王謚曰忠武即今神
　　父齊王忠武翊亮眞君是也
　　徐知誥字正倫後復姓李更名曰昇徐
　　州人也少孤流寓濠州初楊行密得之
　　以乞徐温爲人温厚有謀爲吴樓船軍
　　使以兵屯金陵後以功拜昇州刺史天
　　佑十五年戊寅吴以爲行軍副使輔政
　　令復拜爲海東郡王十六年己卯以爲
　　左僕射參知政事兼知内外諸軍事天
　　成四年己丑吴主加知誥兼中書令長
　　興二年辛卯吴主以知誥鎮金陵復以
　　爲鎮海寧國節度使鎮金陵緫録朝政
　　三年壬辰廣金陵城四年癸巳營宫室
　　於金陵清泰二年乙未吴主加知誥大
　　元帥封齊王備殊禮天福二年丁酉知
　　誥建齊國於金陵秋吴太子璉納知誥
　　女爲妃乃始建太廟社稷改金陵爲江
　　寧府秋八月吴主溥奉册禪位于齊王
　　知誥廼復姓李更名曰昇奉徐温爲義
　　祖徐氏諸子皆封王女封郡縣主即今
　　本宫唐王是也
　　徐知詢乾貞元年丁亥吴主拜爲輔國
　　大將軍金陵尹後加右統軍封洪王
　　徐知諫温養子知誥事吴甚謹而徐氏
　　諸子頗不能容常召飲酒伏劔士欲殺
　　之諫以其謀告知誥乃得觧後封爲鄂
　　王
　　徐知訓天佑二年乙亥温遣其輔吴主
　　於廣陵吴以爲都軍使後封爲廣陵王
　　徐知證天福二年丁酉知誥受吴禪乃
　　封爲江王天福九年甲辰同饒王統將
　　入閩著績金鰲遂立廟祀即今九天金
　　闕洪恩眞君是也
　　徐知諤天佑十九年壬午吴主拜爲金
　　陵尹及知誥受禪乃封爲饒王即今九
　　天玉闕洪恩眞君是也五元帥乃祖廟
　　駐劄之將也當時廟碑封號眀白其岳
　　文昌許文績李糓韓熙載祖全恩嚴可
　　求阮慶陸齊等帥雖在眞君麾下封號
　　碑無可考
　　查文徽天福八年癸卯唐主以爲樞密
　　院使九年甲辰閩人連重遇弑其主王延
　　羲閩大亂唐遣查文徽屬二王發兵攻
　　建州屯於建陽已而閩之諸將皆送欵
　　而䧏秋八月文徽乘勝克建汀漳泉四
　　州即今靈濟宫永安留守查元帥是也
　　邊鎬天福八年癸卯唐主以鎬爲通事
　　舍人遣破虔州妖賊張遇賢執以䧏九
　　年甲辰拜鎬信州刺史秋楚大亂唐遣
　　攻楚破潭州乃以鎬爲湖南節度使即
　　今靈濟宫武安留守邊元帥是也
　　魏岑天福九年甲辰唐主以爲樞密院
　　副使十二年丁未岑安撫漳泉後改爲
　　監軍使復授太子洗馬即今靈濟宫節
　　度使左監門魏元帥是也
　　趙鍠字文德初唐主拜爲池州刺史後
　　召委以宣州令即今靈濟宫都統使右
　　監門趙元帥是也
　　刁彦能天福七年壬寅唐主拜爲撫國
　　節度使即今靈濟宫都統軍使先鋒刁
　　元帥是也
　封廟本始
勑卦
　宋乾道二年丙戌方詢方感方仲上其事
　於州牧號曰護境感應熙寧三年庚戌林
　懷賢等上其事於光禄卿程師孟保奏八
　年乙卯劉彜周汝礪復具狀以聞紹定元
　年戊子安撫使薛弼保奏於朝端平元年
　甲午左藏周說潮守周燧具其事於執政
　李宗勉保奏端平三年丙申宋理宗封
　九天金闕明道達德大仙顯靈溥濟眞人
　　江王
　九天玉闕宣化扶教上仙昭靈博濟眞人
　　饒王
　父齊王忠武眞人母田氏仁壽仙妃配
　許氏順助仙惠仙妃陶氏善助慈懿仙妃
　嘉熙元年勑廟額曰靈濟宫
　大明永樂十四年丙申郞中王羽尚書方
　　賓奏　神績於朝次年丁酉
太宗文皇帝加封
　金闕曰清微洞玄冲虛妙感慈惠洪恩眞
　　人
　玉闕曰高明弘靜冲湛妙應仁惠洪恩眞
　　人
　父翊亮眞人　母淑善仙妃
　許氏貞應仙妃
　陶氏恭靜仙妃永樂十六年戊戌加封
　金闕護國庇民洪恩眞君
　玉闕輔國佑民洪恩眞君
　父翊亮眞君加廟額曰
　洪恩靈濟宫宣德十年乙卯
皇上登寳位加封
　金闕崇福洪恩眞君
　玉闕降福洪恩眞君
　　鰲峯始祠
　自晋開運二年乙已眞君率師入閩駐兵
　除寇鄕人立祠於鰲峯宋太平興國八年
　癸未更立祖廟舊址尚存即今佛舍前是
　也至大明永樂甲辰共四百七十九年
　洪恩靈濟祖廟
　宋太平興國八年癸未檀越方珏始立祖
　廟以石爲室諸祠皆本於此嵗時祀禮方
　氏主之至正七年丁亥方壯猷方逢午方
　嗣翁重建復立祖廟碑至永樂三年乙酉
　方文照等募縁重建更坐向子午至大明
　永樂甲辰共四百四十二年
　潢溪社壇
　宋祥符元年戊申立廟於潢溪分祖廟香
　火而奉祠焉至政和七年丁酉遷于洪恩
　靈濟宫遂廢其地即今稱曰社壇
　洪恩靈濟宫
　宋政和七年丁酉因廢潢溪遷立宫於此
　地坐向甲庚鄉之父老每嵗奉神朝于祖
　廟牲醴祀事示不忘本至正十三年癸巳
　沈建翁等重建立碑後方渙方汶等增廣
　明堂更立門表大明永樂八年庚寅方文
　照等募縁重建永樂十五年丁酉
勑内臣同方面正官率領軍夫增廣地基從
　新蓋造
御製碑文至永樂甲辰共三百九年
　旗龍仙祠
　宋宣和七年乙巳初立壇墠後祈雨有應
　創祠因號祈雨王淳熙十一年甲辰鄉人
　郭希聖重建元貞元年乙未張豐等重修
　至大明永樂甲辰共三百年
　　香火源流
　靈濟香火遍於一方當時人物繁盛隨處
　立廟如玉水清江桂宫岳山玉坂富山旗
　龍新安江尾石舍蓬山青布之西南北至
　於白鹿合山慈氏福藏護法迦藍殿廟雖
　異香火皆本於祖宫其實洪恩眞君之一
　源也各祠將帥不同乃立廟時隨眞君所
　遣
　徐仙岀相傳
　靈濟宫祖祠廊廡東西圖像屹然恒童幼
　間聞諸先生言曰此乃徐二仙顯靈廟食
　之事跡逐節傳文以紀其實繫詩于後以
　賛其德初自好善持經以至陰功濟人立
　廟芝嶼延蔓香火節節有序使登斯堂而
　一覽數百年之徃事如在今日來者莫不
　欽嘆而加敬畏焉歷年既久圖像朽昩恒
　慮湮没是以偹録於書垂示無窮復以大
　明永樂彰靈顯應敬天勤民以繼其後此
　亦神之靈德復興於永樂年林丘散人黃
　恒頓首謹書
　　好善修行
　二仙乃徐偃王後南唐徐温之子海州朐
　山人也自幼好善篤志侑行每遇貧窘樂
　而施與平時服御不尚華侈一切遊玩不
　貴珎奇寧甘淡泊每旦常素食自是功行
　日增成登道岸詩曰良因善某世難尋誰
　識修行樂道心丹火燒空堪愛處昭彰靈
　貺古如今
　　持經拜斗
　自旦常素食持念玉皇經寳號北斗延生
　經玄科秘典無不週遍每夜齋戒沐浴設
　香案惟與弟二人告天拜斗期殄兵革以
　安生民雖國政繁劇不移志願恒勤經向
　道久而愈篤焉詩曰向道誰知日日勤持
　經拜斗積功勳修成行滿超三界仙籍題
　名萬古存
　　封王鎮國
　唐主授禪晋天福二年丁酉卦弟知證爲
　江王知諤爲饒王鎮守金陵撫輯流亡控
　扼二十餘州民征就寬軍給以鐃林蠻洞
　蜑守條死要稚耋嬉遊連手歌謳江南之
　民舉賴以安焉詩曰華萼聯芳立世功列
　分茅土受王封民安國泰謳歌動守備金
　陵有盡忠
　　父老迎師
　晋開運之二年乙已閩王王氏鬩墻之釁
　兵革肆興玉率查邊等騎萬人入閩駐節
　於峽江之南道經青布鄉之父老簞食壺
　漿擁道以迎鄕閩咸賴民皆按堵秋毫無
　患以遂其生焉詩曰惟玉駐節峽江南父
　老祗迎賴以安鷄犬不驚人按堵秋毫無
　患吏民歡
　　駐兵除宼
　父老迎師愬於王曰適有精兵數百隱匿
　於鰲峯之巔夸慢凶驕將次爲亂王師今
　下至閭井朋隣深被擾害弗能安生王遂
　憫之廼引師南向挫其峯殲厥巨魁不戰
　而收民皆安堵詩曰鰲峯賊寇實堪驚顛
　覆朋隣苦不寧一駐精兵清掃蕩萬民生
　業得經營
　　立祠祝壽
　賊寇既平師還父老攀慕顧戀不忍釋去
　遂剪茅爲屋於鰲峯龍湫之北圖像奉祀
　晨香夕燈以祝王壽王心惻然與衆盟曰
　予明年當棄世而寄於此矣祠之舊址即
　今佛舍前是也詩曰感佩深恩自有餘鰲
　峯潭北立生祠于時就與鄉民誓異日當
　爲血食居
　　授都水使
　二王居世篤志脩行功成行滿道妙德玄
　上達天曹名揚斗府是年脫化於鈎伍間
　以平時拜斗兄弟聯名並得斗中都氷二
　使者出入天宫左執青節右仗黄鉞侍立
　帝前默佑下民詩曰斗府延生秘不傳仙
　人道妙得眞詮初爲都水天門使出入瓊
　宫侍帝前
　　靈寳說經
　侑眞得道詣五明宫中叅靈寳天尊長跪
　而進言夙生慶幸得預天下下觀慾界多
　作惡業全無慚愧不知觧悟作何因縁何
　以救度願垂憐憫天尊遂說經偈能自修
　持常居吉慶焉詩曰玄門立教自垂科親
　授玄文得不訛惟有二仙歸妙道五明宫
　裏聽經多
　　黄庭秘訣
　惟王初生塵士授封王爵不以位尊貴榮
　而自居惟樂道窮經清居守淡雖功行圓
　滿名登仙籍而黃庭先生得其祕訣久仰
　慕之晋開運間故詣黄庭道士前授長生
　秘訣道德仙經詩曰黄庭道士意如何秘
　訣長生世不過叅到諸眞棲隱處許多經
　教與玄科
　　叅定光佛
　二王自歸仙道大闡虛玄之秘具其自然
　之妙上佐斗眞下利群品後參釋氏定光
　圓應普通慈濟大師菩薩直入眞如之境
　契合神機靈臺内郞惠力愈彰眞空妙有
　之理無不自得詩曰古佛壇前入定還眞
　仙皈仰扣禪關了心見性空中有玄釋由
　來緫一般
　　符藥濟人
　後周顯得二年乙卯王始降筆判符藥以
　濟人聲聞達于四方陰隲留人耳目敬之
　愛之不啻父母而賴保障自是求神問事
　無不感恁治病更甦沉痾頓解神德愈彰
　而人心皈仰矣詩曰顯德靈符散世間仙
　方妙濟幾多般無求不應眞神効老者康
　莊病者安
　　反風滅火
　顯德間鄕人不謹致回禄之灾初發一星
　因風而熾炎炎猛烈焚蕩閭舍高梁大厦
　頃刻皆除尚延蔓不止民皆失色而無措
　呼告二王祈求救護遂鼓反風一吹火燼
　皆滅民咸感德詩曰炎炎烈火燎人家大
　厦高梁一旦賒神鼓反風吹滅火民安居
　止樂生涯
　　滄峽救船
　溪河通舟楫閩川最爲險峻滄峽之水爲
　尤難石瀨巉岩當流曲折舟人多被阻壞
　宋開寳元年戊辰有攬載商貨船經幾覆
　水工叫呼二王祈佑遂感雲中有黄旗隱
　隱即帖然無虞詩曰閩川險峻阻行舟滄
　峽猶難不啻憂失勢叫呼旗隱隱浪濤不
　湧水平流
　　驅掃不祥
　宋開寳八年丁亥仲春間時氣不調鄉人
　有患癘疾舉家連綿求醫罔効甚而相染
　或曰蝦蟆瘴隣里皆不安拜告祠下判以
　靈符天醫妙藥療治響應故有驅癘篇驅
　蝦蟆瘴文作焉詩曰沴氣時行不可當朋
　隣閭并舉愴惶靈威颶颲驅長掃自是安
　民績愈彰
　　芝嶼立祠
　宋興國八年癸未春不雨禱王響應詣祠
　求荅忽有木爐捧出水心雙龍扶異西流
　至嶼山橫溪不進紙錢結界異香襲人夜
　現天燈之瑞鄉人方珏因以成其廟後産
　靈芝號曰芝嶼詩曰神爐湧出繞雙龍扶
　翼西流止嶼中夜現天燈諸瑞至鄕人因
　此立祠宫
　　尊親睦殿
　神父諱温吴拜爲丞相天成丁亥卒贈齊
　王溢曰忠武母田氏諱淑恭封仁壽仙妃
　及二王顯靈立廟先尊親睦殿序列唐王
　洪王鄂王廣陵王皆神之兄也公候孫子
　皆王之仙眷也詩曰二王廟食鎮南閩别
　構庭闈奉二親雍睦衣冠如在日蹁躚戲
　舞綵衣新
　　立注生堂
　夫人性禀謙柔質同坤重執勤后德内助
　陰功江王妃許氏諱𤤽符封涇國夫人順
　助仁惠仙妃饒王妃陶氏諱環韞封衛國
　夫人善助慈懿仙妃叅東華法主同授延
　生司注生司事詩曰内助陰功政最明一
　朝脫化得功成注生曾向東華授建立華
　堂因此名
　　天帝頌誥
　宋至道元年乙未鄕人建黄籙會忽聞天
　樂鳴空祥雲環繞乃天帝遣神人頒誥封
　江王爲金闕眞人饒王爲玉闕眞人各十
　六字陶氏許氏曰仙妃神父母俱獲天封
　備二眞成仙傳詩曰筵開黄籙樂鳴空頒
　誥神人惠澤隆雙闕聲名垂萬古一門珠
　玉獲天封
　　神兵護國
　閩人劉矣彜桂州賊寇䧟邊彜默禱雙闕
　賊果漬去其後韓世忠戰大儀鎮吴玠戰
　和尚原俱遣神兵翼護國家遂効公山草
　木之靈使敵遥見鐵騎百萬行陣嚴肅不
　待交兵而敗去詩曰揚威桂郡却蠻兵神
　效公山草木靈鐵騎陣嚴山谷裏頓令賊
　寇自清平
　　立龍首宫
　宋政和七年丁酉卜地於龍首遂立廟至
　元癸巳沈建翁等重修方渙方汶更立門
　表嵗庚寅復募縁重建未就大明永樂丁
　酉奉勑增廣地基從新起蓋設奉祀官方
　文照而守祠焉詩曰閩南地壯接鰲峯擇
　此經營龍首宫功重國家恩寵厚榮封立
　廟享無窮
　　禱雨瑞應
　宋宣和七年乙已秋不雨四野集枯嘉穀
　用虞農夫野叟連手相呼告于祠下須臾
　雲霧四塞霖雨如注遠望山之南有神龍
　閃閃上竪黃旗大顯金書徽號歲得收成
　而四民樂業焉詩曰天時亢旱四郊枯田
　稼焦寥水莫圖拜禱祠前龍霧起黄旗閃
　閃慰農夫
　　收捕蝗虫
　宋嘉定二年己已夏五月間田野禾稼秀
　而未實適遇蝗虫遍野深被傷害民皆無
　措鄉之父老咸詣祠下焚香致敬血陳丹
　悃告于二仙遂驅迅雷猛雨烈風吹落滿
　地孽虫皆自死詩曰西疇未黍秀離離輙
　起蝗虫甚可悽大作風雷霖雨降孽虫吹
　落死盈畦
　　神兵治水
　鄉人原立廟于潢溪久而則廢宋紹定戊
　子仲夏潢溪有霖潦暴溢曰稼墊溺衆方
　狼顧失色忽見有役夫千群競操畚鍤踈
　其源决其流水竟不爲民害已而俱失所
　在乃知神兵也詩曰潢溪霖潦水濤生墊
　溺田禾衆不寧忽有千夫皆荷鍤源䟽方
　始覺神兵
　　勑命榮封
　初二仙獲寵天帝頒誥榮封故顯一時洋
　洋在人耳目因廟碑廢事久言湮至宋端
　平三年丙申鄕人保奏於朝勑命始下頒
　十六字之封環宫咸獲恩寵嘉熙元年金
　書勑額靈濟宫詩曰初獲天卦事已遥復
　將神蹟奏於朝勑封靈濟金書侈千古聲
　名不可消
　　奉命迎神
　大明永樂丙申尚書方賓指揮林觀報神
　績於朝特命郎中王羽捧檄至祠下告于
　神曰生爵封王脫化歸仙廟食兹土今命
　迎神愿闡靈威神荅響應安然而許遂同
　曾陳孫而赴闕詩曰朝野皆知素闡靈名
　卿捧檄走相迎願祈神筆當孚應鶴駕飛
　騰徃上京
　　二仙朝見
　勑書始下神之靈貺已顯於朝永樂丁酉
　三月十一日早二仙領五帥丹墀祥靄中
　顯現眞身則知神之驗矣愈加敬愛自是
　香火日盛伯仲聯芳合宫環眷大顯榮封
　爰興於祀禮矣詩曰祥靄氤氲化現身明
　時赴闕見人君夙縁期會誠非偶輔國忠
　勤在敬神
　　奏進靈丹
　聖躬是歲弗豫惟神翊衛頃刻不離左右
　乃默運化機大闡靈貺施靈符濟以天醫
　妙藥隨言隨効感應如響使體即安沉痼
　之疾盡脫而復舊感神斡旋之力更生之
　惠詩曰靈符妙藥出天醫翊衛微躬不暫
　離起疾神功難報稱再生感惠此心知
　　京國立祠
　神機斡運翊輔國家遂於北京建立行祠
　爲樓神之所選集名道專設官曾陳孫而
　奉祀焉廟之西另建注生堂崇奉涇國衛
　國二位仙妃時現五色祥雲瑞靄白鶴旋
　降禎祥而顯應詩曰感德惟神運化機行
　祠建立稱神栖禎祥應感昭靈貺萬古聲
　名日月齊
　　祝册加封
　神功烜赫加封金闕清微洞玄冲虛妙感
　慈惠護國庇民洪恩眞君玉闕高明弘靜
　冲湛妙應仁惠輔國佑民洪恩眞君神父
　翊亮眞君神母淑善仙妃涇國貞應仙妃
　衛國恭靜仙妃詩曰玉封已久勑封榮復
　覩明朝賀贈新祝册恩隆藏永久三十二
　字古今聞
　　孝誠有感
　應天府江寧縣鑚珠匠朱觀音保徃北京
　赴工久慕親闈一日聞母腦後生瘡痛刺
　中懷即詣靈濟宫設拜三千果蒙眞君現
　身降符藥療治立愈朝廷復嘉孝行旌表
　門閭而立傳焉詩曰久想親闈入夢勤聞
　知冐疾拜眞君孝誠能感神明應旌表門
　閭降傳文
　　建壇瑞應
　大明己亥仲春十五日建齋朝遣代禮内
　臣張達掌印教主眞人張宇清集浙江湖
　廣江西福建四處道士預會者七千餘人
　七日内有仙人現身尋不知所白鶴降壇
　綵雲出現而祥集詩曰鰲峯寳殿建齋壇
　白鶴祥雲仙降明環眷寵封敷廷悃上玄
　俯聽賜恩寬
御製二眞成仙符
　徐知證系以偃王之後五代時南唐人與
　其弟知諤並英邁絶倫寬仁愛物忠君孝
　親崇信三寳同心好善精勤至道修齋設
　醮日常持誦玉皇眞經并寳號史弟俱事
　吴其後知證封江王知諤封饒王鎮金陵
　戰守有備撫輯流亡控扼一十餘州垊征
　就寬軍給以饒林蠻洞蜒守條死要稚耋
　嬉遊連手歌謳上無所怨下無所讎江南
　之民舉賴以安後奉命帥師攻閩恐良善
　荼毒乃發至願每更望北拜斗早膳恒素
　食祈殄兵革所至勞來百姓諸郡望風以
　城降父老簟食壺漿擁道迎之次峽江有
　潰卒數百阻山爲亂立命殲其渠魁餘卒
　棄甲呼舞不戰而收民皆安堵雖至田園
　蔬稻一無所犯乃相與謀曰此吾復生之
　父母也立祠於鰲峯以祀之未幾兄弟相
　繼仙去遂爲斗中都水使者出入天宫積
　行累功默佑下民俾人皆盡忠行孝崇信
　三寳遇歲旱民禱祠下祠前潭水深不可
　測俄有靈蛇出蜿蜒于几案間色如丹砂
　雲起潭面竟日不收誥旦果雨時歲大熟
　一日潢溪霖潦暴溢田稼墊溺衆方狼顧
　失色忽見有役夫千群競操畚鍤䟽其源
　决其流水競不爲民害已而俱失所在乃
　知神兵也滄峽灘石峻嶮舟船上下失勢
　水工叫呼祈佑感雲中有旗隱隱即帖然
　無虞凡民居有不戒于火者有蝗蝝傷其
　稼者叩之則反風滅火蝗輙飛去又爲符
　藥以施人凡嬰疾弗愈者服之無不立効
　祈子息者服之即得嗣續蕃昌由是民安
　物阜田里晏然閩人劉彝守桂州交阯蠻
　賊寇邊䧟欽連等州彝震懼莫知所爲齋
　戒默禱賊果潰去其後韓世忠戰大儀鎮
　吴玠戰和尚原俱遣將士衛國効八公山
　草木之靈使敵兵遥見旗纛旌旆飛揚山
　谷鐵騎百萬行陣嚴肅鉦鼓之聲震動原
　野不待交兵而已敗北靈績顯異不可備
　述一日黄籙齋筵忽聞天樂鳴空祥雲環
　遶仙官導從其都乃感天帝遣神人頒誥
　封江王爲九天金闕明道達德大仙顯靈
　溥濟眞人主管上清天文院便宜行事行
　文昌司録上宰僉書天機省事妻涇國夫
　人許氏順助仁惠仙妃兼管太乙延生右
　眞司事饒王爲九天玉闕宣化扶教上仙
　昭靈博濟其人主管下地府諸司便宜行
　事權南極注生上相僉書雷霆玄省事妻
　衛國夫人陶氏善助慈懿仙妃兼管元皇
　北陰注生司事仍封父忠武眞人母仁壽
　仙妃比者朕躬遘疾默運化機大闡靈貺
　翊衛左右頃刻不離施以靈符濟以天醫
　妙藥隨言隨効感應如響使困獘之體既
　危而即安沉痼之疾盡脫而復舊斡旋之
　力同於更生感神之惠銘刻不忘是用祝
　册加封伯曰清微洞玄冲虛妙應慈惠護
　國庇民洪恩眞君涇國夫人加封貞應仙
　妃仲曰高明弘靜冲湛妙應仁惠輔國佑
　民洪恩眞君衛國夫人加封恭靜仙妃神
　父曰翊亮眞君神母曰淑善仙妃舊號俱
　如故大新閩地祠宇又於京都建立行祠
　以安神栖特勑有司嚴奉祀焉
　夫爲人臣而功施社稷澤被生民者必生
　爲英傑而死爲明神雖百世之下福佑生
　靈陰翊皇化觀知證知諤以世冑之裔事
　主季世乃能靖難一方保全其民暨攻閩
　中按甲入境苗除亂兵脫民鋒鏑之𢡖措
　之袵席之安是以人心感激靡克報稱乃
　立生祠以祠之逮其仙去禦火灾捍大患
　使民無凶荒疵癘之憂遂休養生息之樂
　功成行滿上感天心錫號眞人叙列仙品
　比者默運化機大闡靈貺愈疾朕躬是用
　加以徽號新其祠宇虔奉享祀以荅神休
　斯皆累積陰功之所致故昭昭不朽與天
　地相爲悠久夫豈偶然而已哉詩曰
　事親盡孝事君忠　華萼聯芳孰與同
　更復精勤修正道　並分茅土受王封
　　　又
　當年駐節向金陵　萬里江南不識兵
　師入七閩人按堵　幾多福澤在生靈
　　　又
　嵗旱靈潭起蟄龍　大施霖雨作年豐
　潢溪水落民無患　滄峽舟船險更通
　　　又
　蝗無傷稼火無過　田野均蒙惠澤多
　偏給靈符蕃子息　更能愈疾起沉痾
　　　又
　桂郡揚靈却寇蠻　現奇更效八公山
　神兵百萬填山谷　頓解重圍頃刻間
　　　又
　靈符妙藥出天醫　翊衛微躬不暫離
　起疾神功難報稱　再生感惠此心知
　　　又
　隨聲感應不移時　斡運功參造化機
　馭氣乘風遊八極　天宫陟降闡靈威
　　　又
　生爲名將建高勳行滿成仙福有因
　京國鰲峯長廟食丹書錫號證天眞
　　　又
　威靈濯濯更洋洋衛國安民績愈彰
　不獨聲名昭日月永同地久與天長
御製洪恩靈濟宫碑
　朕惟自古英賢生爲名臣著庇民之功没
　爲明神賛天地之化鼓動流盪行乎兩間
　以蔭福斯民禦灾捍患敂枯吹生濯濯洋
　洋如在其上如在其左右者非智慮所可
　得而測也詩曰神之格思不可度思矧可
　射思其此之謂歟惟
　九天金闕明道達德大仙顯靈溥濟眞人
　江王
　九天玉闕宣化扶教上仙昭靈博濟眞人
　饒王其功德充溢蓋若是己神南唐之冑
　生有民社之勳汶録仙班之籍伯仲齊美
　華萼聯芳領職
上天燿靈下土呼吸響應電邁風行下民是
　冐父母其依慈祥仁愛物賴以寧乃者朕
　躬弗豫用藥百計罔底于効神默運精靈
　翊衛朕躬領刻弗違隨扣隨應屢顯明徴
　施以靈符天醫妙藥使殆而復安仆而復
　起有回生之功恩惠博矣盛矣朕揆德涼
　薄何由獲兹永懷神德曷其能忘海深嶽
　峻其焉有極蓋有功於報國之恒典是用
　祝册加封神號伯曰清微洞玄冲虛妙感
　慈惠洪恩眞人仲曰高明弘靜冲湛妙應
　仁惠洪恩眞人舊號俱如故大新廟宇亢
　爽軒豁稱神所棲爰勑有司虔潔香火春
　秋祭祀嵗易時衣給灑掃五户表朕悃愊
　荅神鴻庥雖然神功之厚而報賚之薄神
　固無責於報否在朕心不能已矣夫天地
　之德曰生神體天地之道弼亮化機出幽
　入冥翕張欻忽遨遊太清監觀四方濟利
　群生功在霄壤昭昭若此固有不可得而
　名言者乃彰神績勒于貞石樹之于廟垂
　示無窮并系以詩曰
　天產英靈爲世傑　出入幽冥猶一覕
　生著勳勞保甌粤　没爲明神崇偉烈
　芒芒海甸倚芘樾　雨暘寒燠調以制
　冬無凌競夏無暍　泠氣遠殄靡颶□
　下稌高黍歲穰桀　驅掃不祥走妖𧕏
　晨鐘暮鼓樂髫耋　卓彼鰲峯峻且嶻
　蜿蜒迴抱天造設　春蘭薦芳秋鞠馝
　寒泉白石潄清潔　神之遊兮羽葆翳
　飛雲翩翩道幢節　欻來忽徃靈僁僁
　呼吸響應速以偈　濟利溥博無時竭
　四時報享繁獻醊　衛朕之力疇與埒
　維矢銘心與刻骨　書思著德勒堅碣
　垂示萬古昭日月
　永樂十五年五月初一日
　　孝誠感應傳
　應天府江寧縣瓦屑埧第一厢鑚珠匠朱
　觀音保永樂十六年十一月以來屢夢見
　母親在家或笑或語觀音保心甚想慕至
　十二月二十三日有熟識張得剛從南京
　來到觀音保下處報說我來時你母在家
　腦後生一瘡未好觀音保聞知愴惶無措
　即對
天發願詣
　洪恩靈濟宫禮三千拜一千拜報荅
天地一千拜報荅
國王一千拜禱求符藥祈保母乎安至二十
　五日侵晨洪恩靈濟宫禮拜禮至一千拜
　於右臂燃香三炷口誦
玉皇寳號一百八遍將畢忽見白雲騰湧彌
　滿殿内見一神人身體極長大面白如玉
　髭髯甚美頭戴金如意冠身穿織金道袍
　立於雲内手招觀音保觀音保驚駭隨即
　匍匐至神前神人將乾柏葉一枝黄紙符
　二道上有朱書葫蘆符授觀音保言說將
　去與汝母煎湯喫觀音保捧接叩頭纔起
　而雲中神人寂無所見觀音保不覺泠汗
　遍身昏暈卧地當得守宫道士扶策始甦
　復拜二千拜至次日圓滿有守宫道士引
　領觀音呆報官蒙禮部引奏
欽賜鈔伍千貫米十石優免差徭旌表門閭
　復
賜脚力回還侍奉母親
　謹按世人之行莫大於忠孝忠孝之至克
　通神明觀於朱氏之子可見矣方其平居
　一念惟在於忠孝及聞母疾哀痛迫切即
　請
　靈濟宫稱揚寳號禮拜
　眞君恍惚之頃親睹神降施以符藥此非
　其忠孝所感曷克致此於乎神之所以爲
　神者呼吸感應變化莫測况
　眞君得道昇仙入神出聖斡運化機䕶國
　庇民豐功盛德昭著兩間其感應之驗非
　可言喻欽惟
皇上特加封號創建祠宇春秋享禮崇報之
　禮古今莫逾兹因朱氏子所禱即爲昭應
　右此誠所謂匹夫匹婦之誠尚足以感動
天地况神明乎然此不惟朱氏子所能感凡
　至誠之所禱者無不響應苟心有不誠不
　惟不能感神而譴責之至亦竟不免可不
　愼哉可不謹哉
　　禎祥
　初建在京靈濟宫時大明永樂十六年戊
　戌正月十一日旛竿上現五色瑞光十二
　日旛竿上現五色瑞光十四日因上元節
　建醮仙鶴三隻旋遶宫前又於旛竿上現
　五色瑞光十五日仙鶴四隻旋遶宫前又
　現五色瑞光本年四月十七日遇
聖節建壇修齋祝
壽仙鶴四隻旋遶宫前次年正月初九日修
　建
金籙報恩延禧羅天大醮十一日辰時正殿
　前殿三門靈星門左右旛竿上及斛頂俱
　現五色瑞光并有祥雲如鳳又結成寳蓋
　復現青白瑞光覆護醮壇及有青鳥止於
　右邊旛竿頂上本日未時至申時正殿上
　并右邊旛竿頂上俱現五色慶雲遶護醮
　壇十二日辰時左右旛竿及旛頂寳蓋上
　現青白瑞光十三日辰時左右旛竿頂上
　靈星門斛頂上俱現五色寳光十四日午
　時左右旛竿上現青紅黄瑞光及現五色
　慶雲結成龍鳳之勢擁護醮壇未時仙鶴
　四隻從天門外旋遶醮壇申時左右旛竿
　頂上并旛頂寳蓋上現青紅黄瑞光左右
　實蓋上王色小旛二首俱結成壽帶十五
　日辰時靈星門左右旛竿并寳蓋斛頂上
　俱現五色瑞光巳時現五色慶雲覆護醮
　壇午時仙鶴旋遶殿前
　行在兵部尚書(巨)方賔錦衣衛指揮(臣)林
　觀謹
　奏爲禎祥事永樂十七年正月初九日欽
　承
上命於
　洪恩靈濟宫修建
　金籙大齋自開啓以來天清氣朗連日現
　五色祥光又有卿雲瑞靄炫采騰輝如龍
　翔鳳翥覆蓋醮壇復有仙鶴來青鳥䧏及
　左右旛竿寳蓋上綵旛自然結成壽帶斯
　皆
皇上至孝純誠感於
天地神明致此嘉瑞疊現駢臻誠
　國家萬萬年悠久之徴天下蒼生仰賴無
　窮之福謹率道官道士謹具以
聞
勑文
　人之一心可以動天地感鬼神貫金石夫
　天地至大而難動也鬼神至幽而難感也
　金石至堅而難貫也所以能感動貫革之
　者亦惟一至誠耳仰惟
　九天金闕眀道達德大仙顯靈溥濟清微
　洞玄冲虛感慈惠一護國庇民洪恩眞君
　九天玉闕宣化扶教上仙昭靈博濟高明
　弘靜冲湛妙應仁惠護國佑民洪恩眞君
　道德高妙昭著上下廣積陰功利濟顯幽
　比者弘發善願制爲靈符以救人疾苦無
　間貴賤高下弗吝施予然其應驗則在人
　之誠與不誠耳人果能虔恭齋拔專謹端
　確至誠以求之感應之速有如影響苟爲
　怠慢弗誠將信將疑不惟不足以至感通
　而神亦弗如庇佑欲獲乎平康迪吉者鮮
　矣善信之士尚致謹於斯毋二乃心毋怠
　乃志毋忽於神明則凡有所禱求者無不
　感應故曰有其誠則有其神無其誠則無
　其神可不敬哉可不愼哉
　永樂十七年三月初十日
御製靈寳天尊說洪恩靈濟眞君妙經序
　朕惟道之爲教闡鴻濛虛玄之秘具無極
　自然之妙窈窈冥冥昏昏默默視之而不
　見其形聽之而不聞其聲上以陰翊皇度
　下以利濟群品功德之大不可名言有若
　九天金闕明道達德大仙顯靈溥濟清微
　洞玄冲虛妙感慈惠護國庇民洪恩眞君
　江王
　九天玉闕宣化扶教上仙昭靈博濟高明
　弘靜冲湛妙應仁惠輔國佑民洪恩真君
　饒王萃靈鍾秀天挺人毫寬惠慈祥仁民
　愛物忠君孝親崇信三寳篤志好善精勤
　不二功成行滿遂感天封昭錫徽號序列
　仙品弼亮化機岀幽入冥禦灾捍患驅沴
　致祥敷祐下土利濟群生乃者弘闡靈貺
　翊衛朕躬扶持保庇載底平寧已而示以
　符藥廣施衆宇期在使人蠲除疾疚蕃育
　子嗣大德深恩同於天地朕感神之惠夙
　夜弗忘萬機之暇因閱靈寳天尊說洪恩
　靈濟眞君妙經顯微玄奥神化莫測方便
　利益拔濟曠刼誠燭幽之日月而濟海之
　舟航也乃以鋟梓用廣流傳以報神庥善
　信之士果能洗滌懺悔崇信三寳盡忠盡
　孝行仁行義弘發誓願受持諷誦則身家
　吉慶命運亨通子孫番衍消災度厄增福
　延壽延及九祖咸獲超躋苟或訾毁輕慢
　凌忽三寳不忠不孝不仁不義不能敬信
　奉持則身罹惡業門户衰替子孫微弱壽
　年夭促累及九祖永墮淪冥歷觀已徃具
　有明徴於乎吉凶善惡皆由心造爲善獲
　福爲惡受殃此自然之理故曰積善之家
　必有餘慶積不善之家必有餘殃又曰惟
　上帝不常作善降之百祥作不善降之百
　殃然則觀於此者可不知所勉哉可不知
　所勉哉
　永樂十八年正月初一日
靈寳天尊說洪恩靈濟眞君妙經
　爾時靈寳天尊在大羅天上五明宫中憑
　几而坐鐘磬自鳴宴集諸天星衆五斗大
　神宣演太上無極至眞妙道時有斗中都
　水二使者左執青節右仗黄鉞侍立帝前
　稽首再拜長跪而進言臣等宿生慶幸得
　遇天人下觀慾界衆生不忠不孝不義不
　仁多作惡業全無慚愧曆數已終今生末
　刼丑口夫圖綱維折裂兵火肆興玉石焚
　喪或遭洪水或遇凶年刑賦苛雪灾毒流
　行罹諸苦惱不知觧悟生意幾息人道將
　窮作何因縁可以救度願垂憐憫開方便
　門天尊曰善哉善哉末劫衆生一如赤子
　發汝是心咸
　願依吾教法廣爲衆生說諸因縁令開悟
　性勿生疑慮忠與孝曰仁與義四者修持
　常居吉慶(臣)等既承斯誥敢不奉行乃於
　甲辰之歲丙午之年分身教化下降人間
　成功東海顯跡南邦甲子一週復還職任
　香火一方歷年彌久載逢滅度復誓如初
　躐進仙階眞君錫號蒙天尊嗟憫之仁體
　太上好生之德使一切善男善女知身性
　命皆憑道生忠孝仁義了悟此因能於三
　元八節三會五臘庚申甲子本命之日焚
　香修齋如法供養冥心向北稽首禮念
　九天金闕眀道達德大僊顯靈溥濟清微
　洞玄冲虛妙感慈惠護國庇民
　九天玉闕宣化扶教上仙昭靈博濟高明
　弘靜冲湛妙應仁惠輔國佑民
　恭對聖慈依經懺悔不違眞君之誓願各
　以忠孝仁義而立身内可以增福延年外
　可以消災度厄上可以使祖禰之䰟神超
　度下可以使家宅之光屬義寧普願衆生
　同霑利樂於是
　天尊重爲眞君演說而作偈曰
　靈濟眞君修眞得道遊宴仙都天尊錫號
　北斗降神洋洋于左下臨三界上朝五老
　福國寧家其功浩浩無願不從默符祈禱
　忠孝仁義永爲身寳用作因縁不違誓好
　一切善惡皆由心造爲善者福爲惡者禍
　急急如
　天尊律令勑
　靈寳天尊說洪恩靈濟眞君妙經
奉天誥命
奉天
承運
皇帝制曰朕膺
天命嗣守洪圖惟
　國典章祀事爲重凡有功德被于生民其
　神著靈於永久者既嚴祠祀其褒崇之禮
　亦因時而加焉
　九天金闕明道達德大仙顯靈溥濟清微
　洞玄冲虛妙感慈惠護國庇民洪恩眞君
　生爲名人没爲明神迨我
祖宗之時弘昭感通之妙有祈必應尤顯於
　今特加封焉
　九天金闕明道達德大仙顯靈溥濟清微
　洞玄冲虛妙感慈惠䕶國庇民崇福洪恩
　眞君祗薦印章益弘神化祚我
　皇明
　宣德十年四月初九日
　奉天
　承運
皇帝制曰朕膺
天命嗣守洪圖惟
　國典章祀事爲重凡有功德被于生民其
　神著靈於永久者既嚴祠祀其褒崇之禮
　亦因時而加焉
　九天玉闕宣化扶教上仙昭靈博濟高明
　弘靜冲湛妙應仁惠輔國佑民洪恩眞君
　生爲名人没爲明神迨我
祖宗之時弘昭感通之妙有祈必應尤顯於
　時加封焉
　九天玉闕宣化扶教上仙昭靈博濟高明
　弘靜冲湛妙應仁惠輔國佑民隆福洪恩
　眞君祗薦印章益弘神化祚我
　皇明
　宣德十年四月初九日
御製洪恩靈濟宫
　蓋聞天地之大德曰生九覆載之間有生
　之類洪纖高下天地之心皆欲俾之遂其
　性得其養不失其所而又生聖智英傑以
　禆助大造化之功故靈神之奇勳偉績代
　有著焉君天下者體天之心嘉神之德列
　諸祀典用展祈報亦代有載焉我
皇曾祖太宗文皇帝臨御嘗夢二神人言南
　　處海濱來輔家國
　上異之明日適有禮官言閩中靈濟二眞君
　事正符所夢遂專使亟香請迎神像至于
　北京而於宫城之西作洪恩靈濟宫以奉
　祀事因神舊號加以徽稱惟神至仁有禱
　輙應䧏福弭灾捷於影響所恊宸衷不可
　殫述歲時薦祭式豐以嚴
皇祖仁宗昭皇帝
皇考宣宗章皇帝率舊循章咸隆祗禮朕承
　天序統御太寳上荷
聖祖母太皇太后
聖母皇太后恩德之隆願洪福於萬年下念
　四海庶邦林林緫緫屬望之深願咸躋於
　庶富顧菲德其奚能惟明之允賴仰體
　先志增崇祠宇以寅奉威靈導迎祥慶復
　加神號曰
　九天金闕明道達德大仙顯靈溥濟清微
　洞玄冲虛妙感慈惠護國庇民崇福洪恩
　眞君
　九天玉闕宣化扶教上仙昭靈博濟高明
　弘靜冲湛妙應仁惠輔國佑民隆福洪恩
　眞君惟神之先厥有源本蓋出顓頊之後
　封國於徐屢有功於夏商周之世至偃王
　脩行仁義得國人心致後嗣繁歷漢暨唐
　功德累著至神伯仲皆南唐義祖忠武皇
　帝之子伯封江王仲封饒王並天賦異常
　具仁聖之資全忠孝之行而潜心大道精
　其玄奥初俱奉命守金陵勳德兼盛民咸
　感悅後俱奉命率師入閩愛民之至心與
　天謀民用慕戴歸者如雨閩人建生祠於
　金鰲峯之北圖像致敬如嚴父焉一日謂
　衆曰來歲吾與汝别然不忍汝違及期相
　繼化去未幾神降於人言並奉
上帝命列職斗宫以佑下土於是閩人益虔
　祀禮而禱無弗應祠下有潭遇旱禱者潭
　出赤蛇而雲氣隨起潭面甘雨如注嵗則
　大熟潢溪霖潦暴溢民庶愴惶望祠致懇
　忽有役夫如雲操畚鍤䟽瀹水不爲患而
　竟失役夫所在宋熙寧中閩人劉彝知桂
　州禦蠻寇韓世忠戰大儀鎮吴玠戰和尚
　原皆得神助以捷若拯民於水火延民之
　嗣績奇効尤數數悉具紀載曒然著明蓋
　神儲天地之精禀五行之秀故生有至德
　没著明靈握氣機賛玄化爲國家生民殄
　遏邪沴茂集祥禧愈遠而俞盛也朕因書
　修祠之成并書神之世系及其功德之大
　者刻諸貞石以示久遠而係以詩云
　二儀之精五緯之英來爲哲人徃爲神明
　並燁聯輝金昆玉委篤孝與忠惠澤當代
　乘飈駕雲言歸帝鄕功賛化育位參魁衡
　頫矜下民顧諟弗已祛灾捍患凝祥降祉
　金鰲之峯肇初有祠靈化昭宣有祠京師
　皇矣
三聖寅奉惟一惟靈之揚允若曒日子承大
　寳祗率典常爰飭禋事爰迓福祥寳祚之
　隆佑家暨國至理之興溥被民物宫城之
　西靈宇巋焉皇圖神祀同千萬年
　正統元年正月十五日
　　金闕頌
　大哉眞君河嶽鍾靈功參日月德配乾坤
　神通妙用正直聰明隨機赴感發誓度人
　　玉闕頌
　巍乎上仙一五儲精澤垂雨露威震雷霆
　神通自然福德無邊有求響應博施濟人
　　眞君呪
　眞君眞君北斗大神天地賛化日月並明
　下主酆都上朝帝庭奉行正法斬伐魔精
　靈濟徽號福及萬民有求必應如谷隨聲
　有感必通如影隨形逆吾者死順吾者生
　唵昭靈昭靈溥濟生靈乾元亨利貞急急
　如律令
　靈濟眞君速降來臨好生之德洽于民心
　存吾二炁火陽水陰消灾度厄福善禍淫
　急急如律令
　眞君眞君北斗降生代天行化助國治民
　　流傳正法斬伐魔精魔王拱衛眞炁常存
　　急急如律令
　　查帥呪
　元帥威靈速降來臨奉行正法輔國安民
　判斷吉凶醫藥前程祈晴禱雨斬伐邪精
　順我者應逆我者刑消灾降福永保利貞
　急急如律令
　　祈晴呪
　甘雨時降我稷以生胡爲淫溢流潦縱橫
　下民昏墊咨怨莫伸豈人事之不講抑陰
　陽之錯行我今發弘願普度諸有情掃雲
　霧之陰翳開日月之大明濕者就燥腐者
　使榮應時知節愿頌太平乾元亨利貞急
　急如
　靈濟眞君律令
　　祈雨呪
　旱魃爲雪燥石流金稼穡卒痒業業兢兢
　靡神不舉不克不臨惟我眞君上格天心
　代天行化誓願弘深捍灾禦患閉陽縱陰
　神龍顯跡三日爲霖靈濟徽號以迄于今
　急急如
　靈濟眞君律令
　今將聖德虔誠讃願開天日睹光明願降
　甘雨濟生民
　　禳虫保禾呪
　天之生民所仰者食民亦勞止力用稼穡
　何辜子天生此妖孽自艾自懲憂心戰憟
　惟我眞人好生爲德帝怒可回天心可格
　田祖有神告爾優恤去其螟螣及其一何
　無害我田是任是獲嵗今其有實穎實栗
　眞君眞君如臨赫奕既不我遺執事有格
　誦此神呪律令急急
　　金闕誥文
　文星墮地已越三十年矣仙曹空廢官僚
　不允諸天選事未得其人依元陽玉曆當
　於三代更料有積善建功爲三界所舉五
　帝所保名在上天者以充其任
　九天金闕明道達德大仙顯靈溥濟眞人
　主管天文院任宜行事徐知證文章淳實
　有稱于時明試以材與德稱文昌之選天
　人曰可勿乃固辭至子入九當今之世捨
　卿其誰朕命惟允徃其𢡟哉可授文昌司
　録上宰兼前職
　　玉闕誥文
　人身難得中土難生朕欲開九天之奥以
　濟兆民承流宣化恭信奉行當選擇眞人
　爲仙者以充其任
　九天玉闕宣化扶教上仙昭靈博濟眞人
　徐知諤勞心諄諄視民如子久試于外聲
　績著聞今南極司屬尚闕廼職舉能其官
　惟爾之能使老有所終壯有所用幼有所
　長鰥寡孤獨俱有所養至於婦人懷姙已
　生未生皆得生成令以相勉之焉可特授
　南極注生上相兼前職
　　涇國仙妃誥文
　順助仁惠仙妃逮下爲仁和平爲惠兩德
　兼全此夫人之美也是以輔佐君子而無
　險陂私謁之心朝夕憂勤内能順助稽之
　禮典妻以夫榮可特授
　仙妃命字如故
　　衛國仙妃誥文
　善助慈懿仙妃曰慈曰懿執婦之道使國
　君積行累功以致爵仕此則夫人善助之
　德也兹加顯秩庸進徽稱可特授
　仙妃命字如故
　　金闕授仙簡
　骨像合仙夙值丹臺之刻字官僚散職今
　依玉曆以選人時惟汝賢用彰厥善咨爾
　叅授上清大洞秘籙臣徐知證惟道是信
　與天爲徒聲聞著稱典刑猶在詩歌棠棣
　愛于弟敬于兄政誦耳棠德在人功在國
　去爾民之見思爵之誰曰不可乃登金闕
　大仙之號廼進文昌羽禄之稱生宰文衡
　作興士類斡乾坤而妙用開日月之太平
　行滿三千既有非常之績官登一品何愛
　不次之褒徃體新休益堅舊志特授
　九天金門明道達德大仙顯靈溥濟眞人
行文昌司録上宰簽書天機省事
　玉闕授仙簡
大道爲公誠則形形則著諸天選叙人其
　官官其能既有傅才庶無虛位咨示同叅
　授上清大洞祕籙臣徐知諤惟神是守主
　善爲師執戒持齋修眞得道魂爲日魄爲
　月收□離坎工夫肅時雨義時暘外體乾
　坤造化以勞定國有德在民論賞寧稽推
　恩以及廼登玉闕上仙之號乃進南極注
　生之稱人民品物並受生成政事文章以
　公核實國人皆曰可特加優異之褒君子
　不素餐永奉承流之責對揚休命式副至
　懷可特授
　九天玉闕宣化扶教上仙昭靈博濟眞人
　權南極注生相簽書雷霆玄省事
　　加封職帖
　伏㠯蘂宫雙闕宏開閶闔之門銀印兩臺
　侈拜朝廷之命載加褒奬增重光輝維名
　器不可以假人然爵禄之所以飬德名當
　其位日爾之能惟精一執中始是終是不
　矜不伐嘉廼綬鄰哉臣哉故兹逐件于前
　是爲匪頒之式
　　五帥職帖
　伏㠯出將入相兩全文武之材福國寧家
　獨賴神明之力况册名青史鏤績景鍾昔
　膺謚號之榮今有香烟之盛兩暘恊于里
　社民物居于清安居安清惟積善以建功
　可以同心而輔政上體眞人有顯靈昭靈
　之德下體眞人推溥濟博濟之仁我其試
　哉汝所長也責事察實具陳備奏之詞温
　故知新再給徽稱之帖永爲照應特與受
　持故帖
　　持戒濟人
　嵗在乙未三月三日定光菩薩同嶽帝保
　奏江王授
　九天金闕明道達德大仙顯靈溥濟眞人
　主管天文院便宜行事夫人許氏順助仁
　惠仙妃饒王授
　九天玉闕宣化扶教上仙昭靈博濟眞人
　主管下地府諸司便宜行事權南極注生
　上相僉事雷霆玄省事夫人陶氏善助慈
　懿仙妃仍授天書秘文曰三部八景惟精
　氣神靜處嘔息背塵合眞暈腥莫觸
　惟此秘文叅之得道登眞誦之延年益筭
　三月三日即吾下降可備一淨盂凈水置
　于淨几或人初發瘡節宜請此水加一匙
　鹽焚香念眞人靈呪七遍以來付疾處齋
　戒三日即愈
　自今以後毎遇三元八節庚申甲子佛聖
　生日不許宰殺求福吾不歆享今授天曹
　補政上仙汝宜恭信奉行
　　奉行善事
　一敬事天地(天覆地載/化育之功)二信事三寳(敬奉三寳/莫生誹謗)
(/)
三遠事鬼神(敬而遠之/邪不干正)四念事祖宗(祖功宗德/積累也深)
五孝事父母(父母劬勞/其恩莫大)六愛事兄弟(兄友弟恭/手足之愛)
七義事天婦(夫婦之道/始終以義)八禮事鄕黨(經日出門/如見大賓)
九教事子孫(賢愚本性/教則成人)十勤事詩書(聖賢之書/讀則知理)
十一力事農桑(農桑女大/勤則衣食)十二仁事禽獸(自生自長/莫萌殺心)
十三修事陰德(陰德維何/方便是也)



徐仙眞録卷之一
徐仙眞録卷之二户二
　眞君瓊科
　　　　入壇人各序立存神閉氣叩齒
　　　　九通咽液九過步虛
　　太極分高厚輕清上屬天人能修正道
　　身乃作眞仙行溢三千數時丁四萬年
　　丹臺開寳笈金口爲流傅
　　　　祝香
　　爐焚宝炷湮散瑶空結爲雲臺粧成法
　　界恭焚道香德香無爲香無爲清凈香
　　清凈自然香妙洞眞香靈寳惠香超三
　　界香三景眞香滿瓊樓玉殿遍周天法
　　界以今恭焚宝香虔誠供養
　九天金闕明道達德大仙顯靈溥濟清微
　　洞玄冲虛紗感慈惠護國庇民崇福洪
　　恩眞君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民隆福洪
　　恩眞君
　　聖父齊王忠武翊亮眞君聖母田氏仁
　　壽淑善仙妃聖兄唐王洪王鄂王廣陵
　　王聖舅護國公奉國公聖婿武安侯寧
　　國侯聖子保大侯彰信侯保信侯保寧
　　侯武寧侯聖姪昭德侯安定侯太寧侯
　　聖孫武昌侯南昌侯列位公卿
　上清大洞經籙天機院天樞院雷霆省天
　　文院天録院地府諸司承行官將驅邪
　　捉崇傳符勑法消灾度厄逐凶辟怪監
　　壇護法觀察巡捕將軍太歲尊神十二
　　月將弟子本命元辰星官風雷雨部仙
　　衆左右丞相太宰六部尚侍内府公卿
　　左右注生注壽上宰左右司録司福上
　　宰左右侍從通事舍人百官庶司所屬
　　曹僚列位公卿左右福録司所屬二十
　　四曹官左右引進仙官三天貝闕崇仁
　　養正英仙敷靈弘濟眞人靈威清江尊
　　王永安留守查元帥武安留守邊元帥
　　節度使左監門魏元帥都統軍使右監
　　門趙元帥都監軍使先鋒刁元帥各及
　　部下精兵猛士左右岳許二元帥左右
　　行宫侍御從官司録司勳司士司書列
　　位曹僚司農司稼典絲掌葛列位曹僚
　　司巿掌貨考工飭材列位曹僚厨官優
　　官伶官天捷神捷人捷掌卜掌籖掌柸
　　掌鸞傳夢童子神局節級直殿直符香
　　官使者諸仙壇越施主才德名賢本宫
　　土地正神諸里諸廟王侯弟子各人奉
　　祀神祗靈濟宫合殿威靈仗此眞香普
　　同供飬香乃玉英散景紫氣凝湮香雲
　　密羅逕充九天當願金童侍香傳言散
　　花玉女上聞眞前所啓所願咸賜如言
　　入意以今開壇啓白伏願眞慈俯賜昭
　　鑑稽首皈依無極大道
　　　　　唱道
　　道場衆等人各運心皈命三寳一切念
　　華夏(三匝)
　　　　　凈壇
　　至眞惟凈難臨穢濁之鄉塵境未清曷
　　啓玄元之範湏洒一枝之法水頓消萬
　　里之妖氛九鳳翺翔吐焰煙而破穢五
　　龍奮迅降眞炁以除邪庶俾皈依悉臻
　　咸應太上玄言謹當持誦洞中玄
　　虛(云云)
　　　　　　攝魔屏穢天尊舉步虛
　　　　　　曰五帥(至帥前上香云云)
　　伏以大而化之之謂聖聖而不可知之
　　之謂神至聖無爲固以虛而善應敬神
　　如在凡有感以皆通既能所存者誠當
　　知厥鑑不遠恭惟
　　查邊魏趙刁五大元帥位尊五帥勇冠
　　三軍舞干羽于兩階受鉞斧之大柄出
　　將入相兼全文武之材輔國安民獨任
　　君民之寄雝雝在宫肅肅在廟赫赫厥
　　聲濯濯厥靈妙矣難言藏諸不怒舉皆
　　燕趙之奇士當如廉藺之交歡惟一惟
　　和是信是使梯山航海不遠千里而來
　　駕霧騰空徑御九天之上今辰修設酧
　　恩祈福道場今則壇場潔凈科典將宣
　　稽首投誠一心向道將欲請迎
　　眞駕必須俯露衷忱特憑無帥以通傳
　　恭願
　　至眞而降格大捨慈悲之願允俞關白
　　之情虔誠投拜
　　　　　舉按人各恭敬舉三
　　　　　上香
　　志心初念上香香至靈濟宫遍靈濟宫
　　聖境成雲蓋供養
　聖父齊王忠武翊亮眞君
　　志心二念上香香至靈濟宫遍靈濟宫
　　眞境成寳蓋供飬
　九天金闕明道達德大仙顯靈溥濟清微
　　洞玄冲虛妙感慈惠䕶國庇民崇福洪
　　恩眞君
　　志心三捻上香香至靈濟宫遍靈濟宫
　　仙境成華蓋供飬
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民隆福洪
　　恩眞君
　　　　　跪爐
　　道由心學　心假香傳　手執玉爐
　　心存九天眞君下盻仙珮臨軒
　　所令關啓徑逹九天
　　　　　舉各禮眞人存念如法宣
　　　　　五星咒
　　五星列照煥明五方水星却灾
　　木德致昌熒惑消禍太白辟兵
　　鎮星四㨿家國利亨刊名玉簡
　　録字帝房乘飈扇景飛騰太空
　　出入冥無遊宴十方五雲浮蓋
　　招神攝風役使萬靈(和)上衛仙翁
　　　　舉鳴法鼓二十四通
　　　　　發爐
　　太上五靈老君召出臣等身中三五功
　　曹左右香官使者侍香金童傳言散花
　　玉女直日香官功曹使者三炁正神速
　　上關啓
　　查邊魏趙刁五大元帥岳許二元帥天
　　丁力士左右神官臣今陞壇法事謹奉
　　爲(入/意)修設酧恩祈福道壇其諸誠懇具
　　載詞狀文以今法事願得正眞生氣流
　　入臣等身中令臣所啓之言速達
　　無上三寳天君
　九天金闕明道達德大仙顯靈溥濟清微
　　洞玄冲虛妙感慈惠護國庇民崇福洪
　　恩眞君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民隆福洪
　　恩眞君(聖前一)
　　具位某與壇官衆等同誠上啓
　九天金闕(聖位同前)
　　伏以勾龍能土柱能穀乃興社稷之祠
　　周人尚臭商尚聲以通神明之德豈犠
　　牲特爲之血食然蘋蘩可薦於王公聖
　　而不知是謂之神神而能名乃入於聖
　　恭惟
　九天金闕明道達德大仙顯靈溥濟清微
　　洞玄冲虛玅感慈惠護國庇民崇福洪
　　恩眞君
　九天玉闕宣化扶教上仙昭靈博濟高明
　　弘靜冲湛玅應仁惠輔國佑民隆福洪
　　恩眞君
　　正直爲德禍福動人潜地而地潜天而
　　天莫測威靈之妙曰暘而暘曰雨而雨
　　獨專造化之權赫赫厥聲洋洋如在上
　　佐斗眞於北極默叅玄學於東華與道
　　合眞惟神是守名登
金闕榮頒三四字之封職燦寳御頗稱三千
　　行之數隨機赴感發誓度人既蒙覆育
　　之恩敢昩祈禳之典恭遇
法駕來降道場或服仙珮之蹌蹌八鵉後唱
　　或衣朝衣之濟濟百騎前迎上下仙眷
　　之森羅左右靈官之擁衛迎眞菲禮德
　　鑑芹忱無任勤拳之至謹稽首再拜奉
　　迎眞馭　請聖
　　　　　謹上請
　九天金闕明道達德大仙顯靈溥濟清微
　　洞玄冲虛妙感慈惠護國庇民崇福洪
　　恩眞君
　九天玉闕宣化扶教上仙昭靈博濟高明
　　弘靜冲湛玅應仁惠輔國佑民隆福洪
　　恩眞君　聖位同前伏望
　　眞慈降臨壇所
　　向來奉請已沐降臨請序仙班咸分列
　　坐醮官虔誠設拜上香酒陳初獻　舉
　　散花
　　具位某同誠上啓　聖位同前
　　恭聞仁義著稱枝葉分偃王之裔忠武
　　不屈簪纓襲齊國之封仁聲肇著於閩
　　中德譽遠聞於海宇勒名鐘鼎立傳史
　　書出戍於峽江之南吏民之按堵如故
　　立幟於鰲峯之上盗賊之餘黨剿除頓
　　令福地之安均荷堯天之賜恩敢忘於
　　結草詩可詠於甘棠死廟食生可封可
　　謂至矣法施民勞定國于今稱之昔焉
　　草木效公山之靈今也田疇息洪水之
　　害民船激石果聞黄旗救援之聲鄰火
　　反風永無曲突焦爛之患嘉定之蝗蟲
　　不入境寳慶之旱魃不爲灾紅蛇現而
　　雨沛九天神龍出而雷轟萬里無迹可
　　見夜何現於天燈無聲可聞日何聞於
　　絲竹事迹千年留石碣主封累代侈金
　　書致士民千里以來歸宜香火四時而
　　夤奉惟德是輔豈徒黍稷之馨非類不
　　歆特重粢盛之潔建功積善執戒脩齋
　　若非上格於天心何以超昇於仙秩欽
　　承
帝命仰沐玄風特書金闕玉闕之名頒䧏大
　　仙上僊之號道吾道也德吾德也化神
　　化之教神教之不惟誇一時而榮一身
　　抑尓光乃前而振乃後親睦有教燕喜
　　有堂上瞻
　　聖父聖母之尊嚴下列聖子聖孫之富
　　貴聖舅名登於紫府聖兄廟食於金陵
　　神后夫人專掌注生之籍聖妃仙𡡀環
　　居内侍之班或分福録之司或任公卿
　　之職權尊五帥勇冠三軍乃武乃文在
　　左在右廟鎮七閩之地其盛蔑以加諸
　　德叅五嶽之靈非至聖孰能與此功高
　　名席德被凢流賴
　　神之庇遺我以安一飲一啄初不敢忘
　　三沐三薰敬之如在衹迎寳馭少鑑鬯
　　人齋事之勤爰集羽流敢獻碧落空歌
　　之瑞臣等百拜恭祝
當今皇帝億載萬年爲父母保子姓以安全
　　千禄百福宜
　　君王卑
　皇圖而永久所有䟽文謹當宣獻
　　　　　宣䟽
　　按如䟽文已具敷宣伏冀　仙慈俯垂
　　省覽捍患禦灾禮特嚴於祀典報功崇
　　德職宜進於仙階薦膺
　　金闕之緹書榮侍
　玉皇之香案二氣吐納深究出青入玄之
　　方七液周流有得抱黄回紫之妙在身
　　爲獨善之美於人施兼濟之功所感必
　　通有求必應救民疾苦何須扁鵲之書
　　卜地陰陽默授景純之學問婚者宜家
　　宜室所嗣者生子生孫求仕者勸之以
　　勤孝立身行商者告之以仁義爲利農
　　力於穡工精其能遠者悅而近者來藏
　　諸仁而顯諸用皈心向道皆蒙啓迪之
　　恩戴白垂髫俱托帡幪之庇今辰
　　修設酧恩祈福道場再祝名香迓　眞
　　遊之降格重行清酌祈　汯駕以來臨
　　伏願
　九天金闕明道達德大仙顯靈溥濟清微
　　洞玄冲虛妙感慈惠護國庇民崇福洪
　　恩眞君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民隆福洪
　　恩眞君福録來備享廣食於無窮華夏
　　肅清翊
　　皇圖於永久虔誠設拜上香酒陳亞獻
　　舉散花
　　具位某與壇官衆等同誠上啓(聖位如/前)
　　伏聞一片羅池碑終古難磨其英氣千
　　年東華洞至今孰紹其眞風洪惟守土
　　之神積此彌天之行骨像合仙於廣惠
　　文章並駕於柳候若非星宿之儲精必
　　也山川之孕秀有詩歌賦誦之可述須
　　嚴大書特書至於屢書言吉凶祻福以
　　無差未免初凟再凟煩垂三凟灼見顯
　　幽之理預明倚伏之機貌重而威畏之
　　如嚴霜烈日道高且遠仰之如北斗泰
　　山盛德昭昭
　神靈剡剡今辰
　　修設酧恩祈福道場伏願三光平而寒
　　暑時五穀熟而人民育物無疵癘國有
　　禎祥凢屬生成率歸大道虔誠設拜上
　　香酒陳終獻　散花　諷經　宣䟽
　　　　　入七政燈　入願　大謝
　　具位某與壇官衆等再炷名香普同供
　　養(聖位如前)
　　伏聞鰲峰竦傑可攀天上之星辰龍首
　　軒昂沛作人間之雨露良以感恩於平
　　日將何酧報於今時清供載陳愧乏玉
　　甕金醴仙家所茹無非火棗交梨今則
　　寳篆香殘銀舡焰泠星冠羽服步虛遠
　　徹於瑶宫霧輦雲軿隊仗將旋於
　金闕徒切馳情於戀戀更祈降福之穰穰
　　(云云)
　　　　舉十念
　　一念身心清凈　二念性智圓明
　　三念道尊德貴　四念行滿功成
　　五念魂神澄正　六念魔王保迎
　　七念天官賜福　八念地府銷名
　　九念陰途不至　十念凈土長生
　　　　　復爐
　　香官使者左右神君侍香諸靈官當令
　　臣設醮之所自然生金液丹碧芝英百
　　靈衆眞慶會在此香火爐前十方仙童
　　玉女接待香湮傳臣向來所啓之言速
　　達逕御
　至眞無極大道
　九天金闕明道達德大仙顯靈溥濟清微
　　洞玄冲虛妙感慈惠護國庇民崇神洪
　　恩眞君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民隆福洪
　　恩眞君
　　　　　奉送
　　　　　　　　　聖父忠武翊亮
　　修齋事畢仰荷玄恩志心稽首奉送九
　　天金闕洪恩眞君九天玉闕洪恩眞君
　　雲輿不住鶴駕難留後有醮修還當奉
　　請
　　　　　回駢頌
　　回駢五雲輿騰駕九霄高焂忽天中遠
　　道場香炁多玄恩覃宇宙福禄遍山河
　　緬想神仙路逍遥上大羅聖德留科教
　　修齋福壽長延生依玉簡請命奏金章
　　罪名除北府生籍注南昌見存皆延壽
　　諸眞降吉祥向來設醮功德尚祈眞君
　　賜福流恩同賴善功證衆上道一切信
　　禮
　　　　　回向
　　大道無方善侣光中之影至城有感應
　　如谷裏之聲今有某人伏願
　　一人居北闕之尊河清海晏萬壽等南
　　山之固地久天長文武官僚同增禄位
　　宫門人物咸賴康安海宇樂太平之風
　　含靈資化育之德仰憑法衆爲上良縁
　　念
　　　三清三境天尊九天錫慶天尊
　　　十方靈寳天尊不可思議功德
　眞君瓊科畢
　眞君願科
　　　　　祝香
　　以今恭焚寳香虔誠供養
　九天金闕明道達德大仙顯靈溥濟清微
　　洞玄冲虛玅感慈惠護國庇民崇福洪
　　恩眞君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民隆福洪
　　恩眞君
　　宫中神仙諸靈官普同供養
　　恭聞神之顯德曰正直而曰聰明人所
　　常情歆安逸而願富貴祭也必受福也
　　禮乎無太簡乎廟食餘四百年香火如
　　彼其盛碑銘凢一千字文章可得而聞
　　昭昭不朽之名凛凛如生之義功全(社/稷)
　　德在生靈農力於耕有黍稷稻粱之慶
　　工精其藝合準繩規矩之程士以忠孝
　　立身商以仁義爲利問婚者宜家宜室
　　祈嗣者生子生孫風風人雨雨人均遂
　　生成之願衣衣我食食我俱霑温飽之
　　仁施之萬物得其宜措之四時得其序
　　仰之如泰山北斗厥光大矣不我遐遺
　　現則爲景星慶雲爭先睹之以爲快樂
　　宜受大禮以宣厥靈昔膺勑額之榮今
　　荷天恩之寵位既登於金闕玉闕名乃
　　進於大仙上仙徽號褒崇威儀赫奕祀
　　延百世表正萬神與大造以爲徒長上
　　古而不老伏念某心雖慕道材不如人
　　少伸昭謝之私略致涓埃之敬具嚴汯
　　會干凟眞聰伏願鳴玉鸞兮啾啾駕八
　　龍兮蜿蜿率雲霓兮來迓令閶闔兮開
　　關先使豐降兮前驅後使飛廉兮奔屬
　　委厥美兮從容蹇將澹兮壽光桂酒奠
　　(兮/椒)漿蕙肴蒸兮蘭籍逍遥兮容與低回
　　兮懷顧某等下情無任勤拳顒俟之至
　　白所有眞君本願神咒謹當持誦
　　眞君眞君北斗大神(云云)
　　向來神咒已具敷宣奉請
　聖父齊王忠武翊亮眞君
　聖母仁壽淑善仙妃
　九天金闕玉闕二位眞君
　涇國衛國二位仙妃
　　㳒駕降臨預會衆眞列班朝禮朝禮周
　　各昇㳒座虔誠設拜上香
　　　　　嘆香執爐
　　伏以明德以薦非黍稷之能馨爲善之
　　徒與芝蘭而俱臭是香也玉爐獻瑞金
　　鼎呈祥郁郁紛紛結爲雲煙之氣融融
　　靄靄陶成宇宙之春捧之則有使者立
　　吾前侍之則有童子立于吾後(有醮云)
　　稽首虔誠供飬(無醮云)酒陳初獻奉此
　　侑樽汯衆運心虔誠供飬
　　　　　　吟香偈
　　天上雲荷種剛風落四溟深沈秘龍宫
　　海神獻仙衆今爇薦誠懇氤氲上紫宸
　　洞達入無爲所求皆如願和衆等一心
　　供養散花洞案爐烟起(旋遶)
　　　　　歎水(捧水盂)
　　伏以潢汗可薦於王公惟有忠信以爲
　　質源水不舍於晝夜自慚聲聞之過情
　　是水也不濁不昏常清常凈天上爲雨
　　露承之以銅柱金莖地下爲醴泉餐之
　　如瓊漿玉液知者行其所無以事上善
　　若此而不爭無水不朝東其源來自此
　　(有醮云)稽首虔誠供養(無醮云)酒陳亞
　　獻奉　侑樽㳒衆運心虔誠供養
　　　　　吟水偈
　　天上銀河溢泓澄映十方變成雨露來
　　(覃)恩大天地潤下滋枯槁涵濡澤萬生
　　酌水表丹衷身心悉清凈和衆等一心
　　供養散花源流非地脉散花林灌溉自
　　天河(云云旋遶)
　　　　　歎花　獻花
　　伏以翠葉重重以停蔭於清泠之緒玉
　　葩欝欝乃生神於大有之庭是花也香
　　本自□色無定色池蓮紅者忽變爲碧
　　牡丹白者可染爲黄廣寒宫中桂一枝
　　影施秋月武陵洞裏桃千𣗳靨笑春風
　　欲傾葵藿之情少寓蘋蘩之禮(有醮云)
　　稽首虔誠供養(無醮云)酒陳終獻奉此
　　侑樽㳒衆運心虔誠供飬
　　　　　吟花偈
　　玄圃珍葩盛盤根蔓十方挺秀八百年
　　垂芳及塵世煒燁光明界續紛雨寳花
　　採得最清英我今與共養和衆等一心
　　供養散花散花何處香(旋遶)
　　　　　誦眞君經(聞經云云)
　　伏以遊神於道視不見聽不聞守道以
　　神瞻在前忽在後隱無終隱名起强名
　　自赤明開圖天書之所由降及天直按
　　筆人文之所以興帝嚳授之於牧德臺
　　前黄帝傳之於峨眉山上或得於勾曲
　　符闔閭之願或降於鐘山成夏禹之功
　　矧兹經教之流傳使我衆生而解悟兹
　　蓋伏遇
　九天金闕明道達德大仙顯靈溥濟清微
　　洞玄冲虛妙感慈惠護國庇民崇福洪
　　恩眞君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民隆福洪
　　恩眞君上佐斗眞於北極内叅玄學於
　　東華百萬億劫劫劫修來五十五願願
　　願得度煉金成鳳篆揉玉寫龍章願共
　　諸有情同乘無上道道場衆等稽首皈
　　依志心讃詠
　　　　唱咏眞君本願賛同聲
　　上朝帝座　身進天階　光依日月
　　職掌三台　列宿拱衛　雲漢昭回
　　東方龍角　獨占斗魁　華蓋房駟
　　輔弼嚴明　羽林將軍　左導右迎
　　塤箎迭奏　律吕合聲　榮歸天府
　　萬里雲程
　　　　舉道場衆等人各虔誠讃禮如法
　　志心皈命禮德配乾坤功叅日月神通
　　妙用正直聰明大慈大悲大聖大願隨
　　機赴感發誓度人
　九天金闕明道達德大仙顯靈溥濟清微
　　洞玄冲虛妙感慈惠護國庇民崇福洪
　　恩眞君
　　志心皈命禮威震雷霆澤垂雨露神通
　　自在福德無邊大慈大悲大聖大願隨
　　機赴感發誓度人
　九天玉闕宣化扶教上仙昭靈博濟高明
　　弘靜冲湛玅應仁惠輔國佑民隆福洪
　　恩眞君
　　大道巍巍不可名　九天旺氣屬眞君
　　古徃今來無紀極　百千變化妙通神
　　和今將聖德虔誠讃願賜威光鑒此忱
　　願共諸有情同皈無上道
　　志心皈命禮德配乾坤功叅日月(云云)
　九天金闕
　　志心皈命禮威震雷霆澤垂雨露(云云)
　　鼻祖開基國始徐　朱弓赤矢降祥符
　　子孫枝葉昌而大　魁士名人載史書
　　和今將聖德虔誠讃(云云)　
　　志心皈命禮德配乾坤(云云)　
　九天金闕
　　志心皈命禮威震雷霆澤垂雨露(云云)
　九天玉闕
　　紛紛五代霸爭雄　獨起淮南立大功
　　忠武盛名垂竹帛　千年齊國襲王封
　　和今將聖德虔誠讃(云云)　
　　志心皈命禮德配乾坤(云云)　
　九天金闕
　　志心皈命禮威震雷霆(云/云)　
　九天玉闕
　　義舉王師下七閩七閩効順不交兵
　　吏民按堵皆如故簞食壺漿喜出迎
　　和今將聖德虔誠讃(云/云)　
　　志心皈命禮德配乾坤(云/云)　
　九天金闕
　　志心皈命禮威震雷霆(云/云)
　九天玉闕
　　威儀如舊喜東迎　赤子潢池敢弄兵
　　生長鰲峰長廟食丹書錫號證天眞
　和今將聖德虔誠讃(云/云)
　　志心皈命禮德配乾坤(云/云)　
　九天金闕　
　　志心皈命禮威震雷霆(云/云)　
　九天玉闕　
　　斬茅伐木建祠堂祝壽朝朝夜夜香
　　廟食王封男子願皇靈剡剡降威光
　　和今將聖德虔誠讃(云/云)　
　　志心皈命禮德配乾坤(云/云)　
　九天金闕
　　志心皈命禮威震雷霆(云/云)
　九天玉闕
　　占斷鰲峰一洞天祠前景物尚依然
　　藤蘿交翠青雲外更有龍湫瀑布泉
　　和今將聖德虔誠讃(云/云)　
　　志心皈命禮德配乾坤(云/云)　
　九天金闕(云)
　　志心皈命禮威震雷霆(云/云)　
　九天玉闕(云)
　　五色雲開現紫旗　木爐不壞事何奇
　　天降雙龍來擁衛　果然神物有憑依
　　和今將聖德虔誠讃(云/云)　
　　志心皈命禮德配乾坤(云/云)　
　九天金闕(云)
　　志心皈命禮威震雷霆(云)　
　　天玉闕(云)
　　一朝雷雨起雙龍　直泝溪流抵嶼無
　　化作木爐呈聖瑞　鄉人因此立祠官
　　和今將聖德虔誠讃(云)　
　　志心皈命禮德配乾坤(云)　
　九天金闕
　　志心皈命禮威震雷霆(云)
　九天玉闕
　　古來風俗樸而淳　時號雍熙世太平
　　曰雨曰暘常感應　請將兩字上徽稱
　　和今將聖德虔誠讃(云)　
　　志心皈命禮德配乾坤(云)　
　九天金闕(云)
　　志心皈命禮威震雷霆(云)　
　九天玉闕(云)
　　昔日潢溪遷廟祀　溪邊一帶小坡山
　　桑田滄海時更變　父老于今號社壇
　　和今將聖德虔誠讃(云)　
　　志心皈命禮德配乾坤(云)　
　九天金闕(云)
　　志心皈命禮威震雷霆(云)　
　九天玉闕
　　政和祠宇大䂓模　龍首軒昂門地高
　　簷外杉風聲爽亮　堂前桂月影婆娑
　　和今將聖德虔誠讃(云)　
　　志心皈命禮德配乾坤(云)　
　九天金闕(云)
　　志心皈命禮威震雷霆(云)　
　九天玉闕(云)
　　無臭無聲事杳冥　至和之德感神明
　　重光夜現星燈瑞　九奏時聞天樂聲
　　和今將聖德虔誠讃(云)
　　志心皈命禮德配乾坤(云)　
　九天金闕(云)
　　志心皈命禮威震雷霆(云)　
　九天玉闕(云)　
　　旗龍顯跡因名地　祈雨王官再立祠
　　事載碑文人口誦　秋冬以報祭維時
　　和今將聖德虔誠讃(云　)
　　岧嶢石塔與雲連　行滿功成託舊縁
　　惟願法身常不滅　光明普照遍三千
　　和今將聖德虔誠讃　
　　志心皈命禮德配乾坤　
　九天金闕　
　　志心皈命禮威震雷霆　
　九天玉闕云
　　定應禪師盤古仸　我曾叅得以中僤
　　任教直入眞如境　一點靈臺自豁然
　　和今將聖德虔誠讃
　　志心皈命禮德配乾坤　
　九天金闕云
　　志心皈命禮威震雷霆　
　九天玉闕云
　　嘉定妖虫遍滿田　詣祠禳謝即南遷
　　是年夢叶維魚兆　黍稷倉箱慶有年
　　和今將聖德虔誠讃　
　　志心皈命禮德配乾坤　
　九天金闕云
　　志心皈命禮威震雷霆　
　九天玉闕云
　　光澤盬舡遇惡風　中流纜斷失西東
　　心香一瓣神如在　頓使舡移水路通
　　和今將聖德虔誠讃
　　志心皈命禮德配乾坤　
　　志心皈命禮德配乾坤(云)　
　九天金闕(云)
　　志心皈命禮威震雷霆(云)　
　九天玉闕(云)
　　四方香火立羣祠　派别分支不訃時
　　功德昭昭垂日月　質之父老口如碑
　　和今將聖德乾坤讃(云)　虔诚
　　志心皈命禮德配乾坤(云)　
　九天金闕
　　志心皈命禮威震雷霆(云)　
　九天玉闕(云)
　　廟食于今四百年　蕙肴桂酒禮精專
　　榮雲之卜如符契　德在人心威一天
　　和今將盛德虔誠讃(云聖)
　　志心皈命禮德配乾坤
　九天金闕
　　志心皈命禮威震雷霆
　九天玉闕
　　曾効公山草木靈　嘉熙聖詔寵恩新
　　勑封靈濟金書侈　廟貌千年冠八閩
　　和今將聖德乾坤讃虔诚
　　志心皈命禮德配乾坤
　九天金闕
　　志心皈命禮威震雷霆
　九天玉闕
　九天金闕
　　志心皈命禮威震雷霆
　九天玉闕
　　無知蠢蠢是愚民　曲突胡爲不徙薪
　　現出救焚旗閃閃　反風陰助賴神靈
　　和今將聖德虔誠讃
　　志心皈命禮德配乾坤
　九天金闕
　　志心皈命禮威震雷霆
　九天玉闕
　　曾聞寳慶旱如焚　奎璧精誠神我聞
　　几上紅蛇形化現　聲雷一鼓雨傾盆
　　和今將聖德虔誠讃
　　志心皈命禮德配乾坤
　九天金闕
　　志心皈命禮威震雷霆
　九天玉闕
　　滄峽民舡觸石灘　中流失楫已心寒
　　急呼神虎黃旗現　收援無虞頃刻間
　　和今將聖德虔誠讃
　　志心皈命禮德配乾坤
　九天金闕云
　　志心皈命禮威震雷霆
　九天玉闕云
　　昭定潢溪瀑水流　田疇墊溺實堪憂
　　時聞深港神兵出　又喜三登歲有收
　　和今將聖德虔誠讃
　　志心皈命禮德配乾坤
　九天金闕
　　志心皈命禮威震雷霆
　九天玉闕
　　人道淳熙風俗美　彗星胡乃出西方
　　弭灾銷變神明力　何必妖祥責保章
　　和今將聖德虔誠讃
　　志心皈命禮德配乾坤
　九天金闕
　　志心皈命禮威震雷霆
　九天玉闕
　　自古文章可立身　紹興符讖泄神靈
　　兩家太守輝相映　一榜于今賀得人
　　和今將聖德虔誠讃
　　志心皈命禮德配乾坤
　九天金闕
　　志心皈命禮威震雷霆
　九天玉闕
　　朱衣夢報兩書生　嘉定聲名繼紹與
　　甲子一週天數騐　叔孫衣鉢世相承
　　和今將聖德虔誠
　　志心皈命禮德配乾坤
　九天金闕
　　志心皈命禮威震雷霆
　九天玉闕
　　丈夫慷慨志功名　况是郞官應列星
　　夢起傅岩終大用　此中祖廟顯精靈
　　和今將聖德虔誠讃
　　志心皈命禮德配乾坤
　九天金闕
　　志心皈命禮威震雷霆
　九天玉闕
　　璧水衣冠人物盛　兩家生子賀人賢
　　嘉熙混試天機巧　吉夢爲傳賦樂吾
　　和今將聖德虔誠讃
　　志心皈命禮德配乾坤
　九天金闕
　　志心皈命禮威震雷霆
　九天玉闕云
　　咸淳聖詔行鄕舉　主宰科名自有神
　　天機漏泄符吉識　天機漏泄筆端春
　　和今將聖德虔誠讃
　　志心皈命禮德配乾坤
　九天金闕
　　志不皈命禮威震雷霆
　九天玉闕
　　好施輕財稱長者　謾言陰隲不相扶
　　祠堂名姓傳千古　六世科登五大夫
　　和今將聖德虔誠讃
　　志心皈命禮德配乾坤
　九天玉闕
　　志心皈命禮威震雷霆
　九天玉闕
　　典刑如在燕山竇　丹桂聯芳發五枝
　　既有人焉家積善　夢傳吉夢產佳兒
　　和今將聖德虔誠讃
　　志心皈命禮德配乾坤
　九天金闕
　　志心皈命禮威震雷霆
　九天玉闕
　　青布成羅羅織翠　紅塵化錦錦添花
　　夜來符讖呈祥瑞　願泄神靈福萬家
　　和今將聖德虔誠讃
　　志心皈命禮德配乾坤
　九天金闕
　　志心皈命禮威震雷霆
　九天玉闕
　　道源溥博出於天　河洛圖書世所傳
　　天相斯文文未喪　爭傳靈寳是文仙
　　和今將聖德虔誠讃
　　志心皈命禮德配乾坤
　九天金闕
　　志心皈命禮威震雷霆
　　恬淡虛中自有神　積功累行乃成眞
　　黄庭默授長生訣　任我飛昇駕玉輪
　　和今將聖德虔誠讃
　　志心皈命禮德配乾坤
　九天金闕
　　志心皈命禮威震雷霆
　九天玉闕
　　名登金闕字輝煌　學授東華祖正陽
　　上掌天文行院事　職分司禄佐文昌
　　和今將聖德虔誠讃
　　志心皈命禮德配乾坤
　九天金闕
　　志不皈命禮威震雷霆
　九天玉闕
　　默叅玄學東華洞　玉闕朝班拜紫微
　　南極注生權上相　職兼地府領諸司
　　和今將聖德虔誠讃
　　志心皈命禮德配乾坤
　九天金闕
　　志心皈命禮威震雷霆
　九天玉闕
　　九月時當延壽節　雲開金闕上青天
　　我今虎拜長生殿　共祝堯雲百萬年
　　和今將聖德虔誠讃
　　志心皈命禮德配乾坤
　九天金闕云
　　志心皈命禮威震雷霆
　九天玉闕
　　喜逢大慶中元節　神降崧高泄地靈
　　王闕金爐香裊裊　綵雲捧出老人星
　　和今將聖德虔誠讃
　　志心皈命禮靈濟殿内燕喜堂中性禀
　　謙柔利同坤厚執勤后德内助陰功羽
　　蓋霓裳刻紫字於緱氏女仙之列金房
　　玉室授黄庭於南嶽夫人之前澤及群
　　生祀延百世至聖至靈至柔至靜涇國
　　夫人順助仁惠眞應仙妃
　　頭上金冠戴七星　七龍五鳳紛相迎
　　願將玉醴金漿水　洒作人間雨露仁
　　志心皈命禮靈濟宫中燕喜堂内躬持
　　節儉政在優勤乃資后德之良俾式坤
　　儀之助關雎之求淑女以無險陂私謁
　　之心雞鳴之得賢妃蓋有儆戒相成之
　　道功成内輔德被群生至聖至靈至柔
　　至靜衛國夫人善助慈懿恭靜仙妃
　　恃憑玉女爲通傳　樂正宫闈四教全
　　萬物資生無不利　至柔至靜配坤元
　　志心皈命禮靈濟宫中親睦堂内莫嚴
　　於父所配者天須知莫報之恩自有尊
　　規之道况御王朋命荅揚文武之光開
　　國成家獨任伊周之寄功全社稷福及
　　予孫至聖至靈至尊至嚴神父齊王忠
　　武翊亮眞君
　　詩禮諄諄過鯉庭内助家汯最嚴明
　　堂前且學萊衣戲壽祝千春獻兕觥
　　志心皈命禮靈濟宫内親睦堂中聖善
　　明哲柔閑靜專位正中宫功成内助儉
　　德著而下化盛烈載於聲詩陰禮修而
　　教化芳名光於史册既念親慈之愛敢
　　伸家慶之儀至聖至靈至慈至愛神母
　　仁壽淑善仙妃
　　母氏劬勞不敢忘　至哉坤德合無疆
　　永遵慈訓傳家㳒　載詠思齊詩四章
　　志心皈命禮靈濟宫中親睦堂内塤箎
　　迭奏羽翼相成兼廼文廼武之材得宜
　　兄宜弟之義列茅分土守藩加食邑之
　　榮崇德報功同日拜王封之侈親親不
　　怨綽綽有餘至聖至靈至友至愛神兄
　　列位郡王
　　華萼樓前積善鄕　昔年同日侈封王
　　一門孝友旌高節　遺愛千年親睦堂
　　志心皈命禮靈濟宫中燕喜堂内帷裳
　　整肅綾障森嚴家有家婦之尊禮鐘夫
　　人之愛以文辭著素聞謝氏女之材以
　　德行稱兼有鐘夫人之美躬持四教福
　　錫庶民至聖至靈至柔至靜神兄列位
　　聖眷夫人
　　上奉慈顔喜友于　滿堂和氣笑愉愉
　　尊卑有分傳家㳒　稍似非冠不入爐
　　志心皈命禮靈濟宫中親睦堂内後昆
　　垂裕百世傳芳子姓名賢宣芝蘭之毓
　　秀祖宗盛事喜簪笏之尚存載歌葛虆
　　之詩爰詠螽斯之德至聖至靈至順至
　　敬神子神孫列位公侯
　　清白遺風教尚存　聲名高顯大于門
　　公侯自有公侯種　陰隲元來在子孫
　　志心皈命禮靈濟殿内親睦堂中教有
　　大倫睦親三族受天之禄食千鍾以至
　　萬鍾列地而封先同姓而後異姓既辱
　　劉將軍弘深之愛還知富鄭公脩謹之
　　賢名重于時賞延于世至聖至靈至親
　　至仁神舅神婿列位公侯
　　渭陽舅氏母之親　曾知珠玉朗然明
　　更爲編序昌黎集　李漢文章播盛名
　　志心皈命禮靈濟宫中燕喜堂内閨闈
　　肅整法度嚴明爲綌爲絺志在女工之
　　事采蘋采藻教以婦德爲先禮宜奉於
　　舅姑孝不忘於父母至聖至靈至敬至
　　順神女神婦列位仙妃
　　七篇女戒曲相從　惟舅惟姑父母同
　　佩帨茞蘭如所賜　執勤婦德肅而雍
　　志心皈命禮靈濟殿内燕喜堂中雲幙
　　逍遥月宫富貴其服濟濟振綉衣而披
　　桂裳其狀峨峨綴明珠而載金翠美矣
　　麗矣温乎燁乎願泄巫山之靈永爲福
　　地之相至聖至靈自由自在合殿列位
　　聖眷夫人
　　珠履金釵滿掖庭　態濃意遠淑而眞
　　采蘋于沼公侯事　不比椒房號與秦
　　志心皈命禮靈濟殿内燕喜堂中日曜
　　爲魂月曜爲魄太乙有監生之典天乙
　　有注生之司星宿儲精感長庚而入夢
　　山川孕秀喜帝嶽之降神抱來天上之
　　麒麟並作人間之鸑鷟至聖至靈隨感
　　隨應太乙監生神后天乙注生神后列
　　位合屬夫人
　　夢吉維何喜弄璋　鰲峰秀氣發祥光
　　子生孫兮孫生子　本支百世熾而昌
　　志心皈命禮龍首廟庭鰲峰聖境職分
　　百辟位列九卿司禄乃文昌之權衡司
　　福乃注生之主宰訓遵洪範曰壽曰富
　　曰康寧頌獻閟宫俾熾俾昌俾耆艾人
　　人胥慶在在蒙恩至聖至靈如響如荅
　　左右福禄列位眞司主宰
　　福禄雙星現斗樞　職分左右進賢書
　　學叅方外之書善似光中之影隨機應
　　化發誓度人挈塗炭之民而置諸衽席
　　之上憫焦熬之俗而轉爲謳歌之樂以
　　勞定國則流烏呈瑞捍難禦灾則回禄
　　反風聲迩熒煌威靈烜赫伏念一切衆
　　慾心未滅道學不明其狥
　　阿佞以趨炎其措謀則豈敢險奸而煽
　　毒揚湯止沸阿其愚也收燼之餘不幾
　　晩乎幸曲突(徙薪/猶有)豫防之戒然紅爐點
　　雪會知解悟(之/機)憂甚如薰誰能執熱曾
　　謂燎原而可撲豈宜與玉以俱焚伏願
　　戢我干戈永絶狼烽之警救民疾苦何
　　勞艾灸之功烹飲者得養其生樵爨者
　　各安其業惟天鑒於一德故曰誠則明
　　明則誠作善降之百祥俾爾熾而昌昌
　　而熾心香一炷可通於碧落神光三燭
　　載顯於靈壇請法衆等謹命太上所說
　　火德星君咒稽首皈依
　　讃詠
　　志心皈命信禮
　九天金闕
　　志心皈命信禮
　九天玉闕
　　咒𦁤夘戌文取夘戌氣想朱陵火煉之
　　宫眞君如在芒角生龍鳳威光吐十方
　　信爲善者五行扶我司命與我爲惡者
　　凶氣覆之惡星照之雖天網之難逃在
　　人心之知覺今辰伏念一切衆生皈心
　　向道至誠感神躬禮眞聰首陳自責爰
　　從曩刼迨生今生耻過作非去順效逆
　　變情詢執挾詐抵巇以幽陰詭側而行
　　其奸以酷毒殘忍而肆其害顛倒夢想
　　昏迷乎利名志之場殺盗邪淫沈汩於
　　貪嗔癡之境大則欺於天地幽則負於
　　神明怒暑怨寒呵風駡雨或對星辰而
　　便利或對日月而祼䄇或指虹霓或盟
　　山海破壞廟社觸穢道場不知身心口
　　意之非不安士農工賈之分不崇三寳
　　不習五常爲人謀而不忠與朋交而不
　　信事親非孝背主忘恩爲富不仁重財
　　不義謂祭無益謂暴無傷謂敬不足行
　　謂言不足畏犯上作亂好勇疾貧斥䧟
　　忠良侵陵孤弱欺公滅私薄人厚己教
　　唆詞訟結構冤讐侮慢自無徼虐自作
　　不明乎善不誠乎身小弁作而或父子
　　之恩虧棠棣廢而或兄弟之情缺國俗
　　敗而興谷風之刺骨肉怨而歌角弓之
　　詩既知罪惡之貫盈恭對慈悲而懺悔
　　人誰無過過而能改每懷戰戰栗栗之
　　憂神無常享享於克誠小致切切拳拳
　　之悃伏願至仁孚佑大道垂憐赦其已
　　徃之愆錫以方來之祉群方胥慶率土
　　蒙恩當今之日太平灾不生禍不作諸
　　福之物畢至老者壯少者强久欽靈德
　　之威光用作濟民之事業某等至心稽
　　首再拜禮謝
　靈濟二位眞君
　　　　　舉
　　弟子一心稽首禮謝
　九天金闕洪恩眞君
　　弟子一心稽首禮謝
　九天玉闕洪恩眞君
　　弟子一心稽首禮謝
　聖父忠武翊亮眞君
　　披陳素願伏願聖慈俯賜鑒臨
　　一願當今皇帝壽和壽與天齊萬萬春
　　二願臣僚資禄位和風雲千載慶嘉亨
　　三願儒冠多富貴和名登天府作公卿
　　四願農民勤稼穡和自今歲歲喜三登
　　五願百工精技藝和待詔班門聽玉音
　　六願生財有大道和千户封君可比倫
　　七願風調并雨順和普天率土賀昇平
　　八願香火常隆盛和千年廟貌顯威靈
　　九願九天加錫命和玉佩蹌趨拜紫宸
　　十願十方諸信善和皈依三寳各虔誠
　　上來立禮賛文公德已周道場衆等人
　　各虔誠再伸啓白伏聞兢兢業業自慚
　　重凟之再三赫赫明明恭觀威顔之咫
　　尺銘心知感稽首颺言德之著者曰顯
　　靈昭靈功可推而爲溥濟博濟津梁衆
　　苦日月群迷今辰修設酧恩祈福道場
　　臣等恭對眞聰宣揚妙範少伸三沐三
　　薰之敬莫殫一瞻一禮之恭神聽無私
　　情由可鑒用滌曩劫今生之罪業願作
　　見在未來之果因有始有終無惡無斁
　　知可及愚不可及神化之民使宜之行
　　滿功圓可以進於玉室丹臺之上氣存
　　神正可以開於紫陽雲錦之囊信男信
　　女咸得長生億曾萬祖皆即受度遍及
　　幽冥之異類盡歸縹緲之大乘爲上因
　　縁念　舉天尊號
　　眞君願科畢
　　璣衡七政星燈科
　　以今焚香供飬
　九天金闕明道達德大仙顯靈溥濟清微
　　洞玄冲虛妙感慈惠護國庇民崇福洪
　　恩眞君
　九天玉闕宣化扶教上仙昭靈博濟高明
　　弘靜冲湛玅應仁惠輔國佑民隆福洪
　　恩眞君
　　宫中神仙諸靈官普同供養
　　恭聞龍漢開圖而玄元始之炁分鰲極
　　物化而天地人之位定夫人也大道難
　　遇中土難生况抱以陽負以陰四肢既
　　立必貴其形保其命萬炁長存惟恐老
　　死若之爲憂各以長大美好而自悅人
　　有所欲天無私親何賜也富何憲也貧
　　何彭之壽何顔之夭母誘之數盍求諸
　　身爾時靈濟眞君遊宴玉清聖境熙帝
　　之載則天之明作大因縁爲衆演說五
　　辰我撫或盈或縮之不常兩曜我經一
　　一暑一寒之有序順之則爲吉隆之喜
　　逆之則爲凶危之憂惟至誠可以感神
　　故積善必有餘慶既沐照臨之下敢忘
　　昭謝之私今辰謹有奉道某人恭啓
　　靈壇具陳菲供依元陽之玉曆行香誦
　　經按靈寳之今科修齋奉戒發明章典
　　燃點神燈仰觀經緯之文遐想璣衡之
　　象蘭炷𤑔火見其盛未見其微鐵盆盛
　　膏其增未見其减上照三十二天光明
　　廓落下使百千萬人瞻仰皈依衆善自
　　光中生衆惡自光中滅一作禮而再作
　　礼心眼玲瓏初上香至三上香歌聲響
　　亮仰惟洞鑒俯賜恩光更冀三界齊
　　臨萬人恭詣凶星退舍在四時則無害
　　無灾吉曜臨軒錫五福以曰福曰壽稽
　　首皈依至眞妙道　德光常曜天尊
　　法衆等志心皈命靈濟宫
　九天金闕明道達德大仙顯靈普濟清微
　　洞玄冲虛妙感慈惠護國庇民崇福洪
　　恩眞君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民隆福洪
　　恩眞君
　　宫中神仙諸靈官謹燃璣衡七政神燈
　　上布日曜太陽之象
　　恭聞道在太極之始莫見乎隱莫顯乎
　　微日者衆陽所宗無願不成無幽不察
　　莫測其妙所存者神赫赫厥靈人可畏
　　之如趙盾明明在上民皆仰之若周公
　　輝光其德盛矣乎潔白其節皎如也鳥
　　輪肅備朝覲欝儀之宫羲駕莊嚴燕享
　　洞陽之殿放出毫光萬丈普照世界三
　　千入吾門也無蔀屋之疑遵吾道也滅
　　索塗之病伏念一切衆生塵埃汨没徒
　　窮遂影之勞雹露虛華惟有過隙之歎
　　自今反照與道常明伏願中爲巿者獲
　　行商坐賈之財出而作之安耕曰鑿井
　　之業藝之巧者以圭測影工之勤者繼
　　晷焚膏爲儒者賦誇五色文章入仕者
　　名號磚八學士桑榆殘照爭同松栢以
　　長青螢䗲增輝願與昆虫而被澤少竭
　　葵傾之敬願垂藻景之光請㳒衆謹依
　　太上所說太陽帝君神咒稽首皈依虔
　　誠讃詠
　　志心皈命信禮
　九天金闕明道達德大仙顯靈溥濟清微
　　洞玄冲虛妙感慈惠護國庇民崇福洪
　　恩眞君
　　志心皈命信禮
　九天玉闕宣化扶教上仙昭靈博濟高明
　　弘靜冲湛玅應仁惠輔國佑民隆福洪
　　恩眞君
　　呪捻午文吸午氣遥想洞陽鬱儀宫眞
　　君如在
　　東望扶桑宫稽首朝鬱儀太陽洞明景
　　寥寥何所思令我拜金色候天想英姿
　　皇華將玉女臨軒降此時和願此燈光
　　回向眞君散花大明圓極天尊
　　㳒衆等志心皈命靈濟宫
　九天金闕明道達德大仙顯靈溥濟清微
　　洞玄冲虛妙感慈惠護國庇民崇福洪
　　恩眞君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民隆福洪
　　恩眞君
　　宫中神仙諸靈官謹燃璣衡七政神燈
　　上布月曜太陰之象
　　恭聞袒氣在太空之中無色無緒月魄
　　泛下華之采有性有情經於箕而起風
　　離於畢而作雨天之工也神而明之步
　　蟾宫八萬三千門清光可挹眺鶴臺一
　　千五百載聖迩猶存劉越石之却虜圍
　　果遂登樓之興曹孟德之成霸業何妨
　　鼓瑟而歌或淪精而授漢之符或委照
　　而應吴之瑞其名清亮厥績彰明伏願
　　一切衆生冗影偷光塵籠養晦將長護
　　短豈無玷缺之愆文過飾非未免朦朧
　　之罪謹當昭謝幸睹光明伏願鴻集澤
　　中安有烏飛之恐雞鳴境内永無牛喘
　　之憂揭兔藥者可以長生採蚌珠者可
　　以獲富入仕者早中姮娥之選定婚者
　　果待老人之言瑶光現而孕產佳兒玉
　　斧修而工精藝巧供俟纖阿而按晷自
　　慚太白之舉杯請法衆等謹依太上所
　　說大陰皇君神呪稽首皈依虔誠讃詠
　　志心皈依信禮
　九天金闕明道達德大仙顯靈溥濟清微
　　洞玄冲虛妙感慈惠護國庇民崇福洪
　　恩眞君
　　志心皈依信禮
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民隆福洪
　　恩眞君
　　呪捻未文吸未氣想洞陰結璘之官眞
　　君如在
　　仰望顧八表惟月孕陰精中有太素皇
　　夫人駕緑軿輝華光二極混明照三清
　　殷勤求至道五色下叅迎和願此燈光
　　回向眞君散花圓鑒洞照天尊
　　法衆等志心皈命靈濟宫
　九天金闕
　九天玉闕
　　宫中神仙諸靈官謹燃璣衡七政神燈
　　上布東方木德嵗星之象
　　恭聞道心惟一昏昏嘿嘿以難名木神
　　則仁化化生生之爲妙在時爲春而春
　　風長養於德爲元而元氣胚胎均蒙扶
　　植之功猶賴剸裁之力高山仰止易地
　　皆然謝石得之以顯公山之靈周公得
　　之以釋金縢之謗調梅用說則夢來諸
　　野採桑得尸則神降於莘功卓立於一
　　時名流芳於萬世伏念一切衆生守株
　　安分托蔭過情雖樗櫟之材槌魯無文
　　然祀柳其性杯棬可用從繩則正非矩
　　不成伏願能官者樸棫其章聽訟者甘
　　棠其政觀橋梓之道而父慈子孝歌華
　　蕚之詩而兄友弟恭生子願爲聖小兒
　　挺挺五枝之桂結交須作忘年友森森
　　千歲之松桃灼其華宜其家宜其室果
　　秌以薦尊爾祖敬爾宗少伸實棗之儀
　　非擬燔柴之典請法衆等謹依太上所
　　說木德星君神咒稽首皈依虔誠讃詠
　　志心皈依信禮
　九天金闕
　　志心皈依信禮
　九天玉闕
　　咒捻寅亥文取寅亥氣想青華青天之
　　官眞君如在嵗星乘木德展轉耀東鄕
　　陵天姿潤澤五色混明皇尋花歌浩漾
　　擲水詠芝房經時頻禱祝獲福自然長
　　和願此燈光回向眞君散花妙智圓明
　　天尊
　　㳒衆等志心皈命靈濟宫
　九天金闕
　九天玉闕
　　宫中神仙諸靈官謹燃璣衡七政神燈
　　上布南方火德熒惑星之象
　　恭聞火秉南方之德炎帝行權神爲東
　　海之君眞君錫號玉精鑄魄金液煉形
　　世家積善稱君子　子子孫孫慶有餘
　　志心皈命禮龍首廟庭鰲峯聖境電光
　　閃閃雲氣高高天何言哉聲雷霆而震
　　怒地之利也資雨露以相生神機運於
　　不測之中妙化斡於無形之境恩霑九
　　有澤被群生至聖至靈則變則化雷公
　　電母風伯雨師本宫昭靈孚濟龍王及
　　五方社令行雨龍神等衆
　　龍乘雲氣固能靈聲動雷霆萬里驚
　　天下蒼生霖雨願頓令頭角起峥嶸
　　志心皈命禮鰲峰聖境龍首廟庭乃聖
　　乃神在左在右或獻優旃之技或精管
　　輅之能掌膳者物用八珍典樂者聲諧
　　六律兵十六衛舉皆出將之材騎三百
　　人各有封侯之相威靈赫赫圖像獰獰
　　至聖至靈有嚴有冀合殿合屬威靈威
　　靈
　　以勞定國汯施民香火因縁配廟庭
　　將相聲名長在世千年圖像賛麒麟
　　　舉足各長跪虔誠懺悔
　　志心皈身歸神皈命
　九天靈濟眞君合殿威靈仙衆伏望聖慈
　　大垂巨澤普降洪恩以今齋恪虔誠皈
　　投懴悔伏聞禍福無門惟人自召吉凶
　　有兆如影隨形善者惡之符惡者善之
　　丹剛耀五夜朱火焰三邊晶明符正氣
　　劔戟挨兵權攙搶應迩滅孛彗敢當前
　　和願此燈光回向眞君(散花)智炬赫奕
　　天尊
　　法衆等志心皈命靈濟宫
　九天玉闕
　九天玉闕
　　宫中神仙諸靈官謹燃璣衡七政神燈
　　上布中央土德鎮星之象
　　恭聞社而祭土配地之宜神之爲德合
　　天之道石文薦瑞陰克相於唐家野塊
　　呈祥神有扶於晋室秦如得蜀則褒谷
　　之妖不足爲怪劉既吞桓則鮮卑之夢
　　夫豈偶然宗孝子以此葬父而顯陰功
　　鐵輪王以此施□而成因果洪䂓之舡
　　可以借重虛江德政萬古流傳雷煥之
　　劔可以增光華陰聖迩千年如在以沙
　　漬酒曾授高府君療病之方取塵爲圓
　　嘗得葛仙翁活人之劑以黃尚德有赫
　　厥靈伏念一切衆生宂蟻偷生壁虫守
　　拙惡多善少豈無一簣之虧彰徃如來
　　未免百昌之托靖怪糞壤無所用也或
　　者泥塗其可棄乎從今正道以由行敢
　　不立墻而起敬伏願華嶽儲精爲士者
　　生而穎悟黄金同價爲啇者富於貿遷
　　墁藝精而工食其功膏脉動而農力於
　　穡編鐘擊磬略陳桴鼓之儀酌水獻花
　　愧乏青藜之貢請法衆等謹依太上所
　　說土德星君神咒稽首皈依虔誠讃詠
　　志心皈依信禮
　九天金闕
　　志心皈依信禮
　九天玉闕
　　咒捻子丑文取子丑氣想黃中元氣之
　　宫眞君如在高穹符戊己藏陸起重霄
　　五行尊暗曜九天見光昭甘石推留伏
　　陶巫筭泬寥上仙垂雨露伏地禮空揺
　　和願此燈光回向眞君(散花)靈光炳曜
　　天尊
　　法衆等志心皈命靈濟宫
　九天金闕
　九天玉闕
　　宫中神仙諸靈官謹燃璣衡七政神燈
　　上布西方金德太白之象
　　恭聞金孕太白之精西方有象神位上
　　清之列北斗化形文章久著於天台源
　　派其來於麗水歌詩雅頌有鏗鏘之美
　　勒名鐘鼎負剛介之材李少君因此以
　　成丹商傳說用之而作礪其爲寳也誠
　　可貴其爲器也寧可輕仰之彌高鑚之
　　彌堅截然有條渾然有理伏念一切衆
　　生四知有愧素欽楊震之賢三致無能
　　空羡陶朱之富遇自今而煎改誠有賴
　　於鎔陶伏願經果不焚喜得滿籯之教
　　文如未喪猶聞擲地之聲言可行名可
　　言楚人之諾皆如季布聖希天賢希聖
　　孔子之儔豈特顔回愧無鴻寳之陳略
　　具彝樽之獻請法衆等謹依太上所說
　　金德星君神咒稽首皈依虔誠讃詠
　　志心皈依信禮
　九天金闕
　　志心皈依信禮
　九天玉闕
　　咒捻辰酉文取辰酉氣想金天素靈之
　　宫眞君如在太白凌清漢騰霜耀素英
　　亭亭浮瑞彩皎皎盛長庚鋒高能禦寇
　　色潤每降兵推窮符曆數合道與長生
　　和願此燈光回向眞君(散花)明眞養皓
　　天尊
　　法衆等志心皈命靈濟宫
　九天金闕
　九天玉闕
　　宫中神仙諸靈官謹燃璣衡七政神燈
　　上布北方水德辰星之象
　　恭聞水之神故曰玄冥其源也深其流
　　也遠神如水之在地下何所不至何注
　　不通蕩蕩乎吾無能名淵淵乎誠不可
　　測言其仁則魚鱉得其所言其威則蛟
　　龍神其靈飛沙怒濤曾顯三山之夢興
　　雲致雨具瞻四凟之祠氷渡滹沱王霸
　　之言何其神也雪平淮蔡李愬之功豈
　　非天乎均蒙潤下之仁敢有朝東之請
　　伏念一切衆生盗泉止渴何饕餮之不
　　材濁渭常流使穢污而自臭謹當洗濯
　　毋即焰淫伏願官府升平珠果還於合
　　浦人材泰長舟可濟於巨川泮林之桑
　　熟而蚕乃登潢地之劔賣而牛可畜財
　　利之源淵積既庶而何加又曰富之子
　　孫之派流長盛德之後必有興者恩波
　　洋溢福海弘深少伸行潦之儀深愧蹄
　　涔之陋請法衆等謹依太上所說水德
　　星君神咒稽首皈依虔誠讃詠
　　志心皈衣信禮
　九天金闕
　　志心皈依信禮
　九天玉闕
　　咒捻巳申文取已申氣想玄靈大□之
　　宫眞君如在妙哉符五氣髣髴見眞門
　　嵯峨丑位當壬癸洞靈君分輝凝皎潔
　　盻享赴思存仙歌將舞道良久下金天
　　和願此燈光回向眞君(散花)龍德普照
　　天尊
　　　　　諷誦經咒
　　向來燃燈功德並已周圓
　　恭聞睹天文而察人事可以前知修人
　　事而應天文吉無不利須仗神燈而點
　　照特憑科典以宣揚回向眞君仰祈靈
　　貺自今以後丕闡厥靈伏願星聚於奎
　　再覩文明之治光含於璧復還淳古之
　　風上體天心下孚民望更冀燃燈之後
　　五星順度兩曜增輝寒暑不愆躋兆民
　　於仁壽雨暘時若祈百穀之豐登蠢動
　　含靈咸資化育仰憑㳒衆爲上良縁念
　　　三清二境天尊　九天錫慶天尊
　　　十方靈寳天尊　不可思議功德
　　璣衝七政星燈科畢
　仙妃秘典
　　　　　入壇
　　　　　步虛
　　混沌初開啓陰陽化育生九天成道化
　　萬國保安寧寳座臨金殿霞冠耀玉軒
　　萬眞朝帝所飛曷彩雲根
　　　　　祝香
　　祥煙結篆瑞氣凝空膽碧落以投誠望
　　紫清而設拜恭以道香德香無爲香無
　　爲清凈香清凈自然香妙洞眞香靈寳
　　惠香超三界香滿瓊樓玉殿遍諸天仙
　　境虔誠上啓供養
　九天道母無上帝后元君承天効汯后土
　　皇地祇帝后統法善捨聖母八極帝后
　　東極保生聖母青衣帝后南極保育聖
　　母火光帝后八極紏察聖母金光帝后
　　大羅大掌集聖母璚眞帝后九天提點
　　按察聖母伏魔帝后主掌閻浮提世界
　　地主明玉統㳒聖母六通帝后九天開
　　化育生仁德妃汪聖妃青德妃宛聖妃
　　九天開化忠德妃顔聖妃
　涇國夫人順助仁惠貞應仙妃衛國夫人
　　善助慈懿恭靜仙妃親睦堂聖母仁壽
　　淑善仙妃唐王后明蕭仙妃洪王后仁
　　慈仙妃鄂王后順懿仙妃廣陵王后善
　　慶仙妃聖女冲懿仙妃明懿仙妃聖婦
　　善懿夫人仁柔夫人惠順夫人昭懿夫
　　人順恭夫人明哲夫人恭懿夫人靖懿
　　夫人昭穆夫人慈孝夫人聖婦列位夫
　　人内侍順成夫人昭華夫人容華夫人
　　修容夫人修儀夫人昭儀夫人内典婦
　　功夫人絲枲夫人筦庫夫人帳集夫人
　　度支夫人女府女史列位夫人女祝女
　　御列位貴人内侍内典聖眷夫人天乙
　　注生神后太乙監生祥后司禄司命上
　　相夫人守胎衛房夫人保胎護命夫人
　　左右慈訓夫人保傳夫人左右掌集夫
　　人諸宫掌印夫人抱送夫人乳哺夫人
　　撫育夫人托生化婆燕喜堂東西二序
　　列位夫人汪生注福注録注壽婆官主
　　掌判送婆官守胎衛房婆官王母宫中
　　七千徒衆臨水宣封廣福陳十五夫人
　　三十六宫婆又
切以聖不可知之謂神感而則應民到乎今
受其賜靡也可忘式克至今日休不敢啓上
帝命臣誠惶誠恐頓首頓首恭聞無形之表
至道之精軒轅皇帝啓鑰抽關太上老君傳
燈續印德而不德清虛怪寂寂之無宗玄之
又玄廓落達生生之有妙周流六虛而無息
主宰萬物而不遺巍乎其有成功無以稱其
威德伏念巨志求諸道材下於人敷奏以言
方寸地之階願借恪恭乃職咫尺天之威不
違重念醮首某等致力於神縷我以福祠稱
靈濟名被顯封赫赫厥聲濯濯厥靈雝雝在
宫肅肅在廟雖桑梓必敬止維蘋蘩可薦之
遇中元集福之晨是乃上相誕生之旦乾坤
爲瑞閭里稱歡是月在中式播崧岳生申之
詠與天齊壽同伸華封祝壽之誠兹蓋伏遇
昊天玉皇上帝(玉陛下)總元範於十方建大
功於億刼無有遠邇均屬照臨九有血氣莫
不尊用敷腎腸歷以告臣塵凡濁賛夙夜小
心自慚蠢蠢無知敢曰高高在上齋戒沐浴
以事帝對越在天聰明正直之謂神虔恭在
位幸披雲而賭日如臨淵而履氷伏願不聞
亦式不顯亦臨有相之道俾富而昌俾耆而
艾用錫厥民臣無任瞻天望聖激切之至
　　官三元仙衆列位婆官醮筵一切仙衆
　　府縣城隍夫人當境夫人金鰲各廟祈
　　福夫人本中一切婆官等衆三界香官
　　直日典者仗此眞香普同供養香廼玉
　　華散景紫氣凝煙香雲密羅逕衝九天
　　當願侍香金童傳言散花玉女爲某關
　　啓咸賜如言謹奉爲入意仰祈慈蔭福
　　及群黎今則蘭場開啓法事關行稽首
　　皈依無極大道
　　　　唱道
　　道場衆等人各運心皈依三寳一切念
　　　　凈壇
　　至眞帷凈(云/云)凈天地咒(云云)洞中玄
　　虛(云云)
　　　　　舉　　火光蕩穢元君
　　　　　跪爐
　　道由心學(云云)五星咒五星列照
　　　　　發爐　舉鳴法鼓二十四通
　　無上三天玄元始三炁太上老君召出
　　臣等身中三五功曹左右香官使者左
　　右捧香驛龍騎吏侍香金童傳言散花
　　玉女五方直符直日官將各二十六人
　　出出者嚴莊關啓此間土地里域眞官
　　正神臣今正以燒香行道謹奏爲(某人)
　　(某事)其諸丹悃具載詞文以今發事願
　　得太上十方正眞生炁下降流入臣等
　　身中令臣所啓速達徑御
　九天道母無上帝后元君(御前)請稱㳒位
　　　具位上啓
　九天道母無上帝元后君(聖位如前)
　　恭聞三才肇判立人道於天地之間列
　　聖分司爲帝后掌生成之籍惟人爲貴
　　所職猶尊育魄煉形始自注生於南極
　　彰善罰惡次則分隸於天宫仰惟三十
　　六位之尊實司萬億兆人之命富貴貧
　　賤有定分於胚腪壽夭短長皆悉由於
　　掌握上領天曹之威命下副世嗣之祈
　　求聰明富貴必生於積善之家夭賤卑
　　徴必報於積愆之後鑑衡無隱毫髮非
　　私但興一念皈依必獲百神昭鑑今有
　　事意致恭盡禮叩首虔誠僣陳醮祀之
　　儀曲盡精虔之懇皈命天上三十六天
　　帝后靈濟仙妃内侍眞靈伏望乘雲駕
　　鶴整法駕以來臨憑虛御鳳副凢心之
　　懇禱法衆虔誠皈命奉請
　　上來迎請内外諸宫仙衆俱已來降各
　　請整肅仙班祇迎仙駕　(臣)謹奏請
　主掌閻浮提世界地王明王統㳒聖母六
　　通帝后伏望道慈降臨御座
　九天提點按察聖母伏魔帝后
　天羅天掌籍聖母瓊眞帝后
　八極紏察聖母金光帝后
　南極保育聖母火光帝后
　東極保生聖母青衣帝后
　統法善拾聖母八極帝后
　承天效法后土皇地祇帝后
　九天道母無上帝后元君
　　上來奏請已沐降臨衆等虔誠法事供
　　養
　　　玉殿排龍座　諸天速降臨
　　　寸誠皈大道　有事自符心
　　　瓶插花飄麝　爐煙杳裊沈
　　　懸懃三上祝　願降福恩深
　　　　　步虛
　　寳座臨金殿霞冠耀玉靜萬仙朝帝所
　　飛舄綵雲根
　　　　　安座頌
　　　九天御座　玉几龍墩　金光照耀
　　　百寳光明　諸天下降　全正大興
　　　受此寳座　保兒安寧　交梨火棗
　　　瓊奈蟠桃　瓊花蠟燭　甘露醍醐
　　　瓊泉瑞露　鳳茗龍芽　天厨香積
　　　隨念而供
　　伏聞清濁攸分陰陽定位乾坤交而生
　　六子天地泰而育群生矧兹帝后元君
　　獨持陰教况乃下方胎孕全仗聖恩凢
　　形流於三界之中皆兆象於六陰之始
　　積善則子孫繁衍儲惡則枝葉凋零有
　　禱必從無求不應錫男則獲以聰明智
　　慧注女則報以端正形容救生死於俄
　　頃之間除灾患於逡巡之際禍淫福善
　　執一定之權衡俣正却邪救衆生之性
　　命九神崇奉必獲感通某等忝預人身
　　幸逢盛世奉諸官之道化闡大㳒於虛
　　靈是以爰潔靈壇仰延眞馭香疑寳蓋
　　瑞騰於瑶殿臺前花散瓊英芬徹於玉
　　京山上心仗誠而達祭以德而馨仰荅
　　聖恩次陳己過愿扶持於有永保孕育
　　以無虞爰列華筵用伸景福伏□祥光
　　下降勑聖妃以保生靈雲駕俯臨降醮
　　筵以證功德仗芳香而接景惟至懇以
　　通誠聖造無私洞回明察以今上祝
　當今皇帝帝后諸官壽筭天齊子孫日盛
　　𣲖衍旋源之遠輝聯玉葉之光廣聲教
　　於流沙息干戈於漠北下民樂業慶五
　　風十雨之調醜虜歸仁息四境三邊之
　　衆產璚芝而薦瑞近紫竹以呈祥率土
　　普天咸歸有道其等冒凟之至稽首設
　　拜上香貢茶進酒謹當初獻(散花云)諸
　　眞前供養　再稱㳒位　具位上啓
　聖位同前　伏聞地極之中莫非生人
　　之聚處維坤之上爰有司命之尊神掌
　　生籍於諸宫之時管狹兒於壽筭之上
　　定善惡而可予可奪分陰陽而爲女爲
　　男毫髮非私分數有定今有某祈萬福
　　以來臻萃千祥而畢集之子孫之禄筭
　　致門宇之昌隆世世代代之皆賢蟄蟄
　　繩繩之有望恭惟
　九天道母帝后元君靈濟仙妃内侍仙衆
　　主持生籍賴衍慶以保生救度世人願
　　安民而濟世釋罪愆於已注保養育以
　　無虞爰竭精誠以修功德仰祈慈蔭俯
　　庇身田伏愿九玄七祖徃劫親縁脫離
　　冥途超昇福地注南宫之生籍消北府
　　之愆尤錫以瑞桃以衍三千之壽賜之
　　火棗以延十紀之年遠近親因均蒙庇
　　右醮主虔誠上香貢茶進酒今當亞獻
　　　丹忱無可獻
　　　　　重稱法位具位上啓
　　位同前　伏聞四凟大神實掌攝生之
　　集五嶽精炁用抄録秀於人雖水宫杳
　　邈之中乃嬰孩生成之地無求不應有
　　感皆從今有某人實賴慈恩永符至願
　　福歸嗣續慶衍本支男皆富貴以聰明
　　女則端正而有相萬邪不染百病無侵
　　均蒙養育之仁各遂生成之喜仗一念
　　之虔誠仰諸慈而昭鑑恭惟
　九天道母無上帝后元君靈濟仙妃内侍
　　仙衆伏願瑤臺殿上赦曩劫之過尤忉
　　利天中錫今生之福禄本枝百世富貴
　　多男綿邈孫枝廣聯族裔保安寧而有
　　慶俾母子以無虞萬邪不侵百靈常衛
　　某等無任再三冒凟之至虔誠稽首再
　　拜上香貢荼進酒謹當奉獻(散花)舉道
　　場衆等人各運心諷誦如㳒
　　　　　誦南極注生經畢　　宣䟽
　　大謝
　　向來文踈已對敷宣聖造無私諒垂胎
　　鑑以今再炷寳香虔誠上啓
　九天道母帝后元君靈濟仙妃預醮眞宰
　　伏聞陰陽交遘萬物成形天地氤氲群
　　靈兆象自一元而肇判見二氣之攸分
　　雖道母爲群陰之宗而帝后乃萬天之
　　母握生成之柄總嗣續之權保命生以
　　保嬰兒令驅瘟而允灾患慈悲救苦憫
　　念衆生誓願護民流傳大㳒某等幸逢
　　盛世獲睹人倫仰荷生成曲垂陰佑奉
　　先天之妙道濟下界之生民凢殫夤奉
　　之誠必獲感通之德某等爰投列款恭
　　薦惟馨聖德無私陰功不宰仰祈昭鑑
　　以錫龐洪伏願少駐鸞輿暫留鶴駕赦
　　之𠎝過俾子母以相安錫以恩庥使閨
　　門而有慶今某與合壇官衆等功慮爰
　　從曩刼以至今生或妬害之成愆或邪
　　淫之結罪或在日宫月府或繫天曹地
　　司並冀赦原均蒙恩佑所冀長生簿上
　　注嗣續之姓名承天宫中授聡明之孫
　　子遠宗近族苗裔繁昌内戚外親本枝
　　榮盛人世之非祻不染天時之疫癘無
　　侵泊乎水陸之飛潜咸遂生成之性命
　　上則明帝后保生之德下則副某等皈
　　命之誠謹啓上聞
　　　　　舉十念
　　一念一陽闡道　二念二氣相生
　　三念三官赦罪　四念四府注生
　　五念五行相順　六念六宫昌榮
　　七念七星順度　八念八即常寧
　　九念九玄離苦　十念道化興行
　　　　　復爐
　　臣召香官使者左右龍虎軍捧香使者
　　侍香諸靈官當令臣某正以燒香行道
　　之所自然生金液丹碧芝英百靈衆眞
　　交會在此香爐前當願諸天垂佑合家
　　蒙恩十方金童玉女接侍香煙傳奏(臣)
　　(某)向來所啓之誠速達徑御
　九天道母無上帝后元君(御前)設醮事
　　畢仰沐慈恩虔誠稽首再拜奉送
　　　送眞頌
　　九天隊仗　整肅雲衢　金童玉女
　　寳蓋旛幢　諸宫夫人　位列前行
　　天香馥郁　燭燦金蓮　黄旛豹尾
　　玉節龍車　乘雲而去　歸大羅天
　　(臣某)瞻仰　香風寂然
　　道母流玄教　　雲興返洞天
　　金爐香尚裊　　玉燭火猶然
　　仰望心如在　　追攀志莫前
　　願祈流福慶　　醮主永長年
　　向來設醮功德尚祈慈顔錫福流恩同
　　賴善功證無上道一切信禮回向
　　化財
　仙妃秘典畢
　　本宫豎旛科
　　安人輔國立玄功高舉靈旛聳太空
　　萬姓瞻依咸向道　二仙顯赫福增崇
　　雨霑玉字三途潤　日暎龍章九夜通
　　梵徹金鰲雙闕下　生身受度慶無窮
　　伏以道由心合仙科備具於盟眞旛以
　　風揚靈範將期增福慶念塵凡之未釋
　　祈歲序以康安日魄月魂莫曉呼吸之
　　際天堂地獄當知覺悟之思識先達於
　　蓍龜節愈堅於松栢千鈞寳玉莫買青
　　春萬劫長繩難留白日污穢欲期而煎
　　雪罪愆知悔可消除人世俱空泉扃有
　　籍憫先亡而悼故逝闡今格以求幽魂
　　蠲宿業以落幻縁植靈譒而延福慶幽
　　敢期於不至福豈得以自求人修善果
　　天必福隨舟行半夜蹉跎迷萬壑之前
　　花折先春結實居群英之首發心精進
　　悟道逍遥以永終者願得長生故製此
　　科與禳灾厄不經苦惱身有光明法衆
　　虔誠舉楊聖號
　　　　　靈譒赦罪天等
　　靈譒飛颺　殃孽消亡　天慈開赦
　　無邊十方　生死蒙惠　俱利無疆
　　福善有報　修持不忘　眞空速證
　　擺脫無常　百年康寧　控轡天堂
　　和願得長生
　　旗旛高舉隨自在之飛騰深罪盡除悟
　　從前之愚昧若罪居旛始罪可以消旛
　　在罪前罪可以赦
　　墨如負典刑能發肯心將期自悟明心
　　了了獲福如如荷嘉會以敷華錫長年
　　而用慶茂膺景福惟願慈悲法衆虔誠
　　舉揚聖號
　　　　　寳旛延福天尊
　　旛之爲度　長短合象　福旛期旛
　　旛從福向　示之玄妙　締掃業障
　　長生益齡　度人無量
　　和願得長生
　　罪誠可赦福足以延罪　　未絶其非
　　安爲盡得福延而不思其後詎敢自安
　　倘妄與過舉之爲是深矣修崇之義幽
　　魂縶繫正居前後之有虧先魄沈淪皆
　　以初終之無守當思覆轍無咎靈旛莫
　　空教白髮之百年因循度世孰謂勝黃
　　金之一偈方便教人是以開發根源提
　　携首尾欲存善後更賴慈尊法衆虔誠
　　稱揚聖號
　　　　　度生觀空天尊
　　生生刼刼　機幻因循　天開以源
　　洗濯一身　灾迍永絶　福禄俱臻
　　長年不朽　與道合眞
　　和願得長生
　　伏願植旛之後
皇圖鞏固
帝道遐昌樂萬姓以昇平率四夷而從化澤
　　品類景貺沾敷罪業蠲消福祥軿集見
　　存獲福幽壤沾恩爲上因縁念
　　　三清三境天尊　九天錫慶天尊
　　　十方靈寳天尊　不可思議功德
　　本宫竪旛科畢
　洪恩靈濟宫眞君靈籖
　第一籖　上吉
　　龍韜豹略韞奇謀　若遇明時即獻籌
　　世道風波多勇猛　好從靜處細沈浮
　第二籖　上上
　　吉夢先爲兆吉祥　細尋稱意可叅詳
　　生男不獲□弧志　貴任還須再弄璋
　第三籖中
　　青帝權當正届時　深紅淺緑映花枝
　　上林一夜西風起　天際行人知未知
　第四籖　下
　　蠻觸相傷萬事虛　彼仁我義却還初
　　鄒陽繫獄沈消息　誰上緹縈女子書
　第五籖　大吉
　　間步前途慢著鞭　好將舟楫度平川
　　一輸明月今宵滿　萬里雲衢萬里天
　第六籖　大吉
　　一𣲖波流勢欲東　時人正在望洋中
　　西山犬吠聞風月　此去青雲有路通
　第七籖　下
　　尪羸病症不堪醫　妙藥良方且慢施
　　遇兔逢羊終獲吉　莫教喜事轉成悲
　第八籖　中下
　　喪牛失馬不堪憂　世事何思教贅求
　　若遇春初冬末後　佳人休向道傍謀
　第九籖　下
　　薄雲殘霧未控門　東西南北未亨通
　　人從生處且投下　一葉秋來鴈過鴻
　第十籖
　　盈庭音耗不須多　亦有訛言莫信他
　　男子婚姻終獲吉　狐疑未判事能蹉
　第十一籖
　　數行丹詔拆泥封　萬里青雲喜得隆
　　鶚薦橫空消息好　山間林下莫留踪
　第十二籖
　　寒谷陽回奪化工　閒花不用怨春風
　　淒涼外面傳消息　荳蔻枝頭著意濃
　第十三籖
　　鱸肥蓴美忽思秋　萬頃波間可下鈎
　　機露鷗飛空着力　那堪明月滿歸舟
　第十四籖
　　我强彼弱植降旌　休向行人道不平
　　雨霽雲收猶未歇　春風纔到便分明
　第十五籖下
　　測度何須問再三　冲天羽冀欲圖南
　　忽然消息相邀阻　事若成時又不堪
　第十六籖下
　　征夫一箇在天涯　虎在寅方望在家
　　日斷魂消音信絶　梨花帶雨一枝斜
　第十七籖中下
　　朱雀當權屬丙方　不思來問子孫殃
　　風波靜處堪移步　蜂蠆傷人莫自傷
　第十八籖　　中
　　佳客龍門喜氣新　天衢附冀且攀鱗
　　等閑借問吹嘘路　免使微才歎折薪
　第十九籖　　中
　　萬變枝頭不肯休　誓兄盟母結冤讎
　　好宜急解從前過　拜仸求神始免憂
　第二十籖　　吉
　　朱門桃李已成粧　雨露工夫何艶陽
　　一奏風雲彈刻到　休言衣錦早還鄕
　第二十一籖　　中
　　求財求利意何貪　莫信怡言未盡甘
　　務是富商皆利息　津津喜色在東南
　第二十二籖　　吉
　　車馬遊人任徃來　閒花泠蘂苦相催
　　不蒙一點東風力　偷得墻頭半夜開
　第二十三籖　　下
　　非是難尋一片心　汗牛充棟莫追尋
　　因縁到底有明白　誰向林泉會賞音
　第二十四籖　　中
　　崢嶸頭角在雞群　無奈薰蕕未肯分
　　桂子傳香纔有信　日邊姓字一朝聞
　第二十五籖　　下
　　上食槁壤下黄泉　雙鴈高飛兩處眠
　　江水兩流人不見　世情險阻甚山川
　第二十六籖　　中
　　情歡意合兩諧和　玉燭揚明薦瑞多
　　却喜門庭無盗路　一星在户夕如何
　第二十七籖　　下
　　命蹇身迍正值秋　鬼神暗裏却相謀
　　風前月下逢花酒　只恐歡娱變作憂
　第二十八籖　　中下
　　管見終難奪經機　天工巧處未堪爲
　　一場世事眞棊局　東辟龍蛇任奮飛
　第二十九籖　　上中
　　涸魚頳尾仰清流　一線微生幾欲休
　　須待禹門三汲浪　明珠不向暗中投
　第三十籖　　上
　　泠暖炎涼厭世人　畫蛇斷鶴送天眞
　　却令門户無淹滯　筆下春回奪化釣
　第三十一籖　　上
　　憂憾何須問是非　但觀人事見天機
　　人從坎處多如意　一簇孤燈再焰煇
　第三十二籖　　下
　　崑山玉石未分明　瓦釜盆中聒耳鳴
　　小注大來時未泰　休將百計苦經營
　第三十三籖　　下
　　甘苦從前幾曆嘗　一生六度閱星霜
　　憂心佀醉人間夢　役役經營底事忙
　第三十四籖　　下
　　天上人間幾合離　孤中獨立欲扶危
　　折支折足應難免　火自焚身尚不知
　第三十五籖　　中
　　俄然平地起風波　人事年來襍𠴲多
　　准擬鹽梅歸大手　均平五味一調和
　第三十六籖　　上中
　　隔阻音書信尚違　春回草木未光輝
　　西山日落留殘照　更有行人天外歸
　第三十七籖　　中
　　水滿舟移等片時　孤歸未判易生疑
　　行人有意待明月　相見何須門紫芝
　第三十八籖　　中下
　　舉頭一片黑雲生　天際求名未得名
　　湏扣黃鐘方大響　好風吹送上蓬瀛
　第三十九籖　　中
　　江水西流欲問舟　等來功績幾時休
　　傍人相對傳消息　一箭雲頭看此秋
　第四十籖　　下
　　求財求利意如何　西北風來問渡河
　　得價明珠姑少待　人生一夢到南柯
　第四十一籖　　下
　　幾枝紅紫鬥芳菲　片片開花逐水飛
　　鶯巢燕子寧無意　休向人間說是非
　第四十二籖　　中
　　菊老秋衰萬物殘　追尋舊恨與前懽
　　驪珠出海猶埋彩　直指東門且掛冠
　第四十三籖　　中下
　　入雲青鳥未飛還　信在虛無縹緲間
　　日落秦樓三萬里　白雲山外有青山
　第四十四籖　　中
　　一憂一喜兩相扶　萬事臨頭噬欲圖
　　時日有如雞翼卵　行看末路有亨衢
　第四十五籖　　中
　　鼎新革故遇陽來　天際行人獲貴財
　　回首移公纔咫尺　務縁徒自莫疑猜
　第四十六籖　　中
　　利名機會遇三生　萬里鵬程掌上平
　　牛馬殊途猶不及　命如坎處且遲行
　第四十七籖　　下
　　出岫濃雲未得閒　淹今何日見青山
　　一蠻一觸空相敵　得惹虛名在世間
　第四十八籖　　下下
　　世態如兒不可論　事窮勢極有歸根
　　衣裳在笥先當愼　莫共神交與鬼言
　第四十九籖　　上吉
　　田家無歲不豐年　時變相將問老天
　　玉燭陽明魚葉夢　秋來得價利千千
　第五十籖　　上上
　　江頭少立避風波　天意從人奈若何
　　直待禹門春流暖　乘槎一直到天河
　第五十一籖　　下
　　人情依舊不如新　五十年來又一旬
　　是事總由心上斷　道傍築舍不湏論
　第五十二籖　　中下
　　孤燈剔盡未成眠　拭淚含情在目前
　　音信未逢人萬里　朝來忽見鵲聲傳
　第五十三籖　　上吉
　　時和歲稔世平明　此去鄉閭轉泰亨
　　神喜人歡終獲吉　百年心事幾圓成
　第五十四籖　　下
　　貪財鑿石渾無玉　用意淘沙未見金
　　爭奈謀爲皆未遂　要防川火與門心
　第五十五籖　　上上
　　南陽久卧草廬中　三顧翻然起蟄龍
　　天下蒼生霖雨望　果然造化比天功
　第五十六籖　　中
　　江湖久戀厭馳奔　走得芒鞋幾靨穿
　　百鳥栖巢知故道　一輪月缺再團圓
　第五十七籖　　下
　　雨花多襍雪花飛　江上漁郞舉釣時
　　夜靜水寒魚不食　滿舡空載月明歸
　第五十八籖　　中
　　角弓澄影映金杯　此日推求喜見猜
　　一段狐疑情意觧　沈痾痼疾自何來
　第五十九籖　　下
　　皎潔中秋月一輪　十分華彩照乾坤
　　無端却被西來雨　一片光明化作昏
　第六十籖　　下下
　　人生那可遇良辰　好事多磨信有因
　　待兔守珠難再得　空勞心力廢精神
　第六十一籖　　中上
　　風光和暢屬陽春　革故由來復鼎新
　　積善之家天降福　滿庭佳氣喜津津
　第六十二籖　　下
　　世態炎涼可奈何　東流西復易蹉跎
　　筭來萬事皆前定　計較奔波枉自勞
　第六十三籖　　中
　　林泉隱跡樂餘年　萬事悠悠總在天
　　門外有爭湏過了　運中財帛免憂煎
　第六十四籖　　中下
　　耕田鑿井隱山林　百事何勞苦用心
　　爲勸世人休逐利　貪名逐利個相侵
注生堂感應靈籖
　第一籖　　上吉
　　夜來吉夢葉態羆　家慶充閭立可期
　　孔子釋氏親抱送　定是天上石麒麟
　第二籖　　中平
　　莫言弄瓦不堪誇　吉夢分明葉虺蛇
　　異日結縭應貴顯　沈香亭北一叢花
　第三籖　　中下
　　君家瓜瓞遠綿綿　祚徹由來降自天
　　只恐臨盆生阻滯　更須作福保安全
　第四籖　　下
　　風雨冥冥花倦開　開花未久點蒼苔
　　何須更背宜男草　凡事皆從前定來
　第五籖　　大吉
　　奕業流方世澤長　雙飛玉燕葉休祥
　　日來貪聽喤喤泣　早掛枽弧射四方
　第六籖　　下
　　璋不純兮瓦不完　更堪平地起波瀾
　　若非早扣神明力　爭似孤舟渡險灘
　第七籖　　上上
　　一𣗳梧桐覆苑墻　枝頭鸞鷟已呈祥
　　這回得個超凡物　頭玉磽磽不可量
　第八籖　　也平
　　將信將疑事更遲　陰陽奇偶未能知
　　于今報爾分明道　近水芙蓉吐一皮
　第九籖　　上吉
　　六甲蹉跎期已至　晨昏當見充閭氣
　　臨盆坐草兩知虞　三果犀錢須早備
　第十籖　　中下
　　石上栽蓮難結實　水中種菊怎開花
　　假饒求得神眀力　夢裏分明見虺蛇
　第十一籖　　中平
　　春入園林雨露偏　海棠先吐一枝鮮
　　莫言空帶宜男草　此事悠悠縂在天
　第十二籖　　大吉
　　革故由來復鼎新　春風和氣喜津津
　　麒麟會掣黄金鎖　來作君家廊廟珍
　第十三籖　　下
　　造物𠎝尤自不堪　何須贅卜女和男
　　午前午後知消息　明月清風一擔擔
　第十四籖　　平
　　萬事悠悠屬大釣　也須盥濯問神明
　　分明說與中秋夜　雲散瑶空月一輪
　第十五籖　　上上
　　玉燕分明飛入懷　凡情何必更疑猜
　　親朋早辦金錢賀　好個文章冠世林
　第十六籖　　上中
　　鬱葱佳氣溢門庭　吉慶曾符太白星
　　異日分明生貴子　莫嫌寒舍又添丁
　第十七籖　　下
　　賦命由來有疾徐　何須計較實和虛
　　分明記得先賢語　縁本求魚不得魚
　第十八籖　　中平
　　碧桃紅杏闘芳菲　丹桂何曾見一枝
　　吉事未來休指望　更煩寧耐待秋時
　第十九籖　　中
　　能將陰德積冥冥　玉𣗳芝蘭漸滿庭
　　繼繼承承兹有望　何須蜾臝負螟蛉
　第二十籖　　下
　　片雲遮月夜冥冥　花落寒風子不成
　　烏鵲共栖仍共噪　吉凶全未見分明
　第二十一籖　　中平
　　年來時運尚乖虞　謾說龍駒與鳳雛
　　欲問眼前休咎事　更湏作福默相扶
　第二十二籖　　中平
　　欲問胞胎事有因　虺蛇已葉夢中頻
　　他時會見魚軒貴　非是尋常箕箒人
　第二十三籖　　中上
　　蘭桂芬芬異衆芳　謝庭從此好風光
　　莫言結實成陰晩　造物安排不在忙
　第二十四籖　　下
　　不事耕鋤獨守株　守株待兔兔偏無
　　笑他貪看中秋月　失却盤中照乘珠
　第二十五籖　　中
　　果木逢春已發萌　更資雨露遂生成
　　枝頭佳實還君採　莫被風吹着一驚
　第二十六籖　　上吉
　　彩鳳生雛日載陽　羽毛漸次備文章
　　筭來此事非容易　應是君家世澤長
　第二十七籖　　中
　　笑他連日喜非常　弄瓦由來說弄璋
　　但得初生如達易　下筦上簟不驚惶
　第二十八籖　　中上
　　積善之家慶有餘　果然入海得明珠
　　但將好事多修阻　力向神天作福扶
　第二十九籖　　中下
　　昨夢紅花插滿身　今朝到此不休眞
　　分明爲决狐疑意　在蓐由來帚畔人
　第三十籖　　下下
　　晨昏何必太懸懸　只合悠悠信自然
　　入海求珠珠未得　更防川火石皮連
　第三十一籖　　上吉
　　冥冥陰德默相扶　行盡崎嶇見坦途
　　不久須招田下力　早懸蓬矢與枽弧
　第三十二籖　　中下
　　一輪明月照深閨　欲葉態羆夢轉迷
　　莫嘆所求非所願　更湏陰力暗提携
　第三十三籖　　上中
　　時若來兮事有縁　焚香何必問神天
　　神天自合從人願　早晩能招力上田
　第三十四籖　　下下
　　力穡辛勤望有秋　懸知荑稗滿田疇
　　從今莫倦頻看管　作耗仍防二尾牛
　第三十五籖　　上中
　　採山果得連城璞　入水能探照乘珠
　　玉果青錢須早備　鬱葱佳慶已充閭
　第三十六籖　　中上
　　運去眞金皆失色　時來鐵𣗳也生花
　　于今漸得重重喜　不似從前空怨嗟
　第三十七籖　　中下
　　三十年來運未通　勞心勞力總無功
　　等閑一日遊南海　拾得明珠在掌中
　第三十八籖　　中平
　　向人嚅囁莫能言　口裏銜飴尚未吞
　　吉事悠悠那可必　幾回清曉與黄昏
　第三十九籖　　下下
　　三虫食血事多端　陰害相侵未得安
　　從使開花能結實　他時採摘不堪餐
　第四十籖　　中中
　　陽烏展翅正南離　這事分明不用疑
　　投燕懸鈴雙應瑞　也湏祈禱保憂危
　第四十一籖　　中中
　　嗣續悠悠君莫猜　生來造物早安排
　　眼前欲識剛柔理　昨夜陰精飛入懷
　第四十二籖　　中上
　　有意栽花花不發　等閑插柳柳成陰
　　于今剩得東風力　插柳栽花兩稱心
　第四十三籖　　上中
　　君家華胃已遥遥　鳳子龍駒信可招
　　眼下欲明遲速意　不過兩日與三朝
　第四十四籖　　中下
　　東君取次布陽和　景物芳菲入興多
　　須要明神求保庇　免交平地起風波
　第四十五籖　　中平
　　下筦上簟睡朦朧　夢裏分明蛇作龍
　　此兆必然生貴女　魚軒大侈淑人封
　第四十六籖　　上中
　　古來陰極復生陽　君子于今喜道長
　　夢斷黄龜吟未就　已聞在蓐泣喤喤
　第四十七籖上　　吉
　　此兆由來地澤臨　臨時萬事稱人心
　　幾年想像熊羆夢　此日柀沙剩得金
　第四十八籖　　大吉
　　好事分明在眼前　安排玉菓與犀錢
　　過門誰敢題凡鳥　頭角磽磽信可憐
　第四十九籖　　中下
　　消息微茫未有期　却來此處卜狐疑
　　分明不是東林桂　月照茶䕷花一枝
　第五十籖　　下上
　　日出三竿春霧收　青山漠漠水悠悠
　　漁郎莫道無魚覓　此處無魚别下鈎
　第五十二籖　　上中
　　梨實分明見赤蛇　神靈降瑞到君家
　　他旹頭玉磽磽長　裕後光前勝可誇
　第五十三籖　　上上
　　荏苒春光尚未過　陰陽交感氣融和
　　堂前湯餅多佳客　爭獻徐卿二子歌
　第五十四籖　　下
　　淘沙渾未見黃金　爭奈謀爲不稱心
　　去去好求陰力助　石皮川火恐相侵
　第五十五籖　　中上
　　累茵列鼎居華屋　不如有子萬事足
　　最好崐山一片玉　到頭但看祖宗福
　第五十六籖　　下中
　　心下遲疑喜又驚　一場好事未分明
　　後園桃李將成實　只恐風吹結不成
　第五十七籖　　下下
　　長江一望遠悠悠　蘆荻蕭蕭兩岓秋
　　夜半水寒魚不食　漁郎空自下金鈎
　第五十八籖　　中中
　　朝來乾鳥噪前楹　報道階前玉𣗳生
　　更賴陰功相護佑　免教坐蓐喜還驚
　第五十九籖　　上吉
　　作善由來降百祥　滿堂權笑弄圭璋
　　明朝更有堪誇處　樹穴探環知姓羊
　第六十籖　　上中
　　事在心頭君自知　祖宗陰隲暗相隨
　　鳩巢聞說生佳鷂　虎穴寧無産豹兒
　第六十一籖　　中下
　　途路崎嶇未坦平　濛濛煙雨晦前程
　　爲言速走多顛躓　何似優游緩步行
　第六十二籖　下
　　焚香叩齒告神天　何事孳孳種福田
　　眼下所求能遂意　果然火裏出紅蓮
　第六十三籖　　下下
　　簾幃高捲迓陽春　爭奈陽春未屬人
　　石上載蓮空望藕　枉勞心力枉勞神
　第六十四籖　　中平
　　庭外逢春掃緑苔　好將桃李及時栽
　　東君若果從人願　到底還他一度開


　徐仙眞録卷之二






徐仙眞録卷之三户三
　在京靈濟宫
　　蓋廟立碑
　永樂十五年丁酉
勑尚書方賓指揮林觀於北京内城西建靈
　濟行宫東西蓋親睦注生堂兩廊將帥兵
　從皆依福建祖宫本年九月十五日工告
　訖後值不謹室德十年乙夘秋復
勑工部同内臣於原基增廣蓋造規模輪煥
　正統元年丙辰正月十五日立碑榮封祭
　式有加於前
　　銀印二顆
　上清天樞院印如意紐銀印壹顆重捌拾
　　兩柒錢
　　人紅絲線縧壹條銀印池壹箇重捌兩
　　檀香描金匣硃紅油外套匣各壹箇俱
　　用錦襯裏銅事件鎖鑰全小象牙牌壹
　　箇大紅絨錦印禱壹箇銷金大紅平羅
　　夾袱貳條紅綿布表絹裏夾袱壹條
　上清雷霆玄省之印如意紐銀印壹□重
　　捌拾叁兩伍錢
　　大紅絲線縧壹條銀印池壹箇重袱兩
　　檀香描金匣硃紅油外套匣各壹箇俱
　　用錦襯裏銅事件鎻鑰全小象牙牌壹
　　箇大紅絨錦印褥壹箇相金大紅平羅
　　夾袱貳條紅綿布表絹裏夾袱壹條
　　銅印肆顆
　上清天樞院印壹顆
　　描金襢香匣壹箇紅絨錦襯裏黄銅印
　　池鎻鑰事件全硃紅油外而套匣壹箇
　　紅絹軟親裏黄銅事件鎖鑰全紅絹夾
　　印褥壹箇素紅絹夾袱壹條紅絹銷金
　　羅夾袱壹條
　上清雷霆玄省之印壹顆
　　描金檀香匣一箇紅絨錦襯裏黄銅印
　　池鎖鑰事件全硃紅油外套匣壹箇紅
　　絹軟襯裏黄銅事鎖鑰件全紅絹夾印
　　褥壹箇紅絹銷金羅夾袱壹條素紅絹
　　夾袱
　玄眞之章印壹顆
　　描金檀香匣一箇紅絨錦襯裏黄銅印
　　池鎻鑰事件全硃紅油外面套匣壹箇
　　紅絹軟襯裏黄銅事件鎻鑰全紅絹夾
　　印褥一箇素紅絹夾袱一條紅絹銷金
　　羅夾袱一條
　注生籍印壹顆
　　描金檀香匣一箇紅絨錦襯裏黃銅印
　　池鎖鑰事件全硃紅油外套匣壹箇紅
　　絹軟襯裏黄銅事件鎻鑰全紅絹夾印
　　褥一箇紅絹銷金羅夾袱壹條素紅絹
　　夾袱壹條
寳籙
　金闕眞人
　　大洞眞經一部八卷法詞一卷
　　合同環券九付蓬萊版策四面
　　朝眞謁簡十八面紫白交帶一付
　玉闕眞人
　　大洞眞經一部八卷法詞一卷
　　合同環劵九付蓬萊版策四面
　　朝眞謁簡十八面紫白交帶一付
　涇國夫
　　大洞眞經一部八卷法泀一卷
　　合同環券九付蓬萊版策四面
　　朝眞謁簡十八面紫白交帶一付
　衛國夫人
　　大洞眞經一部八卷法詞一卷
　　合同環券九付蓬萊版策四面
　　朝眞謁簡十八面紫白交帶一付
　聖父
　　正一盟威職籙一部三卷法詞一卷
　　合同環券一付職簡一付
　聖母
　　正一盟威職籙一部三卷法詞一卷
　　合同環券一付職簡一付
　查元帥
　　都功眞經一部一卷法詞一卷
　　合同環券一付軸頭四十六付
　　玉軸頭四十四付檀香軸捍玉簽全
　　金軸頭二付檀香軸捍金簽全
　　金嵌寳石珍珠玉軸頭一十八付
　　　降易時衣
　朝服二套每套
　　冠一頂　絹地織朝服七件
　　香皂縐紗竹涼胎捲雲冠一頂大紅線
　　　縧全　大紅素前後裳
　　大紅織金升降圓龍朝服
　　大紅彩粧錦綬　白素中單
　　大紅彩粧佩帶
　　大紅織金雲龍蔽膝五色絛全
　　織大紅金彩粧雲絨錦夾圭袋杷手墊
　　褥全
　　大紅平羅銷金雲夾包袱四條
　　硃紅漆飲金雲服匣一座銅抹金事件
　　　鎻鑰紅絨匾縧扛閣服匣卓全
　時衣
　　春季二套每年二月初一日更每套
　　　香皂縐紗巾一頂
　　　深青織金火燄霞線羅夾鶴氅一件
　　　白素線羅夾直領　白線羅夾道抱
　　　白線羅夾襖兒　白線羅夾裙
　　　白熟絹夾
　　　白御羅寳相花手帕
　　　青絲綿縧　　　白熟絹襪二雙
　　　青紵絲履一雙　　薰衣香十袋
　　夏季二套每年五月初一日更每套
御製重修洪恩靈濟宫碑
　　京師之有靈濟宫朕
皇高祖太宗文皇帝所建也
皇高祖功冠古今澤被天下治化之盛蔑以
　　加矣然在當時天人恊應百神效靈其
　　有陰翊顯佑之跡不容掩者必祠祀之
　　故於禁城坤隅建兹宫以奉
　二徐眞君之神蓋本成周咸秩無文之義
　　豈徒祈祝云乎哉惟神五代時南唐之
　　胤伯諱知證仲諱知諤其世系封爵與
　　其勳業應感之詳已具載
皇考修宫之碑朕嘗考其巓末而論之神之
　　天稟俱英邁絶倫又同心樂善自鎮金
　　陵撫逃亡寬賦稅民心固已仰戴及奉
　　命攻閩志殄兵革所至勞來安輯而人
　　皆望風降附間有阻山爲亂者亦誅正
　　渠魁餘悉釋弗治民以故皆德之相率
　　立生祠於金鰲峯下用展報事之忱則
　　其恩澤又入人深矣厥後神雖云逝而
　　精爽不没乃降靈是祠神筆仙簡具有
　　奇跡而民事之益謹凡遇水旱疾疫風
　　火之灾蝗蝝之孽有禱輒應其有迫險
　　阨乏嗣續鏖於戰陣叩神而應者不可
　　殫紀蓋自石晋開運歷宋嘉熙立廟賜
　　額至元元貞加封有金闕玉闕之稱大
　　仙上仙眞人之號固常著靈於一方然
　　猶未甚顯大也逮
皇高祖臨御之十有五年適遘疾弗豫百藥
　　罔効或有言神靈騐者竭虔而禱之果
　　丕形感應施以靈符妙藥服之脫然平
　　復
宗社以寧萬民有賴神功昭㫼於是爲大而
　　崇報之典亦靡所不用其極既朋加徽
　　號聯芳叠美有大新閩地廟宇春秋亨
　　祀嵗易時衣給户灑掃又於京師立行
　　祠以祀之賜額曰洪恩靈濟即兹宫也
　　祝號祭式有隆無二由是神之威靈赫
　　赫在天與日月同明與風霆並形而四
　　方萬國莫不膽仰而崇奉之而靈貺之
　　賜又不可書述矣猗歟盛哉自是以來
列聖相承益崇毖祀正統初
皇考英宗睿皇帝嘗重新宫宇進號眞君迄
　　今五十有餘年矣朕嗣
祖宗大業荷神庥庇深慮崇奉之心有所未
　　至廼於成化乙巳秋命内外重臣董工
　鳩材恢拓故基增置殿堂廊屋務極堅
　續越明年丙午落成琉璃金碧煥然
　輝映冕服供具秩然齊備於是上尊號
　伯曰
九天金闕縂督魁神洪恩靈濟慈惠高明
　上帝伸曰
九天玉闕縂督罡神洪恩靈濟仁惠弘靜
　上帝蓋本道書謂初領職斗宫云
神父母及妃因其故號悉易穹封擇日祭
　告厥靈有耀朕志斯愜咸謂不可無文
　　以示朕惟天地之氣至靈而不可測者
　　爲神人禀是氣以生其生也聰明正直
　　能𣗳勳庸垂不朽其没也又能闡靈應
　　福無窮者亦謂之神是誠有以扶天地
　　之元氣賛天地之化育者其享大爵膺
　　徽稱廟食百世與天地相爲悠久孰曰
　　不宜今神既新厥居龍輈雲旗陟降容
　　與椒漿瑶席歆亨朝夕必默有以斡乾
　　坤之化機溥有生之鴻澤上以佑我
聖母萬歲之壽中以保翼朕躬及儲闈百世
　　之繁下以敷錫臣民富壽康寧之福家
　　國萬年垂休而神亦永饗無窮之報此
　　朕之至願也爰勒石而爲詩曰
　　天生黄餘復爲神　斡旋造化乘風雲
　　濟利下至莫比餘　誰其若兹惟二眞
　　生當五季才不群　並領重鎮勞撫巡
　　首亂誅馘除垢氛　脇從不殺煦以仁
　　肫肫惠愛遺在民　鰲峯之陽廟貌存
　　欻忽靈感難具陳　旱禱輒雨潦晴臻
　　驅蝗滅火扶險迍　歷殿百年靈益振
　　於
皇高祖疾弗欣　　　百藥罔効神是詢
　　神賜符醫妙無垠　服之灑然疾脫身
　　廼崇報禮廟制新　廼薦徽號禮秩敦
列聖繼述祠事頻晨香夕幣何其厪
　　朕承大統逾二旬　屢荷神庇致精禋
　　載坧宫宇飭儀文　巍然煥然位居尊
　　祥烟瑞氣隨虬論　景福肸蠁來繽紛
　　佑我
兹闈千萬春　　　　　輔朕衍慶及後昆
　　普錫四海壽富均　惟神至靈壽方殷
　　勒銘垂休永不泯
　　成化二十二年本
　勑内宫監太監黄順陳貴太子太保定西
　　侯蔣琬太子少保工部尚書劉昭帷
　　靈濟宫廼
祖宗朝建以祀
　金闕
　玉闕二眞君之所朕自踐祚迄今累荷
　神庥遣官累賫香幣報祀之咸言祠宇庳
　　隘弗稱朕每聞之竊謂天子爲百神主
　　祀神國之大事也神居若此心其曷寧
　　比命太監韋興徃視具如衆所云即矢
　　心重新修蓋爰出内帑金帛發京營官
　　軍揀監局匠作勑爾順爾貴爾琬爾昭
　　提督經營之其殿廡廊房墻垣規制務
　　加於昔像設供器綵繪悉付興提調如
　　式以製仍次苐來聞爾等於應用物料
　　湏酌量多寡明白支用毋致浪費匠作
　　人等用工湏勞逸均平毋致怨嗟仍嚴
　　束管軍管匠頭目毋得欺瞞作弊以致
　　誤事如違或量清責罰或送問懲治或
　　指實奏聞區處爾等受兹委託必恊心
　　殫慮俾人心樂於趨事一程堅固精好
　　庶副朕崇奉神明至意以迓景貺駢集
　　於國家溥沾於臣庶無窮期也爾等其
　　欽承之毋忽故勑
　　廣運
　　成化二十一年七月二十四日
　　之寳
皇帝勑諭官員軍民諸色人等
　　朕嗣統以來凡神明載在祀典者罔不
　　崇奉之惟謹矧
金闕
玉闕二上帝我
皇高祖太宗文皇帝建祠祀之者而崇奉之
　　意何可不尤加謹乎間因祠宇庳陋出
　　貲選材諏日勑内外大臣督工重修之
　　踰年告成其䂓制正爲玄都紫府前後
　　二殿中爲穿堂前爲軒後殿左右爲無
　　極通靈二殿前後東西列威虛明闡顯
　　祐高玄四殿殿各翼以畫廊殿之前爲
　　大闡威門旁東西有闢門二前列碑亭
　　四鐘鼓樓二瑠璃甎紙樓二又前爲天
　　樞縂門旁東西亦闢門一又前爲山門
　　扁曰洪恩靈濟宫旁東西亦闢門門内
　　列雲板鍾亭二旛竿二井亭二門房二
　　神庫二厨一法堂道房方丈東西以間
　　計縂三百五十有奇周圍繚以堅垣以
　　丈計長八十三又五尺廣五十七又八
　　尺山門外蓬萊閬苑二牌坊東西對峙
　　南蔽高垣延袤五十七丈許垣之南爲
　　靈濟桃源堂堂廡房舍若干楹亦繚以
　　垣凡幢幡法器供具所宜有者莫不完
　　備誠足以妥
二帝在天明靈而稱朕上繼
皇高祖崇奉至意特降勑護持之仍命太監
　　韋興按時徃彼提督住持人員責令應
　　役人户常川洒掃務令潔凈及禁約諸
　　色人等不許輕肆出入致有瀆慢繫放
　　頭畜致有損壞敢爲非橫欺凌道衆尤
　　湏嚴防抵换竊取器物等項其城宣德
　　間所賜宛平縣夾河莊地九頃七十四
　　畒仍付本宫管業以爲香火之需亦不
　　許人侵占如有此等輕則量情懲戒重
　　則奏請拏問治罪不宥故諭
　　成化二十一年八月十五日
　　　降印符籙
　　香皂縐紗巾一頂
　　深青織金火焰霞雲絹地少鶴氅一件
　　白暗骨朵雲銀絲紗直領
　　白生絹道袍　　白將樂布襖兒
　　白將樂布裙　　白熟絹單褲
　　白熟御羅寳相花手帕　青熟絲線縧
　　白熟絹襪二雙　青素紵絲履一雙
　　熏衣香十袋
　秋季二套每年八月初一日更每套
　　香皂縐紗巾一頂
　　深青織金火焰霞雲線羅夾鶴氅一件
　　白素線羅夾眞領　白素線羅夾道袍
　　白線羅夾襖兒　白線羅夾裙
　　白熟絹夾袴　白熟御羅寳相花手帕
　　青熟絲線縧　　白熟絹襪二雙
　　青素紵絲履一雙　熏衣香十袋
　冬季二套每年十月初一日更每套
　　香皂縐紗巾一頂
　　深青織金火焰霞雲紵絲夾鶴氅衣一
　　　件　　白暗骨朵雲紵絲夾直領
　　白紵絲綿道袍　　白綾綿襖兒
　　白綾夾裙　　白綾綿褲
　　白熟御羅寳相花手帕青絲線縧
　　白絹襪二雙　青紵綵履一雙
　　薰衣香貼十袋
　　　祭祀儀注
御祭用牲品
　正殿二壇每壇
　　犢一　籩十　䇺十　大羮一和羹一
　　黍　　稷　　稻　　粱　　帛二
　　爵三　酒
　親睦注生殿共四壇每壇
　　羊一　豕一　籩八　䇺八　和羮二
　　黍　　稷　　稻　　粱　　帛二
　　爵三　　酒
　元帥七土地一科名司二共十壇每壇
　　羊一　豕一　籩三　黍稷
　　爵二　酒一
　衆神二壇每壇
　　羊一　豕一　籩三　筐三　盞十
　　酒一
御祭用素陳設圖
　　正殿親睦注生堂殿共六壇每壇



　
　　元帥七土地一科名司二衆神二共十二壇每𡊨


　

賛禮
　班齊詣盥洗所搢圭酌水進巾出圭就
　位○迎神鞠躬拜興拜興拜興拜興平
　身○獻香詣前跪搢圭獻香出圭俯伏
　興跪搢圭獻香出圭俯伏興平身復位
　○獻帛詣前跪搢圭獻帛出圭俯伏興
　跪搢圭獻帛出圭俯伏興平身復位○
　獻牲素祭曰獻供詣前跪搢圭獻性出
　圭俯伏興跪搢圭獻牲出圭俯伏興平
　身復位○行初獻禮詣前跪搢圭獻爵
　　出圭俯伏興跪搢圭獻爵出圭俯伏興
　　平身詣讀祝位跪衆官皆跪讀祝俯伏
　　興拜興拜興拜興平身復位○行亞獻
　　禮詣前跪搢圭獻爵出圭俯伏興跪搢
　　圭獻爵出圭俯伏興平身復位○行終
　　獻禮詣前跪搢圭獻爵出圭俯伏興跪
　　搢圭獻爵出圭俯伏興平身復位○送
　　神鞠躬拜興拜興拜興拜興平身讀祝
　　官捧祝進帛官捧帛各詣瘞所○望瘞
　　禮畢
遣官致祭
每歲用牲陳設一次正月中旬擇日
正殿親睦注生殿共六壇每壇


元帥七土地一科名司二衆神二共十二壇每𡊨




　每嵗用素陳設一十四次惟眞君仙妃瑞
　　旦四次本壇用帛元霄四月八端午重
　　陽中秋臘八立春七次加獻時食冬至
　　正旦
聖節三次只依陳設
　正殿睦注生殿共六壇每壇




　元帥七土地一科名司二衆神二共十二壇每壇




　賛禮同上但搢圭曰搢笏無帛不進帛素
　　祭　　　　　　　畢道士舉樂諷經
　主獻官
聖節瑞旦冬至正旦七次
　正殿國公或侯伯　親睦殿禮部正官
　注生殿内臣
　元宵四月八端午重陽中秋臘八立春七
　　次禮部正官
　每月朔望并四時更衣用素陳設
　正殿親睦注生殿共六壇每壇




　元帥七土地一科名司二衆神二共十二壇每壇



　賛禮同上但不獻帛獻供
　主獻本宫官
　香燈
　　内府關支每月朔望二次每次
　　　降香十二炷碎檀降香各三觔
　　　馬牙香五十觔抹香三觔士一兩
　　　紅燭每枝重一觔一十二對
　　　重半觔二十四對
　　　香油二百觔
　　該廠關支每月一次
　　　炭七百觔炭餅三百片
　　　柴三千觔
　　祝文
御祭
　　維永樂拾陸年歲次戊戌十一月丁未
　　　朔初四日庚戌
皇帝　　　致祭于
　九天金闕明道達德大仙顯靈溥濟清微
　　洞玄冲虛妙感慈惠䕶國庇民洪恩眞
　　君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民洪恩眞
　　君
　　曰惟
　神道妙德玄功崇行著位列上眞領職
　九天出聖入神弘闡靈貺翼輔國家利濟
　　群生比者朕躬遘疾用藥百計罔底于
　　効賴
　神斡運化機默加佑護朝夕左右施以靈
　　符濟以天醫妙藥起死回生使困敝之
　　體既危而即安沈痼之疾盡脫而復舊
　　仰惟
　神德天高地厚銘心刻骨曷其敢忘兹以
　　太牢香幣時衣詣
　神報謝尚祈　歆格鑑朕斯忱尚
　享
　　　又
　　維永樂十七年歲次己亥正月丙午朔
　　十九日甲子
皇帝　　　致祭于
　九天金闕明道達德大仙顯靈溥濟清微
　　洞玄冲虛妙感慈惠護國庇民洪恩眞
　　君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民洪恩眞
　　君
　　曰兹者脩建
　　金籙大齋舉薦揚
皇考
皇妣之典普爲天下蒼生祈福超度一切冥
　　靈仰祈
　洪恩眞君敷達
上玄少伸誠孝爰及顯幽咸資和濟切惟
　洪恩眞君道妙德玄神化莫測精靈赫奕
　　默運感通乃致
穹祇昭格
列聖鑑臨卿雲瑞光屢呈五色之祥白鶴青
　　鸞允恊百靈之應綵旛結成於壽帶梵
　　氣彌護於醮壇惟
皇考
皇妣在天之慰悅實
　洪恩眞君導引之靈誠天人交慶遐邇蒙
　　恩朕心感荷曷其有窮兹以齋事完滿
　　謹具素饈詣官報
　　謝尚祈歆格俯鑒微忱尚
　　享
　　　又
　　維永樂十七年歲次己亥四月乙亥朔
　　二十七日辛丑
皇帝　　　致祭下
　九天金闕明道達德大仙顯靈溥濟清微
　　洞玄冲虛妙感慈惠護國庇民洪恩眞
　　君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民洪恩眞
　　君
　　曰兹者
　洪恩眞君於福建靈濟宫修建
　金籙大齋醮謝
上眞爲朕祈祝仰惟
　神化莫測道力弘深廼致
穹祇感孚
上玄鑒悅卿雲瑞靄屢呈五色之祥白鶴青
　　鸞連日蹁躚而至
　神靈倏降顯應非常皇圖荷革固之安朕
　　體賴更生之賜保安壽命水享康寧
　厚德深恩同於
天地銘心刻骨曷其敢忘兹以齋事完滿謹
　　以香幣齋品詣宫報
　謝尚祈
　歆格俯鑒微忱尚
　　享
　　　又
　　維永樂十七年嵗次己亥三月乙已朔
　　二十五日己巳
　皇太孫敢昭告于
　九天金闕明道達德大仙顯靈溥濟清微
　　洞玄冲虛妙感慈惠䕶國庇民洪恩眞
　　君
　九天玉闕宣化扶教上仙照靈博濟高明
　　弘靜冲湛妙應仁惠輔國佑民洪恩眞
　　君
　　曰兹者奉
祖父皇帝命來朝謹以牲醴庶品詣
　　宫致祭
　洪恩眞君其鑒之尚
　　饗
　遣官致祭
　　　京廟告成
　　維永樂十五年九月十五日遣某官致
　　祭曰作
神新廟于兹完成爰諏吉日奉
神居之惟冀神明赫奕香火興隆恩錫豐穰
　　福澤庶民萬年永久佑我邦家尚
　　饗
　　　真君瑞旦
　金闕九月十七日玉闕七月十五日
　　維年月日遣某官致祭曰
　　惟
神受職
九天燿靈下土敷佑黎庶翼輔國家道妙德
　　玄功崇行著兹者恭遇
眞君誕生之日特此素羞致祭
神其鑒知尚鄕饗
　　　加封聖眷
　　維本年十一月十七日遣某官致祭曰
　　惟
神於朕有功已加封號而追贈神眷之典在
　　禮允宜特加封
　父齊王忠武詡亮眞人
　母田氏仁壽淑善仙妃
　配許氏順助仁惠貞應仙妃
　配陶氏善助慈懿恭靜仙妃用伸告
　知尚饗
　　　保安營造
　維永樂十六年正月十三日遣某官致
　祭曰兹者營建北京宫殿天下軍民夫
　匠皆樂於趨事赴工不憚煩勞朕心念
　之未嘗少忘然工程浩大用工之際或
　飲食不得其時或寢處不能其所或凌
　寒冒霜早作晩息凡七情所感皆能致
　疾已嘗命醫用藥調治然人力所及有
　限醫藥所濟甚微匪仗
神明曷臻至惠惟
神大德輔
　　國庇民尚賴顯威默加
　　佑護使疾病不作沴氣潜消咸獲康寧
　　永賴無窮之慶
神其鑑朕兹意尚　饗
　　　聖節
　　維本年四月十七日遣某官致祭曰惟
神道德功　崇行著曩者朕躬遘疾賴
神默運精靈保扶翊衛致有今日兹以初度
　　之晨特以素羞致祭
神其鑑之尚饗
　　　加封告廟
　　維永樂十六年十二月二十七日遣某
　　官昭告曰惟
神道大德弘昭灼兩間故生致庇民之勳没
　　賛天地之化禦灾捍患物賴以寧曩者
　　朕躬遘疾罔底于効
神斡運鴻化大闡靈貺朝夕左右默佑朕躬
　　施以靈符天醫妙藥使困敝之體既危
　　而復安沈痼之疾盡脫而復舊弘濟難
　　厄遂獲更生中心銘感曷其敢忘已加
　　封神號以表朕懷然夙夜拳拳歉焉不
　　足今復加封
九天金闕明道達德大仙顯靈溥濟清微洞
　　玄冲虛妙感慈惠護國庇民洪恩眞君
九天玉闕宣化扶教上仙昭靈博濟高明弘
　　靜冲湛妙應仁惠輔國佑民洪恩眞君
　　用荅
鴻休少伸報
謝尚祈
昭格俯鑑微忱
　仙妃瑞旦
　　涇國正月十三日衛國七月十七日
　　維　　年　月日遣某官臻致祭于
　仙妃曰惟
　神德合至眞功叅玄化位躋仙品職受
九天庇育群生式彰顯應兹惟
　　誕生之日謹以素羞致祭
　神其鑑之尚　　饗
　　　敷達上玄齋意
　　欽奉
聖㫖
皇考太祖高皇帝膺
天眷命撫有寰區建萬世之弘規開太平之
　　鴻業
皇妣孝慈高皇后同勤開創弘濟艱難恊賛
　　萬機輔成内治朕賴
天地之祐
皇考
皇妣之靈紹承大統恪守
宗桃深惟負荷之艱莫展生成之報頋
　升遐之已久想
　陟降之如存爰舉薦揚特伸哀慕載惟四
　　海之大民物之繁均蒙
大造之含弘感賴
玄穹而主宰欲富欲貴欲壽考人心所同曰
　　雨曰暘曰燠寒天時罔測况水旱凶荒
　　之不偶而托瘥疾癘之無常顧一物之
　　靡寧惟妙躬之是責重念覆載照臨之
　　内幽明精爽之靈或依草附木而無依
　　或嘯月吟風而失所爰及飛走嚅動之
　　衆胎卵濕化之微久墮沉淪無由解脫
　　乃以永樂十七年正月初九日命道衆
　　於
　洪恩靈濟宫修建延禧普度羅天大醮七
　　晝夜一千二百分位仰祈
　九天金闕明道達德大仙顯靈溥濟清微
　　洞玄冲虛妙感慈惠護國庇民洪恩眞
　　君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民洪恩眞
　　君敷達
上玄少伸誠懇以展孝思尚冀風調雨順萬
　　方屢獲於豐年國泰民安四海咸躋於
　　壽域幽明普度遐邇蒙恩伏願
玄穹洞鑑
神道丕揚品彙熙融均囿甄陶之德
皇靈昭鑑並霑濟度之恩大地咸春群生蒙
　　福欽此
　　　設官奉祀
　　廟官曾陳孫祖居福清縣遵義里父全
　　贅閩邑積善里陳氏生陳孫因居而附
　　籍焉大明洪武丁丑始扶
　神筆判符藥地理吉凶無不響應後聞於
　朝永樂丙申遣使迎
　神遇事密禱應驗不爽愈敬愈靈永樂己
　亥五月十八日
欽賜冠帶守宫奉祀月俸米五石差人挈家
　　起取完聚遂於廟西官蓋房舍而住焉
　　　遣官奉祀
　　内臣一員
　　道録司道官一員
　　錦衣衛指揮林觀　　百户劉眞
　　　聽事校尉郭泰　廖眞
　　　選道燒香初選一十二名與福建祖
　　　廟同後節選添
　道士張守眞吴希敏張一寧　　曹承祖
　　殷一正　郭通　　姚可道　張福延
　　史道頤　崔守一　吴得中　陸上文
　　倪正道　婁景中　葛子眞　孫本道
　　盧混成　張友崧　吕道存　楊遇春
　　樊雲山　羅仲山　吕志中　鄭守清
　　朱道方　陳崇木　朱崇先　　道弘
　　　胡文　　史慶安韓得　　朱道安
　　　周宗道　錢用常金以寧
　　給户灑掃
　廟户蘇貴　王純　王興　劉政　襲顯
　　　高成　丁旺　張福　張眞　魏眞
　　　牛嵩　楊信　趙禮　張斌　董回
　　　魯貴　蘇能　李剛　范庸　劉興
　　　　已上二十户永樂二十二年十月
　　　　初一日抄蒙天字四萬五千三百
　　　　　號
　駕帖一將内官阮義傳有靈濟宫灑掃廟
　　　　户劉源等二十户常川灑掃廟宇
　　　　免他雜泛差役各家門首開張鋪
　　　　面一行雜差盡行優免奉
欽依照依舊例優免他欽此





徐仙眞録卷之四
　　建靈濟宫
　　　蓋廟立碑
　　永樂十五年正月二十八日欽奉
聖㫖着都指揮童俊按察司副使許昇
　　重新起蓋合用的人匠軍夫木植磚瓦
　　等料着工部行文書去辦欽此工部
　　字四千二百五十六號勘合着落布政
　　司會同布按二司重起蓋務要整齊本
　　年四月二十六日興工次年五月初六
　　日完成繼於南京鑿石碑并龜跌航海
　　而來仍集軍夫萬人建立其奉
勑督造官員
　　内臣張逹
　　錦衣衛親軍指揮使司委官張貴
　　太常寺少卿周訥
　　福建指揮使童俊
　　福建行都司委指揮韋庸
　　福建布政使司右叅政祖述
　　福建按察司副使許昇
　　合屬府縣官員
　　　陳樂圖



　　　謝上眞齋意
　　竊以　南唐世冑江左簪纓幼服詩書
　　恒修齋而執戒長膺爵位務積善以建
　　功總戎幸著於聲威仗鉞遂平於妖孽
　　志秉堅貞之節身全忠孝之名定國安
　　民實非所任封王廟食夫崇敢當况無
　　禍福以動人孰謂聰明而作聖救危濟
　　厄體
太上之好生應感隨機助
玄眞而行化詎期進列於崇階乃獲超躋於
　　仙品寵錫眞人之號侈封金闕之名捍
　　患禦灾忝作七閩之主宰儲祥集福敢
　　希五嶽之英靈綿延香火於萬年際會
　　風雲於今日深荷
聖情之眷念遂今廣貌之一新華萼聯輝既
　　　均諧於雍睦衣冠如在復大備於儀文
　　　闔門榮被於
　　褒加骨肉過承於
　　眷遇臣
　　欽蒙加封清微洞玄冲虛妙感慈惠䕶國
　　　庇民洪恩眞君
　　　妻許氏加封眞應仙妃
　　　弟加封高明弘靜冲湛妙應仁惠輔國
　　　佑民洪恩眞君
　　　弟妻陶氏加封恭靜仙妃
　　　父加封翊亮眞君
　　　母田氏加封淑善仙妃惟此湛恩之霶
　　　霈皆由
　大造之含弘夙夜兢慚無能報稱庸敷陳於
　　　悃愊特祗謝於
　上直保衛
　聖躬益衍齊
　天之壽興隆
　寳祚允同盤石之安雨順風調嵗臻豐稔河
　　　清海晏永樂雍熙
日月同明鞏
皇圖於萬世
乾坤並育集諸福於群生冀俯鑑於勤誠祈
　　上資於妙道
聖之念遂今廟貌之一新二蕚聯輝既均
　　諧於甕睦衣冠如在復大備於儀文門
　　門榮被於
　褒加骨肉過承於
　眷遇(巨)
　欽蒙加封清微洞玄冲虛妙感慈惠護國
　　庇民洪恩眞君
　　妻許氏加封眞應仙妃
　　弟封高明弘靜冲湛妙應在惠韓國
　　君弟妻陶氏加封恭靜仙妃
　　父加封翊亮眞君
　　母田氏加封淑善仙妃惟此湛恩之霶
　　霈皆由風雲於今日深荷
大造之含弘夙夜兢慚無能報稱庸敷陳於
　　悃愊特祗謝於
上眞保衛
聖躬益衍齊
天之壽興隆
寳祚允同磐石之安雨順風調歲臻豐稔河
　　清海晏永樂雍熙
日月同時鞏
皇圖於萬世
乾坤並育集諸福於群生冀俯鑑於物一同
　　上福於妙道
普希調格爲作證明
　　永樂十七年太嵗己亥二月十五日建
　　壇二十一日滿散回向文
　　　每月朔望
　　伏以皈心金闕宣琅函蕋芨之靈章稽
　　首瑶階祝
玉陛楓宸之睿算香雲繚繞恭炷爐薰虔誠
　　供養
　九天金闕明道達德大仙顯靈溥濟清微
　　洞玄冲虛妙感慈惠護國庇民洪恩眞
　　君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民洪恩眞
　　君
　聖父聖母聖妃聖子聖孫合殿威靈查邊
　　魏趙刁五大元帥岳許二元帥侍衛護
　　法仙衆宫庭土地䕶教眞官仗此眞香
　　普同供養
　洪恩靈濟宫以今朔望旦謹集道流恭詣
　　殿庭上香舉樂諷誦經誥行道回向化
　　貢凢儀恭望
　　大慈俯垂洞鑑帷冀膳聞
三境上祝
九重
　　欽願一人有慶萬壽無疆德日新日日
　　新體
天地高明之悠久壽萬嵗萬萬嵗等山河
　　鞏固以安寧四海晏清八方泰定民安
　　物阜雨順風調謹稽首皈依恭祝當今
皇帝萬嵗萬嵗萬萬歲
　　　每日侵晨
　　伏以昧爽朝眞望天衢而不遠齋心事
　　帝叩金闕以非遥敬伸小草之誠仰凟
　　高明之聽以今焚香虔誠供養
　九天金闕
　九天玉闕
　聖父聖母聖妃聖子聖孫合殿感靈查邊
　　魏趙刁五大元帥許岳二元帥待衛護
　　法仙衆宫庭土地護教眞官仗此眞香
　　普同供養
　洪恩靈濟宫以今清晨謹集道衆恭詣殿
　　庭行香祝賛諷誦經誥恭望
　　大慈俯垂洞鑑惟冀謄聞
三境上祝
九重欽願　洪恩溥博
聖德昭彰四海萬邦永樂昇平之治五風十
　　雨咸承大有之年
聖壽萬安
皇圖鞏固澤周品彙福被群黎
　　　毎遇時節
　　伏以四序推遷化育寔資於帝力萬方
　　寧輯陶鎔咸賴於神功式逢佳節之臨
　　敬致涓埃之凟以今焚香虔誠供養
　九天金闕
　九天玉闕
　聖父聖母聖妃聖子聖孫仗此眞香普同
　　供飬
　洪恩靈濟宫恭遇令節謹備時儀虔集道
　　衆諷誦經誥化貢凡儀欽願
　眞靈昭鑑施溥濟博濟之
　洪恩惠澤宏敷致時雨時暘之嘉應祝
皇圖於磐石祈
聖壽以齊天下及倉生均霑福利
　　　慶讃丹悃
聖節
　　臣某欽承
上命職奉
　靈祠荷
聖明治化之功感
　眞君庇佑之德無伸報荅有念皈依陟金
　　鰲第一之峰膽
玉陛九重之御伏念(臣)　詞稱今月某日
　　欽惟
　　紫樞紀瑞開
天壽之昌辰丹悃敷
聞効華封而三祝預向某曰祗就本宫謹集
　　羽流啓三日之道場閱
　　諸眞之寳範雝雝肅肅虔伸虎拜之誠
　　赫赫明明若覩
龍顏之近載稱載賀延壽延禧即日奏聞
天地申牒
　　眞司開建清壇依科修奉特設
　眞君凈醮拜讃本願燈儀回奉
　　諸神仍修醮禮營諸秘典善果周完設
　　醮謝
恩恭祈
　　景福伏願
皇帝陛下
至仁天若齊日月以照融
聖筭山如等乾坤而悠久庶徴屢應百寳常
　　登下民但擊壤以歡歌異域率梯航而
　朝貢已下情無任激切屏營俟
恩之至謹意
千秋
　　(臣某)職守
　　靈祠幸叨光於
　丹陛身躋鰲頂爰仰止於
　青宫良晨應星渚之呈祥率土咸露恍而
　　伸
　賀敬以今月日虔集道衆祗就本宫依
　　科修奉開啓道場宣達微忱板閱玄典
　　寅設
　眞君凈醮祝讃
　　北斗星燈營諸秘典善果週完設醮謝
恩恭祈
　　景貺伏願
皇太子殿下揄揚
祖德嗣承萬世之基亮弼
聖模永享千秋之壽益隆
　　大本躬履
　　至仁夷夏攸同神人忻戴(臣)下清無任
　　激切屏營俟
恩之至謹意
金闕瑞旦
　　信官某
　　伏以成功東海仙名夙列於崇階顯跡
　　南邦神貺大昭於
盛世忠扶
社稷曰正直以聦明惠及生靈俾安逸而富
　　壽兹遇
　　䧏祥於
　斗府特伸讃
　賀於瑶宫敬以九月十七日祗就本宫虔
　　集道流依科修奉敷通誠意開啓道場
　　燃祝星燈讃禮本願特設凈醮化貢凢
　　儀延奉
　眞慈恭祈
　　景福伏願
皇帝陛下壽齊山嶽頒曆象於四夷
德被乾坤大幅員於萬國祥圖瑞録弗停史
　　筆之書滯穗餘糧屢溢農疇之望
　朝野胥慶神人克諧臣下情無任不勝戰
　　惕之至謹意
玉闕瑞旦
　　信官某敬以
　　五明宫中發大願分形而扶教三山龍
　　首闡妙道顯跡而成功昭靈博濟於萬
　　年輔國佑民於今日伏念欽承
上命祗奉
　靈眞感
聖明治化之恩荷
　上仙仁惠之澤無從報荅有念修崇適逢
　　中元
　　地官之良辰恭遇
　洪恩眞君之瑞旦瀝陳卑悃上凟
　　高明敬登第一金鰲載仰
　九天玉闕特伸慶
　　賀少荅隆庥是日虔集道流依科修奉
　　敷通誠意開啓道場燃祝七政星燈讃
　　禮本願靈文仍設凈醮貢奉凢儀昭謝
天恩恭祈景福上願
聖壽等乾坤之久
皇圖鞏山嶽之安三光全而寒暑平五穀登
　　而人民育祠庭肅靜舉同人物之安康
　　善信皈依咸賴雲天之輔佑(臣)下情無
　　任不勝怵惕之至謹意
涇國仙妃瑞旦
　　信官某
　　伏以鰲峰仰止寵膺貞應之褒象服是
　　宜大闡注生之德上符
　金闕下睦蕋宫兹届鴻釣轉氣之良欣際
　　初度葉祥之吉特伸歡
　　賀庸荅
　懿慈敬以正月十三日虔集道流依科崇
　　奉修設
　仙妃特醮諷誦蕊笈靈文延奉諸宫菲陳
　　獻禮廻旋法席仰冀
　慈庥伏願
皇圖鞏固等磐石以同安
祚㣧昌隆衍本支於萬世化行俗美懽聲藹
　　芣苢之歌氣順時和率土獻璚芝之瑞
　　曷勝感戴永樂昇平下情無任惶恐之
　　至謹意
衛國仙妃瑞旦
　　信官某
　　伏以懿德徽柔恭靜允諧於
　玉國令儀清淑注生夙列於仙階委委蛇
　　蛇雝雝穆穆兹遇誕彌之瑞旦庸伸□
　　賀之微誠以七月十七日虔集道流依
　　科崇奉修設
　仙妃特醮諷誦蕋笈靈文延奉諸宫菲陳
　　獻禮廻旋法席仰冀
　慈庥上願
皇齡悠久頒曆象於萬年
聖治雍熙混車書於八表慶綿
祚㣧德被神人陰陽調玉燭之和髫耋享華
　　胥之樂下情無任惶懼之至謹意
　　祭祀儀注
　　行在禮部皆字五十二號勘合爲祭祀
　　事
　一祭物
　　計二壇每壇羊豕一果三帛一(白色禮制帛)
　　已上祭物於不係贓罰官錢内支價買
　　辦
　　一儀注執事六人
　　賛引引獻官至賛詯盥洗所賛搢笏盥
　　訖賛出笏引至賛就位樂作賛四拜樂
　　止賛奠帛行初獻禮替詣神位前賛搢
　　笏執事以帛進於獻官訖以爵進獻訖
　　出笏賛詣讀祝位跪讀祝畢賛俯伏興
　　平身賛亞獻禮執事自奠訖賛四拜賛
　　焚祝帛賛詣焚祝帛所賛禮畢
　一祭期春秋二仲月擇日行禮
　一祭文
　　維　　年歲次　月　朔越　日
皇帝遣致祭于
　九天金闕明道達德大仙顯靈溥濟清微
　　洞玄冲虛妙感慈惠護國庇民洪恩眞
　　君
　九天玉闕宣化扶教上仙昭靈博濟高明
　　弘靜冲湛妙應仁惠輔國佑民洪恩眞
　　君
　　曰惟
　神受職
　九天顯靈南服敷佑黎庶冀輔國家道妙
　　德玄功崇行著爰伸典禮嵗有恒祀兹
　　當仲(春/秋)謹以牲醴致祭尚
　　饗
　　陳設二壇每壇
　　　　　爵果羊
　　祖位爵果帛
　　　　　爵果豕

　　　設官奉祀
　　永樂己亥八月初四日
欽設奉祀官方文照專掌其事不預他政其
　　方文照乃祖廟檀越方珏之十二世孫
　　也永樂癸已先以稅户人材徴赴天官
　　歷事後授前職
　　　選道燒香
　　永樂十二年七月十一日兵部尚書方
　　賓錦衣衛指揮林觀奉
聖㫖福建洪恩靈濟宫少道士看香火還着
　　周郎中去那裏着有司選十二名老實
　　至誠道士在宫裏看香火每人月與糧
　　米五斗欽此
　　禮部皆字七十六號勘合遴選發宫
　　林示能　土宗駒　黄志孔　江八
　　洪伯達　毛海生　陳志琥　曾道晟
　　林志福　鄭維　　吴隆遜　劉文恕
　給户灑掃看守
　　万熉　林發　林得賢　詹盈
　　鄭永　已上五户先紿灑掃林禎
　　林順　林達　林政　林榕
　　林復保　林神　孫毎　孫珠郎
　　丁陳弟　江每弟　郭弟郎　劉玉
　　陳每弟　趙原　卞原
　　已上十六户續添看守
　通奉禮部秋要三百三十五號勘合優免
　　户差



徐仙眞録卷之五
　祠產
　洪恩靈濟祖宫
　田園陸畒玖分
　　夏稅鈔貳拾玖文
　　秋糧米正耗叁斗玖升壹合
　本里肆畒玖分(毎畆科正米伍升肆合貳)
　　夏稅鈔貳拾壹文
　　秋粮米正耗貳斗捌升肆合
　宅後圍田計壹畆陸分
　　賢字叁號田壹坵土名宫前溪乾量計
　　　貳分柒釐租穀壹石壹斗正
　　賢字肆號田壹坵土名文廟前量計柒
　　　分租穀貳石捌斗正
　　賢字伍號田壹坵土名桂宫前量計陸
　　　分叁釐租穀貳石伍斗正
　浿洋東圍田計貳畆捌分
　　敬字陸號田壹坵土石宏路下量計壹
　　畆叁分捌釐租穀伍石伍斗貳升正
　孝字壹號田壹坵土名牌邊量計貳分
　　　貳厘租穀捌斗捌升正
　　中字壹號田壹坵土名宏路下量計壹
　　　畆貳分租穀肆石捌斗正
　陳倉圍驚字陸號田叁坵土名文殊庵邊
　　　應分租穀壹石伍斗正
　園貳畆(每畆科正米伍升)
　　夏稅鈔捌文
　　秋粮米正耗壹斗柒合
　石垾圍荔枝叁拾株土名嶼山宫前折園
　　　壹畆捌分
　坑裏圍荔枝貳株坐落倪舍後折園壹分
　宅後圍荔枝貳株坐落桂宫後折園壹分
　洪恩靈濟宫
　田園貳畒陸分
　　夏稅鈔壹拾壹文
　　秋粮米正耗壹斗肆升壹合
　田壹畆肆分(每畆科正米五升四合二勺)
　　夏稅鈔陸文
　　秋粮米正耗柒升柒合
　陳充圍田計玖分
　　而字十號田壹坵土名神宫前量計叁
　　　分玖厘租穀壹石貳斗正
　　上字玖號田壹坵土名道者壠量計五
　　　分壹厘租穀壹石伍斗正
　郭塘圍横字柒號田壹坵土名神宫前量
　　　計伍分租穀壹石伍斗正
　園壹畆貳分
　　夏稅鈔伍文
　　秋粮米正耗陸升肆合
　郭塘圍園貳坪土名潢溪量計壹畆貳分
　旗龍山靈濟行宫
　田陸畆壹分捌厘(每畆科正米伍升肆合/貳勺)
　　夏稅鈔貳拾柒文
　　秋粮米正耗叁斗伍升捌合
　前洋圍田計貳畒伍分
　　存字貳號田壹坵土名前洋量計捌分
　　　租穀叁石叁斗貳升正
　　存字叁號田壹坵土名糞池兜量計伍
　　　分租穀貳石正
　　政字肆號田壹坵土名糞池兜量計陸
　　　分肆厘租穀貳石陸斗捌升正
　□舍墓圍　田計叄畒陸分捌厘
　　華字捌號田拾貳坵土名翁舍前量計
　　　貳畒柒分壹厘租穀捌石壹斗叄升
　　　正
　　華字玖號田叁坵土名翁舍前量計玖
　　　分柒厘租穀貳石玖斗壹升正













