#+TITLE: 南華真經章句音義--陳景元
#+DATE: 2018-05-12 10:21:54
#+SOURCE: github.com/kanripo/KR5c0129 master 7d870647                
南華眞經章句音義叙習一
　　　碧虚子造
太史公曰莊子嘗爲蒙漆園吏著書十餘萬
言漢書藝文志莊子五十二篇隋書經籍志
向秀注二十卷郭象注三十三卷又梁曠有
南華論二十五卷陶隱居眞誥序録曰莊子
受長桑公微言撰内篇七卷以三言爲題者
當是法璇璣之環轉三景之焕明故造眞誥
編爲七目亦用三字爲標隱居著述蓋有所
宗焉唐天寳中詔册莊子宜依舊號曰南華
眞經是知南華之義所來尚矣僕自𩮀角好
誦是經非事趣時破卷而已斯乃道家之業
務在長生乆視毁譽兩忘而自信於道矣豈
與有待者同日而論哉今述章句復成七卷
謂離章辯句委曲枝派也以逍遥游齊物論
養生主人間世德充符大宗師應帝王七篇
爲内實漆園命名之篇也其次止以篇首兩
字或三字爲題故有外篇十五雜篇十一或
謂外雜篇爲郭象所删修又按陶隱居曰莊
子作内外篇而不言其雜篇復覽前輩注解
例多越略殊難稽考今輒於二十六篇之内
取兩字標目而一段成篇者得駢拇馬蹏胠
篋刻意繕性說劍漁父七篇以配内立名而
曰外篇其次讓王盜跖在宥天地天道天運
秋水至樂達生山木田子方知北游庚桑楚
徐无鬼則陽外物寓言列御寇天下十有九
篇比乎内外之日則奇偶交貫取其人物之
名則條列自異考其理則符陰陽之數究其
義則契言默之微故曰雜篇今於三十三篇
之内分作二百五十五章隨指命題號曰章
句逐章之下音家解義釋說事類標爲章義
書成嘗數其正經得六萬五千九百二十三
言合馬遷之所記十亡其四矣復將中太一
宫寳文統録内有莊子數本及笈中手鈔諸
家同異校得國子監景德四年印本不同共
三百四十九字仍按所出别疏闕誤一卷以
辯疑謬公孫龍三篇以備討尋烏乎後之學
者不幸不見漆園簡莢之完篇章之大體妙
指浸爲諸家裂元豐甲子歲上元日叙
南華眞經章句音義卷之一
莊子姓莊名周或字子休宋之蒙城人也與
梁惠王齊威王同時嘗爲漆園吏師長桑公
子受其微㫖著書十萬餘言目之曰南華論
其學本於黄老又師楚人蜎淵後隱於抱犢
山服北育火丹白日昇天補太極闈編郎唐
開元十九年五月四日侍中裴光庭請册四
子天寳元年二月二十日詔册莊子宜依舊
號曰南華眞經文子號曰通玄眞經列子號
曰冲虚眞經庚桑子改爲洞靈眞經南華者
義取離明英華發揮道妙也
內篇逍遥游一内七篇曰漆園所命名也夫
人能无己然後功名泯絶始可以語其逍遥
游矣逍遥游者以其獨步方外矜誇未忘故
次之以齊物論夫齊也者忘物而自齊也而
未齊者即有彼我之論焉彼我循環入環中
之空則齊矣能以空自齊者未識死生之主
故次之以養生主主者精神骨骸之眞君也
形猶薪也主猶火也夫能存火者薪也薪盡
則火滅矣唯善養者莫知其盡復有獨耀者
不能與人群故次之以人間世夫處汙而不
染者善能和光同塵同塵故有德故次之以
德充符德形則物忘唯隱晦者才全才全則
可以爲師故次之以大宗師爲師者莫如眞
人眞人豈得有心哉无心則可以貳造化故
次之以應帝王夫帝王者大道之原教化之
主居四大之一爲萬物之尊廣矣深矣相者
莫能測矣其駢拇而下别无指義編次皆重
復衍暢七篇之妙云
　　　順化逍遥
北㝠本亦作溟覓經切嵇康云取其溟漠无
涯也梁簡文帝云窅㝠无極也鯤公渾切爾
雅魚子也名鯤者謂魚卵初化未辯鯨鰍取
其混同之義蓋言鯤爾鯤之將大不知其幾
千里也鵬古字作朋以爲朋黨之義故岀聲
與衆禽不别也蓋言朋輩爾朋之將飛不知
其幾千里也南㝠南海也義同北㝠齊諧户
皆切司馬彪云人姓名簡文云書名摶徒端
切鳥飛空以爪摶風作勢騰翥也扶摇爾雅
云飈風也色邪也嗟切助句不定之辭後倣
此是而已矣見文如海本舊作則坳堂於交
切成无英云堂庭坳陷之地芥吉邁切李頤
云小草也則膠古肴切又如字李云黏也風
斯相支切析也今培薄回切益也禮記曰墳
墓不培培猶治也夭於表切司馬云折也閼
於葛切司馬云止也李云塞也蜩田聊切司
馬云蟬也鷽鳩於角切本亦作學或作鷖音
預司馬云小鳩也毛詩草木疏云鶻鳩斑鳩
也我决喜缺乎穴二切李云疾也搶七良切
司馬云集也崔云著也支遁云突也榆音踰
木名枋而止音方李云檀木也文如海及江
南古藏本作搶榆枋而止控苦貢切司馬云
投也引也崔云叩也莽莫浪莫朗二切蒼七
蕩切又如字成云郊野之色遥望之不甚分
明也三餐七丹切果然文本作顆飽貌舂束
容切糧音良彼之二蟲又何知也見文本舊
作之二蟲又何知朝菌其隕切司馬云犬芝
也天陰生糞上見日則死一名白及故不知
月之終始也崔云糞上芝朝生暮死晦者不
及朔朔者不及晦支遁云舜英朝生暮落潘
尼云木檯也間文云欻生之芝也晦朔朔旦
也晦㝠也蟪音惠蛄音姑司馬云蟪蛄寒蟬
也一名蝭蟧春生夏死夏生秋死崔云蛁蟧
也或曰山蟬春鳴者不及秋秋鳴者不及冬
楚詞云寒螿也一云夏蟬也生於麥梗中亦
謂之麥節夏生秋死故不知春秋也㝠靈本
作幎李云木名也生江南以葉生爲春葉落
爲秋此木以二千歲爲一年大椿丑倫切李
云生江南一云生北方也此木三萬二千歲
爲一年此大年也見成本舊闕彭祖成云姓
籛名鏗帝嚳之遠孫善養性能調鼎進雉羹
於堯堯以其善調味必能養生善養生者必
能養人遂封於彭城其道可祖故謂之彭祖
歷夏經商至周年八百歲特聞崔本作待聞
　　　極變逍遥
湯史記云謚法除虐去殘曰湯帝嚳之後契
之苗裔姓子字天乙有聖德放桀於南巢棘
李云湯時賢人博物者也窮髮崔云北方无
毛地也山以草木爲髮羊角司馬云風曲上
行若羊角斥昌石切指名也一曰大也鴳亦
作鷃於諫切雀類也翶翔五刀切回飛也行
下孟切比毗至扶至二切李云合也而玉篇
音能奴登切說文熊屬足似鹿能獸堅中故
偁賢能也或如字而安也易宜建侯而不寧
鄭氏讀今不取徵如字司馬云信也崔云成
也宋榮子司馬云宋國賢人猶然笑之李云
謂猶以爲笑加沮慈吕切敗也數數音朔下
同司馬云猶汲汲也崔云迫促意也簡文所
渝切謂計數也列子李云鄭人名圄寇或作
御寇得風仙乗風而行與鄭穆公同時陸機
要覺云列子御風常以立春歸于八荒泠然
音零成云輕舉貌六氣風寒暑濕燥火謂之
六氣司馬云陰陽風雨晦明也之辯平免切
辯者變也郭象注云御六氣之辯者即是游
變化之塗也惡乎音烏成云猶於何也無己
音紀
　　　無己逍遥
堯史記云謚法翼善傳聖曰堯帝嚳之子姓
伊祁字放勛有聖德年十五封唐侯二十一
年登帝位都平陽堯立七十年得舜二十年
而老今舜攝行天子之政薦之於天堯避位
凡二十八年年百一十八在位九十八年而
崩葬陽城於詩爲唐國許由高士傳云字仲
武陽城槐里人遁耕穎水之陽箕山之下謚
曰箕公爝火音爵又子召切字林云炬火也
一云爟火謂小火也時雨成云神農時十五
日一雨謂之時雨浸子鴆切灌古亂切天下
治直吏切致理成功曰治直基切理也下不
再出以義求之鷦子遥切鷯音遼郭璞云桃
雀也成曰巧婦鳥也一名工雀一名女匠偃
鼠如字說文鼢鼠也李云鼷鼠也成云偃鼠
形大小如牛赤黑色獐蹏蹏有三甲象耳尾
端白好入河飲水金樓子云晋寧縣境内岀
大鼠其狀如牛土人謂之偃鼠天時將灾鼠
則從山中出遊畎畝散落其毛悉成小鼠五
稼盡耗也庖人鮑交切掌厨人也周禮有庖
人職尸祝之六切尸者太廟中神主也祝者
太常祝也謂執祭版對尸而祝之一云傳鬼
神辭曰祝樽子存切本作尊酒器也俎側吕
切肉器也
　　　无功逍遥
肩吾李云賢人也連叔李云懷道人也接輿
音餘高士傳云姓陸名通字接輿楚人隱之
賢者也與孔子同時而佯狂不仕常躬耕楚
王遺使以黄金百鎰車駟二乗聘之不應於
是夫負妻戴以游山海莫知所終无當丁浪
切司馬云言語宏大无的當也驚怖普布切
懼也逕古定切庭敕定切李云逕庭謂激過
也成云過差也亦是直往不顧之貌藐音邈
又弭沼切簡文云遠也姑射音液李食亦切
山名在北海中婥約昌略切李云柔弱貌處
子文云謂守雌靜而不爲物所傷也疵在斯
切病也司馬云毁也癘音厲李音賴惡病也
狂梁王切李云癡也瞽音古目无縫如鼓皮
也與乎音豫及也下同之觀古亂切聾鹿工
切耳不聞也瞽哉見天台山方瀛觀古藏本
舊作盲時女司馬云猶處女也向云時女虚
靜柔順和而不唱未嘗求人而爲人所求也
旁薄剛切又作磅礴薄博切司馬云旁礴猶
混同也萬物以爲一句絶世蘄音析求也乎
亂本作乿古治字後人轉寫作亂弊弊扶世
切簡文云弊弊經營貌浸子鴆切稽音雞至
也溺奴歷切塵垢古口切猶染汙也粃悲矣
切糠音康猶煩碎也陶徒刀切範土也鑄朱
庶切鎔金也堯舜堯已解前章史記云舜謚
法仁聖盛明曰舜顓帝六世孫也父曰瞽叟
母曰握登感大虹而生生於姚墟因即姓姚
生於嬀水亦曰嬀氏目有重瞳因字重華以
仁孝著於郷黨堯聞其賢妻以二女封邑於
虞年二十以孝聞三十總百揆年五十攝行
天子事年五十八堯崩年六十一代堯踐帝
位都蒲圾或言平陽或言潘潘今上谷也踐
位三十九年南巡狩崩於蒼梧之野葬於江
南九疑是爲零陵
　　　无名逍遥
宋人宋今梁國睢陽縣商後微子所封資章
甫李云資貨也章甫商冠也以冠爲貨越會
稽山陰縣斷丁管徒短二切司馬作敦敦斷
也四子司馬云王倪齧缺被衣許由汾水之
陽扶云切成云汾水出太原西入于河水北
曰陽今晋州平陽縣在汾水北昔堯都也窅
然烏了切李云猶悵然成云深遠貌喪其息
浪切
　　　適物逍遥
惠子司馬云姓惠名施宋人也爲梁惠王相
魏王成云梁惠王也昔居安邑國號爲魏後
爲强秦所逼徙於大梁復改爲梁僣號稱王
貽音怡遺也瓠音護種章勇切而實五石成
云大可容受五石也盛音成剖普口切判也
成云分割也瓢毗遥切勺也則瓠户郭切又
音護下同本作鏗音鑊落簡文云瓠落猶廓
落也司馬云瓠布護也落零落也言其形平
淺受水則零落而不容也呺然許橋切李云
呺虚大貌崔作𧦢吾爲于僞切掊之方垢切
司馬云擊破也龜手愧悲切龜手黑皮皴皺
也洴扶經切浮也澼普歷切李云澼聲也成
云澼猶擗也絖繭也謂擗繭於水中也絖音
曠小爾雅云絮細者謂之絖李云洴澼絖者
漂絮於水上絖絮也以百金以見江南古藏
本舊闕李云金方寸重一斤爲一金百金謂
百斤也鬻音育賣也技竭彼切術也以說始
鋭切又如字有難乃旦切之將子匠切大敗
必邁切不慮以爲大樽司馬云樽如酒器縛
之於身浮於江湖可以自渡所謂腰舟也慮
謀思也蓬之心郭云蓬生非直達者向云蓬
者短而不暢曲士之謂也
　　　无爲逍遥
樗敕魚切木名成云栲漆之類嗅之甚臭惡
木也或云似椿擁腫章勇切李云猶盤癭不
中丁仲切下同卷曲音權成云不端直也同
去如字李羌吕切狸力之切徃姓生二音司
馬云㹨也成云野猫也敖者五到切支遁云
伺彼怠傲謂承夫間殆也司馬音遨謂伺遨
翔之物而食之雞鼠之屬也跳音條不辟音
避下倣此機辟毗亦切成云機關之法覆車
之類也罔罟音古成云罝罘也犛牛吕之切
李音來成云犛牛猶旄牛也出西南夷其形
甚大山中遠望如天際之云无何有之郷廣
莫之野成云莫无也謂寬曠无人之處不問
何物悉皆无有故曰无何有之鄉彷薄剛切
徨音皇彷徨猶翱翔也一本作方羊廣雅云
彷徉徙倚也成云縱任之名也安所困苦哉
文本作安所窮困哉

南華眞經章句音義卷之一















南華眞經章句音義卷之二習二
　　　碧虚子造
內篇齊物論二
　　　齊我
南郭子綦音其成云楚昭王之庶弟莊王之
司馬名定字子綦有道之士居于南郭因以
爲號隱於蘄切憑也几音紀而嘘音虚吐氣
爲嘘嗒焉吐荅切解體貌似喪息浪切下同
其偶五口切匹也對也司馬云偶身也身與
神爲偶成云身與神爲匹物與我爲偶文云
喪偶者謂忘形神也顔成子游李云子綦弟
子也姓顔名偃謚成字子游何居斤於切處
也槁木古老切人籟力帶切簫管之音也風
俗通云舜作簫其形參差象鳳翼十管管長
二尺郭璞云簫管長一尺二寸一名爲籟今
詳其義籟者取其聲之衆也故有地籟天籟
非止簫籟之稱也地籟衆竅之聲也天籟即
人籟地籟之聲會歸天然故曰天籟夫音扶
大塊苦怪苦對二切元氣也混成也司馬云
大朴之貌噫乙戒切文云吐氣也萬竅苦弔
切怒呺胡刀切成云猶鼓怒呺叫也文云出
聲也翏翏良救切長風之聲也李作飂通作
參畏於鬼烏罪二切佳醉癸子唯二切李云
畏佳山阜貌成云扇動貌之竅崔本作窾似
鼻似口司馬云言風吹竅穴動作或似人鼻
或似人口似枅音雞柱上方木也今之斗㭼
是也簡文云欂櫨也似圈超權其院二切杯
圈也徐邈曰如羊豕之闌圈也似臼其九切
洼者烏携烏蛙二切司馬云若洼曲也污者
音烏司馬云若污下也激經歷切如水激也
古弔切司馬云聲若激唤也謞者音孝李虚
交切簡文云若箭去之聲司馬云若讙譎之
聲叱者昌實切司馬云若叱咄聲吸者許及
切司馬云若嘘吸聲叫者古弔切司馬云若
叫呼聲譹者音豪司馬云若譹哭聲宎者於
堯切一音杳司馬云深者也若深宎宎然咬
者於交切又音狡司馬云聲哀切咬咬然唱
于如字唱喁五恭切又音愚李云于喁聲之
相和也泠風音零李云泠泠小風也小和胡
卧切下同飄風鼻遥切司馬云疾風也爾雅
云回風爲飄厲風司馬云大風也向云烈風
也濟子細切向云止也調調音條刁刁都堯
切向云調調刁刁皆動摇貌比竹毗志必履
二切自取成云猶自得也
　　　齊智
大智閑閑何間切安也小智閒閒古莧切間
别也炎炎于廉切成云猛烈也簡文云美盛
貌詹詹音占李云小辯貌崔作閻閻魂交文
云寐則魂神交合是陰闔也其覺古孝切形
開文云覺則形識開張是陽闢也與接爲構
人世接識構結懽愛縵者末旦切寬慢也窖
者古孝切深固也密者隱匿也小恐曲勇切
惴惴之瑞切心不寧也縵縵𠉣忘其性也機
栝古活切機弩牙栝箭栝詛側據切呪也盟
音明誓也其殺色界切衰也其溺奴狄切其
厭於葉切没也如緘古咸切繩也老洫弋質
切深也義取深溺江南古藏本作溢復陽陽
謂生也哀樂音洛熱之涉切司馬云不動貌
姚音遥輕浮貌一云長也佚音逸縱放貌一
云過也啓詰以切開張貌態敕代切憍淫貌
一云意也蒸之膺切成菌其隕切芝菌也得
此忘言之道亦常道也未有彊名故云此也
眞宰養生主也其朕除忍切兆也百骸户皆
切成云百骨節也六藏江南古藏本作五藏
六府夫心肺肝脾腎謂之五藏大小腸膀胱
三焦謂之六府身别有九藏氣天地人天候
頭角之氣人候耳目之氣地候口齒之氣三
部各有天地人三三而九神藏五形氣四故
曰九舊本云六藏者謂腎有兩藏也其左爲
腎右爲命門也命門者謂精神之所含也男
子以藏精女子以繫胞其氣與腎通故言藏
有六也賅古來切司馬云備也簡文云兼也
其遞音弟眞君太一尊也苶然乃結切簡文
云疲病困之狀芒乎莫剛切芒昧也成心謂
妄成是非之心也與有如字黨與之與也神
禹史記云謚法泉源流通曰禹又受禪成功
曰禹字文命鯀之子啓之父也神禹者謂大
禹治水有神功故謂之神禹東巡狩至于會
稽而崩年百歲也吹也如字又叱瑞切猶鳴
也鷇音苦豆切司馬云鳥子欲出卵中而鳴
曰鷇音一云破卵出鶵曰轂
　　　齊是非
道惡乎隱音烏下同眞僞或作眞詭崔本作
眞然者也儒墨儒學宗周公文王墨學宗夏
禹道樞尺朱切如户樞之義中空而轉物也
以指喻指之非指以馬喻馬之非馬夫指馬
之義自司馬彪向秀郭象至有唐名士皆謂
漆園寓言構意而成斯喻遂解疏者㫖歸不
同今按公孫龍六論内有白馬指物二論乃
知漆園稽考述作有自來矣故備録二論附
章句餘事之後以示將來云故爲于僞切下
以義求之莛音廷司馬云屋梁也楹音盈司
馬云屋柱也厲如字惡也李音賴病癩也西
施司馬云夏姬也按句踐所獻吴王美女也
恢苦回切大也簡文本作弔恑九委切成云
奇變也憰怪音决李云憰乖也怪異也其分
如字復通扶又切下以義求之幾矣音機盡
也謂之道句絶崔讀謂之道勞云因自然是
道之功勞狙公七徐切司馬云狙公典狙官
也崔云養猨狙者也廣雅云狙獼猴也賦茅
音序與杍同橡子也賦謂敷布之義朝三暮
四司馬云朝三昇暮四昇天均崔本作釣陶
釣也昭文之鼓琴司馬云古之喜琴者師曠
成云字子野晋平公樂師或云賢大夫冀州
南和人生而無目善音律能致鬼神之枝策
司馬云枝柱也策杖也崔云舉杖以擊節也
惠子之據梧成云謂惠施以梧爲机據而談
論猶隱机者也或謂梧爲琴非是故載之末
年以其始好不廢故書之於今也堅白之昧
終夫離堅白合同異前輩亦講說不一今備
録公孫龍堅白論續指物白馬論之後以補
闕疑而其子又以文之綸終音倫綸緒也崔
云琴弦也雖我无成亦可謂成矣見江南古
藏本舊作雖我亦成也滑疑古没切亂也所
圖圖者蜆畫限域也謂域於分内紫而不用
也秋毫司馬云兔毫在秋而成至秋而尖細
故以喻小也殤子短命者也或云年十九以
下爲殤巧曆謂巧於曆數也
　　　齊道
有封封域也有畛之忍切畛界畔也李音具
謂封域畛陌也有左有右左陽右陰有倫有
義崔本作有論有議有分如字有辯别也有
競有爭並逐曰競對辯曰爭又謂爭鬥之爭
不稱尺證切不嗛欺簟切盈也又猨藏食處
也不嗛者猶無所蓄藏也徐邈音謙謂不貪
故無所謙遜也仁常而不周見江南古藏本
舊作成不忮之豉切逆也害也园五丸切圓
也幾向其衣切天府無不藏葆光無不蔽也
　　　齊治
堯舜並解逍遥篇宗膾古外切胥息徐切敖
五高切三國名也崔云宗一膾二胥敖三也
一云宗膾叢支胥敖蓬艾喻其蕃國卑小十
日並出鴻烈解云堯時十日並出謂祅蠻也
俾羿射之中其九日烏落而死者謂九日潜
退也
　　　齊物
齧五結切缺丘悦切王倪五嵇切高士傳云
王倪齧缺並堯時賢人惡乎音烏下同庸詎
其據切字林未知詞也庸謂庸常也詎何也
偏死司馬云偏枯死也鰌音秋魚名惴之瑞
切慄音栗恂音荀並恐懼戰悚貌猨猴音袁
侯芻初俱切小爾雅云秆謂之芻豢音患司
馬云牛羊曰芻犬豕曰豢以所食得名麇音
眉成云似鹿而尾長薦牋練切司馬云美草
也三蒼云六畜所食曰薦蝍音即蛆子餘切
蜈公也爾雅云蒺藜蝍蛆似蝗大腹長角能
食蛇腦帶崔云蛇也蝍蛆好食蛇眼䲭尺夷
切鳶也鴉於加切烏也嗜市志切猵匹羨切
狙七餘切司馬云猵狙一名獦牂似猨而狗
頭其雄喜與雌猨交異類牝牡也獦音葛牂
音臧或以徧狙爲二名獦牂爲二名皆非也
爲雌如字又音妻毛嬙在良切越王美姬也
麗姬力知切晋獻公之嬖以爲夫人也决喜
缺切驟士救切决驟疾貌崔云疾走不顧爲
决驟樊然音煩樊然猶糾紛也殽亂何交切
謂殽饌之雜亂泫户故切向云凍也崔云沍
涸也飄風振海毗霄切見江南李氏本舊闕
　　　齊死生
瞿鵲子其俱切士之道號也猶如鶡冠子長
梧子名立李云居長梧下因以爲號簡文云
長梧封人夫子向云瞿鵲之師孟浪並如字
向云孟浪音漫瀾無所趣舍之謂李云猶較
略也崔云不精要貌或云率略也之行下孟
切黄帝即本朝聖祖天尊也按大中祥符五
年十月二十四日眞宗皇帝御製聖祖九天
司命保生天尊降臨記云吾人皇九人中一
人之數是趙之始祖吾於世有功故再降乃
軒轅黄帝母氏感電夢天人生於壽丘史記
云生而能言後得道昇天聽敕定切瑩於迥
切認可道爲妙常猶視玉色以耳聽也時夜
謂雞能司時夜見彈徒旦切鴞于驕切毛詩
草木疏云大小如斑鳩緑色其肉甚美可以
作炙陳藏器本草拾遺云鴞古人重其炙固
當肥美一名梟一名鵂吴人呼爲𩴂魂惡聲
鳥也賈誼云鵩似鴞其實一物也一曰𪇑鶘
妖鳥也之奚音兮何也審何聲也旁日月薄
葬蒲光二切依也挾户牒切崔本作扶宇宙
治救切尸子云天地四方曰宇往古來今曰
宙脗武軫切李云無波際貌向音脣若兩脣
之相合也滑古沒切亂也向本作汩涽音昏
滑涽紛亂未定貌愚芚徒奔切芚然無知直
往貌劉得一作芼莫報切注云若愚而昏芼
說文艸覆蔓也相藴於本切積也予惡音烏
下惡乎同惡死烏路切弱喪息浪切文云秦
人孩孺移家于楚戀楚忘秦故云弱喪麗姬
已解在前艾封麗戎國艾地守封疆人之女
王所崔云獻公僣偁王蘄音析求也覺音教
下同竊竊竊竊自私貌如竊盜之自私也弔
如字弔生曰唁弔死曰弔詭九委切其解音
蟹者是旦暮遇之也達道之士以萬世猶旦
暮王子年拾遺記云扶桑萬歲一枯長生人
視之如旦暮此其類爾
　　　齊同異
黮闇音暗李云黮闇不明貌惡能音烏下同
天倪崔霓二音自然之分則是之異乎不是
也其无辯矣見江南古藏本舊作亦无辯然
若果然也則然之異乎不然也亦无辯矣見
江南古藏本舊无矣字化聲爭辯是非之聲
其猶變化耳曼音萬衍以戰切文云不停滯
貌司馬云无極貌搌暢也止也无竟極也窮
也崔作境
　　　齊因
罔兩郭云景外之微陰向云景之景也崔本
作罔浪云有無之狀纍乃蕩切李云曏也無
特獨也或作持操與音餘蛇蚹音附成云蛇
蚹蛇蜕皮也蜩翼成云蜩翼非翅也謂蟬蜕
殻也與寓言篇蜩甲同言非如蛇蚹蜩翼之
類有所因待吾之獨化出於自然何所待哉
　　　齊化
胡蝶徒協切蛺蝶也栩栩况甫切文云適性
貌成云忻暢貌徐云喜貌崔本作翩翩自喻
李云快也成云曉也志與音餘下同覺古孝
切蘧蘧音渠李云有形貌文云驚怪貌崔本
作據據引大宗師云據然覺今本亦作蘧
內篇養生主三
　　　養性分
有涯魚佳切分也又作崖縁督以爲經縁由
也督正也經常也以養羊尚切
　　　得生理
庖丁白交切庖人丁其名也成云掌厨丁役
之人管子有屠牛坦一朝解九牛刀可剃毛
文惠君司馬云梁惠王也所倚於綺切所踦
音螘觸也刺也砉然呼鵙切司馬云皮骨相
離聲響然許文許亮二切奏進也騞然呼獲
切崔云聲大於砉也中音丁仲切下同桑林
司馬云湯樂名崔云宋舞樂名左傳襄十年
宋公享晋侯於楚丘請以桑林注桑林湯天
子之樂名經首司馬云咸池樂章名則堯樂
也或云秦樂名譆音熙歎聲也技具綺切下
同所好呼報切臣以神遇向云暗與理會謂
之神遇不以目視集道遺照官知止官法也
法在知止而理未可停是以一朝解九牛也
而神欲行空窾己忘批備結鋪迷二切擊也
大卻去逆切謂閒郤交際之處大窾苦管切
空也肯苦等切著骨肉也一曰骨無肉也許
叔重云骨肉肯肯著也綮苦挺切司馬云猶
結處也文云肯綮謂交聚也大軱音孤郭云
軱戾大骨也崔云槃結骨也良庖良善也割
也司馬云以刀割肉故歲歲更作崔云歲一
易刀猶堪割也族庖司馬云族雜也衆也硎
音刑磨石也爲戒于僞切下同課然化百切
成云骨肉相離之聲也已解音蟹下同牛不
知其死也見文如海劉得一本舊闕提刀徒
嵇切躊直留切躇直於切閑豫貌善刀而藏
之善穩善也收刀不麤惡也
　　　遺刑累
父文軒司馬云姓公文氏名軒宋人也右師
官名宋人也惡乎音烏介音戒崔本作兀又
作𧿁斷足也郭云介偏刖也天與其人與並
如字又並音餘司馬云爲天命爲人事使獨
司馬云一足曰獨或獨曰介有與如字郭云
兩足共行曰有與
　　　遠樊籠
澤雉澤中之雉也一啄陟角切不蘄音析求
也樊中音煩李云藩也所以籠雉也雖王于
况切志氣盈豫貌又盛也
　　　釋縣解
老聃吐藍切廣聖義云字伯陽或字聃生楚
國苦縣瀨郷身長九尺蹈五把十美眉方口
雙柱三漏日角月淵具大聖之相居岐山之
陽西伯詔爲守藏史康王時爲柱下史昭王
時西度函關在周二百餘年秦失本又作俠
各依字讀老君友也三號户羔切其人也文
本作至人也少者詩照切遁天徒遜切逃遁
天理也倍情布對切加也倍加俗情也哀樂
音洛下同二本作憂樂縣解崔云以生爲縣
以死爲解火傳直專切傳者相傳繼續也


南華眞經章句音義卷之二









　
南華眞經章句音義卷之三習三
　　　碧虚子造
內篇人間世四
　　　化導
顔回史記云字子淵魯人也年二十九髮盡
白蚤死仲尼史記云姓孔名丘字仲尼魯人
湯之後生衰周之世有大聖之德回之師也
衛君司馬云衛莊公蒯聵也按左傳衛莊公
以魯哀公十五年冬始入國時顔回已死不
得爲莊公蓋是出公輒也行下孟切獨崔云
自專也國量音亮若蕉似遥切蕉不堅之草
言德澤虚美也醫於其切思其所行則庶幾
其國有瘳乎丑由切愈也所行見江南李氏
本舊闕譆音熙歎聲也若往而殆刑耳見張
君房本舊作若殆往而刑耳所爲子僞切相
軋於黠切輾轢也車所踐也信矼苦江切簡
文云慤實貌彊其兩切衒熒絹切賣也見江
南古藏本舊作術人惡烏路切下惡不肖同
有其美也崔本作人惡育云賣也與上衒賣
義相貫矣菑音灾下同菑夫音抉惡用音烏
若唯无詔句絶告也言也其捷在接切熒之
户扁切桀史記云謚法賊民多殺曰桀關龍
逄成云桀之賢臣盡誠而遭斬首紂史記云
謚法殘義損善曰紂王子比干成云紂之叔
父忠諫而被剖心拊音撫李云傴拊謂愛憐
之也下拂符弗切違戾也以擠子計切排也
是好呼報切叢支才公切胥敖解在齊物篇
有扈音户司馬云國名在始平郡按即今京
兆鄠縣也虚厲如字又音墟居宅无人曰虚
死而无後曰厲語我魚據切下同告也惡惡
音烏未允聲也下同容與成云放縱也文云
自恣其情也不訾音紫毁也蘄乎音析擎其
驚切跽其里切擎拱手也跽跟跪也曲拳音
權禮容貌无疵才斯切病也謫之陟革切罰
也不諜徒協切軍中反間曰諜師心自信成
心也有心而爲之其易邪心一之見張君房
本舊作有而爲其易邪皡天胡老切皡明也
不宜說文宜者所安也不茹音汝食也葷許
云切辛菜也未始得使句絶謂未曾得使虚
心而的有此身也其樊區域也闋者苦穴切
空也生白白者陽明也吉祥止止吉祥道也
夫虚靜絶念則道集矣坐馳形坐而心馳也
夫徇辭俊切李云使也所紐女九切系也成
云綱紐也伏羲許宜切即太皡三皇之始也
几蘧其居切向云古之帝王也散焉悉旦切
李云放也崔云德不及聖王爲散
　　　命使
葉公音攝文云姓沈名諸梁字子高楚莊王
之遠孫沈尹戍之子爲楚大夫食采於葉僣
稱公時北狄伐楚楚昭王懼使子高求救於
齊將使所吏切下待使同將命者也王使音
史役也令也慄之音栗李云懼也常語魚據
切下同寡不道以懽成江南古藏本作寡有
不道以成懽執粗音麤糯也不臧作郎切善
也爨七亂切欲清七性切字宜從清從清者
假借也清凉也熱與音餘下慎與同以任而
林切哀樂音洛下同不易如字移也又以豉
切云輕易也而惡烏路切下同乎諒誠信也
喪息浪切下同易以以豉切下同偏辭音篇
崔本作諞音辯氣息茀然符弗切崔音勃心
厲如字李音賴刻核幸格切漢書宣帝傳云
綜核名實于吉太平經有核事篇古人以核
作劾通用
　　　師傳
顔闔胡臘切崔本作盧魯之賢人隱者也先
事魯定公後適衛爲靈公太子師傅靈公左
傳云名元謚法亂而不損曰靈太子司馬云
蒯聵也後爲莊公蘧其居切伯玉名瑗字伯
玉衛之賢大夫也天殺天然好殺爲德无方
李云方道也爲蹶其月切敗也爲祅於喬切
地反物爲祅爲孽魚列切灾也或作孽嬰兒
崔云喻驕遊也無町徒頂切畦户圭切李云
町畦畔埒也无威儀貌无崖文云无禮法也
无疵似移切病也螳蜋音堂郎有命斧之蟲
勝任並平聲幾矣文本作幾殆矣爲其于僞
切下同媚養成云順則悦媚可以馴狎盛音
成下同矢或作屎同以□市軫切蛤類溺奴
弔切劉得一作尿從尾從水蚊音文蝱孟庚
切僕縁普木切向云僕僕然蚉蝱縁焉稠穊
貌崔音如字云僕御也而拊音撫
　　　不材惡名
匠石匠是工人之通稱石乃名也曲轅音袁
曲轅道名也櫟力狄切不材之木也社封土
曰社土吐也云能吐生萬物故謂之社其大
蔽必世切數千牛見張君房成玄英文如海
本舊闕絜奚結切集韻云絜束知其小大也
顔師古注漢書云絜繞也百圍李云徑尺爲
圍蓋十丈也十仞七尺曰仞觀者音官下同
匠伯伯長也爲衆匠之長也不輟丁岉切厭
於艷切散木悉旦切木以不材爲散速腐奉
斧切爛也液音亦樠亡言莫千二切司馬云
液津液也謂脂出樠樠然也崔云黑液出也
蠹丁故切見夢胡薦切惡乎音烏下同文木
謂才之美也櫨梨側加切橘均必切柚余救
切果蓏力果切木子曰果草子曰蓏泄思列
切萎泄在地也苦其崔本作枯掊普口切擊
也而幾死之散人句絶又惡知散木匠石以
不材爲散木櫟社以材能爲无用故謂匠石
爲散人也覺古孝切而診直信切占夢也詬
呼豆切厲如字詬辱也厲病也且幾音機近
也翦乎子淺切伐也
　　　神不矜能
南伯子綦即齊物篇南郭子也伯長也商之
丘司馬云今梁國睢陽縣是也千乗駟馬曰
乗將隱芘其所藾見張君房本舊作隱將芘
其所籟材夫音扶拳曲音權軸直竹切解如
衣軸之直解也咶食紙切齅許救切狂酲音
呈病酒曰酲
　　　材致不祥
荆氏司馬云地名一旦里名宋國有荆氏之
地宜揪柙桑宜此三文木也拱恭勇切把百
雅切司馬云兩手曰拱一手曰把狙七餘切
猴音侯獼猴也之杙以職切成云杆橛也以
繫杆獼猴也司馬本作扒音八云欲以栖戲
狙猴崔本作拔音跋云枷也三圍徑尺曰圍
之麗如字屋㮩也求禪音膳傍薄剛切司馬
云棺之全一邊者謂之禪傍故解古賣佳買
二切祓除也祭鬼也顙息黨切頌也亢鼻苦
葬切司馬云高也頞折故鼻高又仰也痔直
里切適河司馬云謂沈人於河祭也西門豹
爲鄴令方斷之
　　　䟽德養身
支離䟽成云四支離坼百體寬疏因以爲名
頤以之切於頂司馬云脊曲頸縮也淮南子
云脊管高於頂也會古外古活二切撮子外
子活二切指天司馬云會撮髻也古者髻在
項中脊曲頸低故髻指天也五管在上李云
管腧也五藏之腧皆在上也兩髀音陛崔云
僂人腹在髀裏也爲脅許劫切司馬云脊曲
髀立故與脅並也挫寸卧切摧也鍼執金切
司馬云挫鍼縫衣也治繲音懈故衣也謂補
衲舊衣也餬口音胡食也鼓筴初革切崔云
鼓筴揲蓍也播精崔云卜卦占兆也以食音
嗣攘如羊切三鍾司馬云六斛四斗曰鍾
　　　有用致患
孔子適楚史記云孔子圍於陳蔡楚昭王興
師迎孔子孔子適楚僅音覲纔也畫地音獲
郤曲郤曲乞約切退也謂退身曲全也郤曲
郤曲見張君房本舊作吾行郤曲轉寫誤也
郤音乞逆切今不取
內篇德充符五
　　　鑑道
兀者五忽切刖足曰兀王駘臺殆二音魯人
未見傳記從之如字李才用切下同常季仲
尼弟子丘也直後而未往耳直在駘後未得
往師之耳而王于况切盛也勝也其與庸亦
遠矣仲尼自伏庸下不亦太甚地覆芳服切
墜直類切而守其宗者也見江南藏本舊闕
肝膽丁覽切所喪息浪切下同最之徂會切
聚也鑑古暫切流水崔本作沫水受命於地
唯松栢獨也正在冬夏青青受命於天唯堯
舜獨也正在萬物之首見張君房本舊闕保
始之徵李云徵成也終始可保成也九軍李
天子六軍諸侯三軍通爲九軍簡文云兵書
以攻九天收九地故謂之九軍也自要一遥
切六骸身首四支也假人古雅切
　　　游内
申徒嘉成云鄭之賢人姓申徒名嘉兀足者
也子産姓公孫名喬字子産鄭之賢相也無
人即伯昬瞀人也古有道之士列子嘗師之
不足以自反邪張君房本無不字羿音詣堯
時善射人彀音遘張弓也中郭云弓矢所及
爲彀中中地丁仲切下不中同怫然扶弗切
暴怒貌不知先生之洗我以善邪吾之自寤
邪見張君房本舊闕子索色百切蹴然子六
切驚慙貌乃稱如字舉也
　　　務全
叔山无趾音止李云叔山字也无足趾也踵
朱勇切向云頻也崔云无趾故踵行見賢遍
切子不謹前句絶前行下孟切語魚據切孔
丘之於至人其未邪張君房本无其字賔賔
中外无主貌蘄音析諔尺叔切詭九委切諔
詭奇異也幻滑辦切桎之石切木在足也梏
古毒切木在手也
　　　德平
魯哀公定公子名將惡人醜貌哀駘臺殆二
音它徒何切李云哀駘醜貌它其名衛國之
士也常和户卧切下同惡駭胡楷切雌雄李
云禽獸屬也期年音基帀四時曰期傳國大
專切悶然音門李云不覺貌氾若浮劍切不
係也醜乎自可惡也崔本作媿无幾居豈切
俄頃也與樂音洛常使所吏切一本作遊㹠
子徒門切與豚同食音飲成云謂飲其乳也
少許照切少頃也眴若本亦作瞬音舜崔云
目動也謂死母眴曰若少頃之間也翣資所
甲切成云飾武之具武王所造形似方扇翣
以木爲衣以白布畫爲雲氣如今之攝也俠
車兩邊將軍行師陷軍而死及其葬日不用
翣資資送也之屨俱遇切復也取妻七句切
以滑音骨於兊徒外切悦也無郤去逆切間
也能離力智切閔子史記云名損字子騫魯
人仲尼弟子在四科之數不仕大夫不食汙
君之禄甚有孝行
　　　德忘
闉音因跂音企支離无賑市軫切闉曲也跂
不正也闉跂支離言脚常曲行體不正卷縮
也无賑名也又闉跂偃者也跂行也賑臀也
說始鋭切下同衛靈公已出人間世篇脰音
豆頸也肩肩胡田切李云羸小貌甕烏送切
㼜烏葬切李云甕㼜大癭貌大癭一領切瘤
也齊桓公史記云襄公庶子小白也謚法辟
上兼國曰桓爲孽魚列切惡用音烏下同不
斲陟角切雕斲也無喪息浪切天鬻音育養
也天食音嗣亦如字受食如字又音嗣
　　　无情
眇亡小切眇乎謙小貌謷牛刀切謷乎夸大
貌惡得音烏下同好惡呼報烏路二切倚於
綺切槁苦老切梧音吾而暝音眠成云槁梧
乃夾膝几也惠子好談名理行則倚木而吟
坐則凭几而睡天選宣轉息戀二切授也與
也任也鳴无理之言謂之鳴



南華眞經章句音義卷之三





南華眞經章句音義卷之四習四
　　　　碧虚子造
内篇大宗師六
　　　眞人行
庸詎其庶切庸用也詎何也不暮段乎切謀
也不慄音栗不濡而朱切濕也登假更夏切
至也其覺古孝切深深内息貌眞人之息以
踵章勇切踵足跟也故腎脉起於足跟也火
在水下故息無所不之衆人之息以喉水火
相亢故不寧極其嗌音益郭云咽喉也哇獲
媧切崔云結也言咽喉之氣結礙不通也天
機淺眞水濁則天光昏惡死烏路切不訢音
欣喜也不距音巨李云欣出則悦生距入則
惡死翛然音蕭成云無係貌顙息黨切頟也
頯渠追切徐去軌切郭云大朴貌向本作䫥
然說文權也淒然七西切煖然音暄徐况晩
切故樂音洛行名下孟切狐不偕成云姓狐
字不偕或云堯時賢人不受堯禪投河而死
務光成云黄帝時人身長七尺耳長七寸又
云商時人餌藥養生好鼓琴湯與天下不受
乃負石自沈于盧水伯夷叔齊搜神記曰孤
竹國有女悦其門下書生飮其墨汁而生子
棄猪圏中猪虚之不死其上生一根竹直上
與林相交家人以爲神便收養之及長有武
力後夏后氏列土而封之遂爲墨胎氏號曰
孤竹君成云遼西孤竹君之二子神農之裔
姓默台伯夷名允字公信叔齊名致字公達
父死兄弟相謙不肯嗣位聞西伯有道試往
觀焉文王崩武王代紂夷齊叩馬而諫武王
不從遂隱于河東首陽山采薇而食終餓而
死或曰夷齊謚號也謚法曰克教乗義曰夷
執正克莊曰齊箕子胥餘成云胥餘箕子名
也見尸子又云箕子胥餘沫身爲厲被髮佯
狂紂之叔父諫紂不從被囚奴戮或云胥餘
者伍子胥也諫吴王不從抉目而死沈尸于
江又云吴王賜子胥屬鏤之劍自死紀佗徒
河切成云湯時逸人踆于窾水而死申徒狄
商時人負石自投于河解在盜跖篇其觚攻
乎切鄉飲酒之爵也一曰觴受三升者謂之
觚邴邴音丙簡文云明貌崔乎取狠切向云
動貌簡文云遠貌滀乎敕六切簡文云聚也
又滯也厲乎厲嚴也崔本作廣云苞羅廣也
謷五羔切王云高邁於俗也綽昌略切寬也
其卓竹角切獨化之謂泉涸户各切竭也相
濡音儒吐沫也以沫音末相忘音亡
　　　不遯化
大塊苦對切解在齊物篇佚音逸於壑火各
切所遯杜本切遷也逃也爲樂音洛可勝音
升善夭徐廣注史記云夭幼少也張君房本
作少詩照切
　　　得道妙
可傳直專切太極未見氣也六極地數六故
曰六極乃陰之極者也先天悉薦切長於丁
丈切狶韋氏許豈切司馬云上古帝王名以
挈苦結切成云驅馭群品提挈二儀伏戲音
羲三皇之君取犧牲以充庖以襲氣母司馬
云襲入也氣母元氣之母謂道也又云伏戲
入同元氣故偁曰皇維斗李云北斗爲天下
綱維終古不忒它得切差也謂歷於終始指
建爲常無有差忒堪坏扶眉切又音肧司馬
云神名人面獸身崑崙山名在北海之北馮
夷司馬云清泠傳曰華陰潼鄉隄首人也服
八石得水仙是謂河伯也大川黄河也肩吾
神名太山東嶽也黄帝已出齊物篇玄宫黄
帝之後高陽氏也生有靈異得道處于眞宫
眞宫北方宫也禺强音虞山海經云北海之
渚有神人面鳥身珥兩青蛇踐兩赤蛇名禺
强北極山名西王母西王母傳云西王母者
姓緱氏字婉衿九靈太妙龜山金母也乃西
華至妙洞陰之極尊戴華勝佩虎章崑崙山
穴名曰少廣王母常居焉不復生死故莫知
始終或曰蓬髮戴勝虎齒善嘯者此乃王母
之使金方白虎之神非王母之眞形也彭祖
解在逍遥篇五伯夏昆吾商大彭豕韋周齊
桓晋文又音霸傳說音悦以相息亮切武丁
奄有天下乗東維騎箕尾而比於列星司馬
云傅說商相也武丁商王高宗也夢得傅說
使求之於天下於陜州河北縣傅巖板築之
所而得之相於武丁奄然清泰傅說星精也
東維箕斗之間天漢之東維也傅說一星在
尾星上言其乗東維騎箕尾之間崔本此下
更有其生无父母死登假三年而形遯此言
神之无能名者也
　　　才道相胥
南伯子葵或云即南伯子綦也女偊音禹古
之有道女人也年長張丈切孺子如喻切稚
子也弱子也惡惡乎音烏未允聲也已解人
間世篇後不復出下惡乎音同卜梁倚卜梁
姓倚名有才器人也亦易以豉切參曰音三
朝徹司馬云朝旦也徹達妙道也故見江南
古藏本舊闕殺生者不死戮貪生之賊者身
存生生者不生進益生之妄者速死攖寧音
嬰謂聖人隨物動靜雖櫻而寧也高誘注吕
覽櫻猶戾也副墨謂副貳翰墨者典教也自
此已下皆寓言耳洛誦灑洛讀誦也膽明見
理曰瞻明聶許慎說文附耳小說也謂密相
許與也需役音須待也役使也用也待使謂
行用也於謳烏侯切頌美盛德也玄㝠謂淵
幽也㝠漠也悟道幽漠也參七南切寥力彫
切參承也寥空也謂參承道極也疑始莫知
其末始有始也自副墨至淵㝠七重方可高
參寥廓至疑始九重方入太无難測之郷大
道无始之境矣
　　　死生友
子祀鴻烈解作子永行年五十四而病傴僂
子輿音餘子犁禮兮切子來四人並方外之
士爲尻苦羔切偉哉韋鬼切向云美也崔云
自此至鑑于井皆子祀自說病狀也拘拘音
駒司馬云體拘攣不申也曲僂力主切曲腰
也發背背骨發露也句俱遇切贅之税切指
天李云句贅項椎也其狀似贅言其上向天
也有沴音麗陵亂也跰步旧切𨇤悉田切旋
行不直貌而鑑古暫切嗟乎此子輿亂也汝
惡烏路切下同曰亡如字浸子䲴切漸也爲
彈徒旦切鴞户驕切炙章夜切解在齊物篇
哀樂音洛縣解音蟹下同无所係也喘喘尺
軟切環而繞出叱避昌失切无怛丁達切驚
也倚其於綺切鼠肝蟲臂以况微賤也不翅
詩智切則捍胡旦切捍抵也鏌鎁音莫邪昔
吴人干將爲吴王造劍妻名鏌鎁因名雄劍
曰干將雌劍曰鏌鎁王子年拾遺記云昆吾
山地中多丹鍊石爲銅銅色青而利草木皆
劍利土亦鋼而精其山有獸大如兔毛色如
金食土下之丹石深穴地以爲窟亦食銅鐵
膽腎皆如鐵其雌者色白如銀昔其國武庫
之中兵刃鐵器俱被食盡而封簽依然王令
撿其庫穴獵得雙兔一白一黄殺之開其腹
而有鐵膽腎方知兵刃之鐵爲兔所食王乃
召其劍工令鑄其膽腎以爲劍一雌一雄號
干將者雄號鏌鎁者雌其劍可以切玉斷犀
王深寳之大鑪力奴切惡乎音烏成然魂交
也蘧然音渠形開也覺古孝切
　　　相忘友
子桑户孟子反子琴張並方外之友相與猶
親也撓而小切挑徒了徒堯二切莫然莫无
也謂寂爾无言有閒俄頃也侍事見張君房
本舊作待編曲必連切謂編次辭曲以和琴
也李云曲蠶薄也相和胡卧切我猶崔本作
獨人猗於宜切辭也是惡音烏下同命之命
名也疣音尤决古穴切𤴯胡亂切潰胡對切
端倪音瀝芒然莫剛切无係貌彷薄剛切徨
音皇彷徨逍遥皆自得逸豫之名憒憒工内
切亂也以觀古亂切示也相造七報切詣也
下同相忘音亡下同道術如字邑中道也或
音遂言溝遂非是畸人居宜切不偶也而侔
於天音謀等也亦從也獨行之人不偶於俗
而從於天然也
　　　无情死
孟孫才李云三桓後名才魯之賢人崔云才
或作牛惡知音烏下同如覺古孝切下同駭
形崔本作咳云有嬰兒之狀旦宅形爲神舍
言遷易之速猶旦暮之宅所以乃說文乃象
氣之出難也庸詎其庶切下章同而厲厲至
也造適造作也獻笑獻陳也及排皮皆切排
推也寥天一力彫切謂天之寥寥高遠也一
者不二也
　　　游道域
意而子李云賢士也資汝資給也爲軹之是
切辭也語助也是也黥其京切劓魚器切李
云毁道德以爲仁義不似黥乎破㝠同以爲
是非不似劓乎遥蕩縱散也恣睢許維切自
得貌轉徙无係貌又變化貌其藩父煩切區
域也盲者一本作眇盲瞽解在逍遥篇以與
音豫及也下同黼黻音甫弗白與黑爲黼黼
似斧形也黑與青爲黻黻兩己相背也之觀
古亂也無莊之失其美據梁之失其力黄法
師疏云無莊古之美人也好莊飾爲務遇高
丘先生以理誨之遂悟乃遺其莊飾之美據
梁古之多力人也力能换梁易柱以力陵物
遇羡門子以道教之遂悟乃失勇忮之事鑪
音盧錘之睡之蘂二切李云錘鴟頭頗口句
鐵以吹火也成云鑪竈也錘鍛也謂治鍛之
義也曰噫音醫歎聲也崔云辭也又作意謂
呼意而名也我爲于僞切𩐎子兮切碎也長
於丁丈切
　　　坐忘
復扶父切見賢遍切下同蹴然子六切變色
貌墮許規切壞也離形力智切去超吕切无
好呼報切
　　　推極委命
淋雨音霖左傳云雨三日以往爲霖殆病殆
危殆也食音嗣不任音壬而趨七住切崔云
不任其聲憊也趨舉其詩无音曲也
內篇應帝王七
　　　不言之教
齧缺五結切下丘悦切王倪五兮切二人已
出齊物篇四問而四不知謂再四之問或齊
物篇中四問子知物之所同是乎一問也子
知子之所不知邪二問也然則物无知邪三
問也子不知利害則至人固不知利害乎四
問也蒲衣子尸子云蒲衣八歲舜與天下即
被衣王倪之師也泰氏司馬云上古帝王也
又无名之君也藏仁才剛切崔云懷仁心以
結人也簡文本作臧善也以要一遥切泰氏
之世見劉得一本舊闕徐徐司馬云安隱貌
于于司馬云无所知也簡文云徐徐于于寤
寐之狀
　　　无爲之治
日人實切中如字又音仲始李云賢人也肩
吾之師崔本无曰字以語魚據切庶民見張
君房本舊作式義度人欺德欺妄也涉海鑿
在洛切下同河溟海浩渺波涌難涉穿鑿爲
河必无成理確乎苦學切堅貌矰則能切罔
也弋逸織切以繩繫箭而射之鼷鼠音兮小
鼠也神丘社壇也熏香云切
　　　自然之化
天根喻无氣也無名人喻道也皆寓言殷陽
文云山名在衛州山南曰陽又云地名蓼水
音了水名不豫間豫也莽莫蕩切眇妙小切
六極之外陰陽之表也壙苦廣切垠力黨切
帠帠音藝法也於淡徒暫切於漠音莫
　　　聖人无名
陽子居居名也子男子通稱也嚮許亮許兩
二翻疾彊梁不容惡也物徹疏明用聰明也
不勌其眷切勞也胥相也易音亦技其綺切
藝也係如字怵心勑律切來田田獵也虎豹
以皮有文章見獵也猨音袁狙七餘切之便
毗肩切斄來狸二音來藉慈夜切踐也與躤
通用蹴然子六切改容貌功蓋侔也化貸吐
代切有莫舉名莫无也舉顯也推功於物不
顯其名
　　　聖人无常心
神巫曰季咸季咸姓名也巫覡男女之通偁
也心醉迷惑其道壺子名林鄭人列子師无
其文向秀本作无江南古藏或作玩又作既
玩既並非是得道與音餘世亢苦浪切必信
夫句絶相汝息亮切下同嘻音熙嗟也曏吾
許亮切地文地以不動爲文不震不正一本
作不□不止動靜不發也社德機藴道息念
也有瘳丑留切天壤天以發生爲壤名實不
入毁譽不入靈府機發於踵生氣一動上下
融和不齊側皆切下同鯢五兮切桓鯢鯨魚
也桓盤桓也之審如字簡文云處也司馬云
審當爲蟠蟠聚也崔作潘云回流所鍾之域
也鍾亦聚也淵有九名鯢止流濫沃氿雍汧
肥是爲九淵鴻烈解有九琁之淵至深也自
失如字徐音逸已滅不見也委於危切蛇以
支切至順之貌弟如字舊音頽靡順貌一云
頽靡不窮貌一云遜伏也波流波流至順莫
測貌爲其于僞切妻爨七判切食豕音嗣下
同彫琢竹角切塊然苦對切紛然而芳云切
亂也然見張君房本舊闕封哉不散也崔本
作戎云封戎散亂也
　　　寄託
无朕直忍切兆也
　　　開兊
儵音叔李云喻有象也忽李云喻无形也渾
胡本切沌徒本切寳玄眞經曰三氣未分謂
之混五行未彰謂之沌簡文云儵忽取神速
爲名渾沌以合和爲兒神速譬有爲合和譬
无爲七竅苦叫切孔也渾沌死崔云不順自
然彊開耳目也


南華眞經章句音義卷之四





南華眞經章句音義卷之五習五
　　　碧虚子造
外篇駢拇八
　　　養正性命
駢步田切並也併也拇音母謂足拇指連第
二指也枝指如字崔音歧謂指有歧也而侈
昌是切多貌於德德者容德也盜跖謂容美
爲父母之遺德也附贅章鋭切廣雅云疣也
釋名云横生一肉屬著體也又瘤結也縣疣
音尤說文云贅也列於五藏才浪切下同文
云肝木仁也肺金義也心火禮也腎水智也
脾土信也夫含識之徒禀生之類仁義之性
物皆有之少之與多自然已定雖顔孔相去
一分終莫之及况異於斯者乎今性多仁義
者必相矜而失性性少仁義者又相企而喪
眞奔馳於矜企之塗流蕩於是非之境上下
夸企豈是道德之正邪若乃人安其性多少
之情爲一物守其分仁義之理自齊任官各
當其材天下無不理矣淫僻匹亦切下同於
仁義之行下孟切崔云駢枝贅疣雖非性之
正亦出於形不可去也五藏之情雖非道德
之正亦列於性不可治也今設仁義之教以
治五藏之情猶削駢枝贅疣也既傷自然之
理更益其疾矣而多方於聰明之用也舊本
云而多方於聰明之用也張君房削去方字
與下文多於聰者相類駢於明駢拇爲不足
者比五指之數則謂之虧矣駢明爲多者以
兼倍他性則謂之有餘矣文章青與赤爲文
赤與白爲章黼黻音甫弗解在大宗師篇煌
煌音皇光也又目炫貌非乎言是也離朱即
離婁也司馬云黄帝時人百步見秋毫之末
又千里見針鋒是已猶是也五聲一本作音
宫商角徵羽六律黄鍾大簇姑洗蕤賔夷則
无射金金鍾石磬絲竹琴瑟簫管黄鍾君之
音也大吕六吕師曠解在齊物篇擢德音濯
拔也簧鼓音黄謂笙簧也鼓動也曾史史記
云曾參字子輿行仁史鰌字子魚行義纍劣
彼切瓦如字結繩聚无用之語如瓦之纍繩
之結也竄七亂切微也藏也句紀具切司馬
云竄句謂邪說微隱穿鑿文句也敝本亦作
蹩音婢跬犬蘂切敝跬分外用力不前貌楊
墨楊朱秦人墨翟宋大夫鳧音符脛形定切
鶴户各切齕恨没切齧也啼音提蒿目好羔
切蒿目喻昬亂以其多憂致目昏蒿蒿然饕
吐刀切貪也囂囂許嬌切讙聒企慕貌屈折
之熱切謂屈折支體爲禮樂也俞臾喻二音
謂嘘俞顔色爲仁義之貌纆音墨索也索悉
各切誘然皆生謂相誘呼聚以樂其生也訹
息有切連連司馬云謂連續仁義遊道德之
閒以撓而小切亂也性與音餘此下可以意
求後皆倣此三代夏商周殉辭俊切營也又
云殺身從人曰殉藏作郎切崔云好書曰藏
又善也方言云齊之北鄙燕之北郊凡民男
而婿婢謂之藏女而婦奴謂之獲張揖云壻
婢之子謂之藏婦奴之子謂之獲穀孺子曰
穀又善也牧羊牧養之牧挾音協筴初革切
李云竹簡也古以寫書長二尺四寸博塞悉
代切博奕之類也漢書云吾丘壽王以善格
五待韶謂之博塞也成云行五道而投瓊曰
博不投瓊曰塞伯夷死名於首陽伯夷已解
大宗師篇首陽山名在河東蒲坂縣盜跖死
利於東陵漢書云盜跖秦之大盜也東陵泰
山也又陵名今東平陵屬濟南郡又惡音烏
屬其時欲切係屬也徐音燭謂屬著也下同
俞兒音榆黄帝時善識味人也崔云尸子曰
膳俞兒和之以簧桂爲人主上食之行下孟
切
外篇馬蹏九
　　　智慧生偽
馬釋名云武也在下而行者也蹏音提馬足
甲也禦魚吕切敵也齕恨没切齧也翹祁饒
切舉也足崔本作尾而𩣱音陸跳也張君房
本作𩣱馬健也義許宜切飬也臺羲臺猶高
臺也路寢大室也伯樂音洛伯樂姓孫名陽
善馭馬石氏星經云伯樂星名主典天馬孫
陽善馭故以爲名燒之燒鐵以爍之剔之刺
歷切剪毛也刻之削甲也雒之羈雒其頭江
南古藏本作絡羈古宜切勒也馽丁邑切絆
前兩足也編之必然切皁才老切櫪也槽也
崔云閑闌養馬之所也棧士板切編本作檀
似牀曰棧以禦濕也又木棚也驟之士救切
整之整之以衡枙齊之齊之以鑣轡橛其月
切銜也鏣也飾音式排銜也謂加飾於馬騼
也鞭必然切筴初革切馬檛也帶皮曰鞭无
皮曰筴檛竹瓜切陶道刀切窯也埴時刀切
土也埴土可以爲陶器又土黏曰埴中規丁
仲切下同天放崔本作牧云養也塡塡音田
質重貌顛顛丁田切專一貌蹊音兮徑也隧
音遂道也舟梁舟船橋梁連屬其鄉王云既
无國異家殊故其鄉連屬遂長丁丈切攀普
班切援音袁牽也引也闚去規切惡乎音烏
不離力智切素樸普剥切蹩步結切躠悉結
切成云用力貌踶直氏切跂丘氏切成云矜
恃貌澶徒旦切漫武半切成云縱逸貌摘敕
歷切辟匹壁切成云折節貌純樸不殘成云
木金曰純樸未彫曰不殘犧樽音羲尊司馬
云畫犧牛象以飾樽也王肅云刻爲牛頭又
音先河切畫鳳凰羽以飾樽婆娑然也珪璋
音圭璋鋭上方下曰珪半珪曰璋不離别離
之離交頸頸領也相靡靡也相踶大計徒兮
二切蹋也小蹋謂之踶衡扼於革切衡轅前
横木縛軛又馬頸者也月題徒兮切崔云馬
頟上當顱如月形者也又謂縣在頟上制如
月形介古太切倪五圭五第二切李云介倪
猶睥睨也闉扼音因曲也鷙敕二切曼武半
切鷙抵也曼突也闉扼鷙曼距扼遲頓也司
馬云曲頸於扼以抵突也一云鷙曼旁出也
詭九彼切銜口中勒也詭銜吐出銜也竊轡
齧轡也崔云詭銜竊轡戾銜橛盜艱轡也赫
呼白切胥氏司馬云上古帝王也有赫然之
德使民胥附故曰赫胥蓋炎帝也含喃音步
縣跂音企踶直氏切跂丘氏切好呼報切
外篇胠篋十
　　　絶聖棄智
胠超居切司馬云從旁開爲胠一云發也篋
苦愶切探吐南切囊乃剛切匱其位切檻也
必攝結也收也緘古咸切縢崔本作同徒
登切約也緘縢皆繩也扃古熒切關也鐍古
穴切紐也崔云環舌也揭其謁切又音桀舉
也擔也負也擔丁甘切而趨七須切走也唯
恐丘用切向之亦作曏許亮切爲大盜于僞
切下同罔罟音古同之通名耒力對切犁也
一云耜柄也耨乃豆切鉏也或云以木爲鉏
柄所刺七智切闔户臘切社稷封士曰社封
穀曰稷邑屋州閭鄉曲者三百畝爲屋三千
六百畝爲邑二十五家爲閭二千五百家爲
郷萬二千五百家爲州田成子史記云齊大
夫田常也魯哀公十四年田常弑君簡公割
安平以東至琅邪自爲封邑自敬仲食采于
齊至威王爲齊侯故十二世也曷嘗不法聖
智哉舊作曷嘗不法聖人哉善人不得聖人
之道不立跖不得聖人之道不行則聖人之
利天下也少聖人生而大盜超掊擊聖人聖
人已死聖人不死雖重聖人是乃聖人之過
也彼聖人者天下之利器也自此已上十一
聖人張君房本並作聖智令從張本龍逄斬
被桀斬首比干剖普口切比干曰爲人臣者
不得不以死爭乃彊諫紂紂怒曰吾聞聖人
心有七竅剖比干觀其心萇直良切弘肔敕
紙切肔裂也萇洪周靈王賢臣也景王之大
夫魯哀公三年六月周人殺萇洪又云劉康
讒之於王曰萇洪遺叔向書曰子起晋兵以
攻周晋殺劉氏靈王乃剔萇洪而殺之于蜀
矣又云鈹裂而死又刳腸曰肔子胥靡容池
切靡爛于江解在大宗師篇故跖之石切之
藏才浪切魯酒薄而邯鄲音寒丹趙國都也
圖楚宣王朝諸侯魯恭公後至而酒薄宣王
怒欲辱之恭公不受命乃曰我周公之後長
於諸侯行天子禮樂勳在周室我送酒已失
禮方責其薄无乃太甚遂不辭而還宣王怒
乃發兵與齊攻魯梁惠王常欲擊趙而畏楚
救楚以魯爲事故梁得圍邯鄲言事相由也
亦是感應宣王名熊良夫悼王之子恭公名
奮穆王之子又云楚會諸侯魯趙俱獻酒於
楚王魯酒薄而趙酒厚楚之主酒吏求酒於
趙趙不與吏怒乃以趙厚酒易魯薄酒奏之
楚王以趙酒薄故圍邯鄲也掊普口切擊古
歷切聖智謂破碎聖智故曰絶聖棄智也縱
舍音捨盜賊盜賊所利謂金寳故曰不貴難
得之貨聖智已死大盜不起白云事業日新
新者爲生故者爲死故曰聖人已死也乗天
地之正御日新之變得實而損其名歸眞而
忘其盜則大盜息矣聖智不死大盜不止向
云聖人不死言守故而不日新牽名而不造
實也大盜不止不亦宜乎爲之斗斛以量之
向云自此以下皆所以明苟非其人雖法无
益權衡李云權稱錘也衡稱衡也錘直僞切
符璽音徒符分爲兩片合而爲一今銅魚木
契也璽玉印也矯之居表切竊鉤鈎帶也揭
其謁其列二切斧鉞音越能禁居鴂切下不
可禁同擿玉持赤切崔云猶投棄也殫音丹
盡也鑠絶詩灼切李云燒斷也崔云消壞也
下不鑠同竽音于成云竽形似笙並布管鈲
内三十六簧爲竽十九簧爲笙瑟本亦作笙
成云瑟長八尺一寸廣一尺八寸二十七弦
伏羲造膠音交攦吕係切李云折也崔云撕
也工倕音垂堯時巧人也之行下孟切鉗巨
炎切閉也攘如羊切却也不僻四亦切爚音
藥云火光銷也又散也容成氏至神農氏此
十二氏皆古帝王驪力池切畜氏江南古藏
本作驪連氏伏羲音希樂其音洛贏音盈裹
也負也糧音良而趨七于切上好呼報切下
同弩暖五切畢弋機兔網曰畢綱有柄形似
畢星繳射曰戈弩牙曰機鉤餌如志切罔罟
罾音曾笱音苟取魚竹器也成云曲梁也亦
筌也鉤釣也餌魚餌也罟謂之罔罾魚網也
削格上息約切下古百切削格所以施羅網
也成云以竹木爲之今鹿角槍也羅落罝子
斜切罘音孚成云鳥罟謂之羅兔罟謂之罾
罬謂之罦罦覆車也今切車也漸毒將庶切
漸漬之毒不覺深也又漸毒猶深害也頡户
結切滑乎八切謂難料理也又不正之語也
亦姦黠也解苦懈切垢苦豆切詭曲之辭又
並如字謂辯能解釋垢穢猶解嘲也每每母
罪切說文草盛上出也今言每每大亂謂其
亂如草之盛也上悖必内切薄食也下爍失
約切銷也中墮許規切壞也毁也之施始豉
切喘本作𧍒川兖切耎耳轉切動蟲也又无
足蟲也又地行之虫曰喘耎肖音消翹祁饒
切飛空之蟲曰肖翹李云翾飛之屬也舍夫
音捨符種種章勇切種種謂守種類不相侵
奪謂淳厚也役役之佞役役猶伋伋謂姦黠
也恬徒謙切惔徒暫切啍啍之純之閏一切
郭云以己誨人貌
南華眞經章句音義卷之五















南華眞經章句音義卷之六習六
　　　碧虚子造
外篇刻意十一
　　　守純素
刻意刻削也謂刻意令峻也意者心之用也
又意志也尚行下孟切離世力智切高論力
困切怨誹音沸徐音非李云非世无道怨己
不遇也爲亢苦浪切李云窮高曰亢枯槁苦
老切所好呼報切下同此朝直遥切藪素口
切釣魚雕叫切與魡同呼吸許及切熊經如
字又古定切鳥申禽之展足曰申導引李云
導炁令和引體令柔澹大暫切之質質正也
故曰聖人休焉休則平易平易則恬惔矣見
張君房本舊作聖人休休焉則平易矣平易
則恬惔矣邪炁似嗟切下同去起吕切其覺
古孝切純粹雖遂切不罷音疲非樂音洛下
同好惡烏路切於忤五故切逆也干越之劍
李云干谿越山俱出良劍又吴有谿名干谿
越有山名若邪並出善鐵鑄爲名劍柙而户
甲切下蟠音盤
外篇繕性十二
　　　恬智相養
繕性於俗學以求復其初滑欲於俗思以求
致其明見張君房本舊作繕性於俗俗學以
求復其初滑欲於俗思以求致其明繕時戰
切補也滑音骨亂也智生而无以智爲也見
張君房本舊闕信行下孟切下以行小行同
樂徧江南本作偏史記云樂極則憂禮粗則
偏矣鄭玄注云樂人之所好也害在溼夸禮
人之所勤也害在偏略又云及夫敦樂而无
憂禮備而不偏者其唯大聖乎不冒莫報切
覆也混胡本切芒莫剛切崔云混混芒芒未
分時也澹徒暫切不擾而小切應節見張君
房本舊作得燧人音遂伏戲音羲燧人伏戲
皆古之帝王𣝨古堯切淳音純離道力智切
心與心識如字向本作職云彼我之心競爲
先職博溺乃瀝切世喪息浪切下同弗見賢
徧切危然郭云獨正貌司馬本作恑獨立貌
崔本作垝音如累垝之垝垝然自持安固貌
又何爲乎哉見張君房本舊作又何爲哉樂
全音洛下同非性命之有也見張君房本舊
作非性命也儻來吐黨切意外忽然來者耳
崔作黨衆也可圍魚吕切與禦同扞也不爲
于僞切下同倒置之民崔云逆其性命而不
順也向云以外易内可謂倒置
外篇說剱十三
　　　神武
趙文王司馬云惠文王也名何武靈王子洞
紀云周赧王十七年趙惠文王之元年一云
案長歷推惠文王與莊子相值雖然亦恐寓
言以暢意也喜劍許記切下同夾門音協好
之呼報切下同不厭於監於豔二切悝苦回
切太子名當何敢言見張本舊作尚募音慕
說王解也如字又音悦與使所吏切幣從才
用切蓬頭步公切謂著兜鋒也有眊故如蓬
成云髮亂如蓬突鬢必刃切鬢毛突出云又
云謂鬢髮短可淩突人也垂冠將欲鬥故冠
低傾也一曰突騎帽也曼胡莫干切曼胡之
纓謂麤纓无文理也成云屯項抹額也短後
之衣成云爲便於武事也瞋目赤眞切張也
語難艱難也勇士憤氣積於心胸言不流利
也又乃旦切既怒言語爲人所畏難與見賢
徧切下劍見同王脱士活切千里不留行十
步殺一人則千里无敢拒者乃校司馬云考
校取其勝者也一本作教士敦都昆切司馬
云敦斷也試使用劍相擊斷截也御杖直亮
切用杖也燕音煙谿石城爲鋒成云燕谿地
名在燕國石城在塞外此地居北故以爲鋒
鋒劍端也齊岱爲鍔五各切成云齊國岱岳
在東故以爲鍔鍔劍刃也又劍稜也晋衛爲
脊成云晋衛二國近趙地故爲劍脊也周宋
爲鐔音淫成云周宋二國近南故以爲鐔鐔
劍環也又劍珥也其旁鼻也帶所貫鐔也又
音尋韓魏爲鋏古協切成云韓魏二國在趙
之西從以爲鋏鋏劍把也又云鐔從稜向背
鋏從稜向刃也裹以音果渤海滄州也常山
北岳也五行以五行制區宇刑德論刑德臨
御群生行以秋冬隨天道以行止也制論開
持行皆鑄造行用也芒然莫剛切四鄉四方
也肝肺芳廢切竊爲于僞切三環繞也聞義
而愧繞饌三周不能坐食服斃婢世切忿不
見禮皆自殺也
外篇漁父十四
　　　貴眞
緇維司馬云黑林名也或作帷杏壇司馬云
澤中高處也杏生其上又壇名也漁父或云
是范蠡也鬢眉一本作須眉交白交俱也一
本作皎揄音遥謂垂手衣内而行也袂面世
切距陸距至也飾禮一本作飭音敕齊民齊
等也謂齊等之民也又平民也君與音餘下
同以危或作僞其分又作介離也杖杖即橈
也方言楫謂之橈或從舟挐音如說文持也
又女居切牽也還鄉香亮切或作嚮緒言猶
先言也又餘論也竊待或作侍咳苦代切唾
吐卧切相丘息亮切助也曰嘻香其切笑聲
也之好呼報切下同丘少詩召切下同而經
經營也又理也度也不屬音燭長少丁文切
後遇長同不勝音昇行不下孟切工技其綺
切貢職或作賦春秋後倫朝覲不及等比也
攘伐攘除也不□音敕八疵祀知切病也之
揔覽也監也以敗補邁切毁他曰敗惡人烏
路切下同張君房本作德人之慝他得切善
否悲美切惡也兩容顔適善惡皆容顔貌調
適也以挂音卦别也之叨吐刀切狠胡壑切
愀然七小切慙悚貌愈數音朔不離力智切
故彊其丈切下同歡樂音洛下同禄禄如字
又音録謂形見爲禮也司馬云録領録也可
與往者往進也早湛丁南切下同溺也丘得
遇也或作遇謂得過失也而比如字謂親見
比數也又毗志切乃刺七亦切波定謂船行
故水波去遠則波定旁車步浪切萬乗繩證
切下同伉禮苦浪切敵也倨音據敖五報切
曲要一遥切磬折之設切吾語魚據切
雜篇讓王十五
　　　治内
堯以天下讓許由語在逍遥篇子州支父音
甫李云支父字也即支伯也幽憂之病吕氏
春秋引此章高誘注云幽隱也詩云如有隱
憂我心不悦未暇在於治天下也
　　　處身
舜讓天下於子州支伯或云支伯即支父也
　　　自得
舜以天下讓善卷眷勉切姓善名卷隱士也
衣皮於既切下同其處昌慮切
　　　嵩蹈
舜以天下讓其友石户亦作后之農石户地
名農農人也捲捲音權勤節貌葆力葆蔽用
力也以入於海司馬云凡言入於海者皆居
其洲島之上與其曲隈中也
　　　尊生
太王亶丁但切父音甫下同亶父文王之祖
也邠筆貧切地名也狄人獫狁也不以所用
養害所養地所以養人也今爭以殺人是以
地害人也人爲地養故不以地害人也因杖
直亮切筴初革切相連如字相連續而從之
也舊音力展切或作摙同謂擔連物也岐山
其宜切山在扶風美陽西北其南有周原故
始改國曰周不以養傷身不以利累形王云
富貴有養而不以昧養傷身貧賤无利而不
以求利累形也
　　　惡患
越人三世弑其君音試文云僖王一也惠王
二也哀王三也王子搜素羔切文云哀王子
名搜也丹穴南戴曰爲丹穴南山洞也又朱
崖縣也以艾五蓋切玉輿玉輅也一本作王
輿援音爰引也綏車上繩也而呼火故切或
作歎君乎君乎重歎君位之難也以舍音拾
非惡烏路切下及下章眞惡同
　　　知輕重
子華子司馬云魏之賢人昭僖侯司馬云韓
侯也攫之俱縛俱碧二切取也廢棄也一云
攫者授書銘廢者斬右手其輕於韓又遠句
絶
　　　完身
魯君一本作魯侯李云哀公也以幣先使人
召顔闔欲爲相也苴音麤有丁麻也直作麤
者非是飯牛符晩切飼也之使所吏切下章
同家與音餘恐聽謬見張君房本舊作恐聽
者謬吕氏春秋引此章亦作恐聽謬而遺唯
季切下章同復來音服下章同緒餘並如字
謂殘餘也土敕雅切又如字苴側雅切司馬
云土苴如糞草也李云土苴糟魄也皆不眞
物也吕氏春秋引此章高誘注云土瓦礫也
苴草薊也土鼓薊桴伊耆氏之樂也孝經云
安上治民莫善於禮移風易俗莫善於樂故
可以治天下必察其所以之王以聖人眞以
持身餘以爲國故其動作必察之焉所以之
者謂德所加之方也所以爲者謂所以待物
也動作於此不必察也隨侯之珠隨國近漢
水漢出實珠隨侯見蛇傷以藥封之後蛇銜
明珠徑寸純白夜光燭室以報隨侯故謂隨
侯之珠也所要一遥切
　　　遠非義
子陽鄭繆公相也不好呼報切即令力呈切
拊心音撫佚樂音逸絡君過古卧切經過也
作難乃旦切下章同而殺子陽子陽嚴酷罪
者无赦舍人折弓畏子陽怒責因國人逐猘
狗而殺子陽
　　　遵法度
楚昭王失國屠羊說音悦昭王名軫平王子
也平王聽費无忌讒殺伍奢伍員奔吴已而
吴伐楚楚大敗昭王出奔隨當是時也有屠
羊說從昭王出奔而復歸國也從者才用切
彊之其丈切見之賢徧切下同入郢以井切
毁約如字徐於妙切其爲于僞切三旌三公
位也司馬本作三珪云謂諸侯之三卿皆執
珪也妄施如字又始豉切
　　　守節
原憲字子思魯人孔子弟子環堵之室周環
各一堵方丈室也茨疾私切蓋屋茅也以生
草謂以青草代茅蓋屋蓬户織蓬爲户桑以
爲樞尺朱切屈桑條爲户樞也饔牖音酉破
甕爲牖二室夫妻各一室褐以下葛切爲塞
悉代切以褐衣塞牖也匡坐而弦歌匡正也
歌見張君房本舊闕中紺古暗切李云紺爲
中衣加素爲表又紺中素表大夫之服華冠
胡化切以華木皮爲冠縱履所倚切或作屣
又作躧云躡也又履不著跟曰屣又體不能
躡舉而曳之也杖藜以藜爲杖也應門自對
門也嘻許其切笑聲也逡巡七旬切却退也
希世而行司馬云希望也所行常顧世譽而
動故曰希世而行也比周毗志切周旋親比
以結朋黨爲人于僞切下爲己同教以爲己
學當爲己教當爲人今反不然仁義之慝吐
得切惡也司馬云謂依仁託義爲姦惡也
　　　養志
緼袍訏粉切司馬云謂麻緼爲絮論語云衣
敝緼袍是也腫章勇切噲古外切司馬云腫
噲剥錯也王云盈虚不常貌又皮膚皴裂而
腫胼薄田切胝竹尼切皮堅也纓絶繩斷也
肘竹九切見袖破也踵决履敗也商頌追美
商之德也
　　　行修
飦之然切或作饘粥之六切飦粥厚粥也飦
一音干謂干餅絲麻一本作臬麻自樂音洛
愀然七小切一本作欣以羨自累也羡見江
南李氏本舊作利行修下孟切不怍在洛切
慙也
　　　趣高
公子牟司馬云魏之公子封中山名牟瞻子
魏之賢人魏闕司馬云象魏觀闕人君門也
天子兩觀也重生直用切下同自勝音升下
同不能自勝則從句絶神无惡也見張君房
本舊作乎萬乗繩證切
　　　樂道
不糝素感切甚憊皮拜切再逐於魯史記云
孔子貧且賤及長嘗爲季氏吏料量平嘗爲
司職吏而畜蕃息由是爲司空已而去魯斥
乎齊逐乎宋衛困於陳蔡之間於是反魯魯
復善待定公以孔子爲中都宰一年四方皆
則之由中都爲司空由司空爲大司寇由大
司寇爲攝相事齊人聞而懼曰孔子爲政必
霸於是選女樂遺魯君魯君受之怠於政事
孔子遂行適衛此再逐於魯也削迹於衛削
絶也史記云靈公老怠於政事不思孔子孔
子喟然嘆曰苟有用我者期月而已三年有
成終不見用伐樹於宋史記云孔子之宋與
弟子習禮大木下宋司馬桓魋欲殺孔子孔
子去後桓魁惡其坐處因伐其木馬窮於商
周史記云商是殷地周是東周孔子歷聘嘗
困于此圍於陳蔡史記云楚昭王使人聘孔
子孔子將往陳蔡大夫謀於是乃相與發徒
役圍孔子於野不得行從者病莫能興藉秦
昔切毁也又陵藉也喟然去愧切語之魚據
切臨難乃旦切桓公得之莒文公得之曹越
王得之會稽此十六字見江南古藏本及吕
覽舊闕之隘音厄又於懈切削然如字切援
琴聲也扢然許訖切李云舊舞貌執干干楯
也亦樂音洛下同虞於穎陽廣雅云虞安也
一本作娱娱樂也共伯音恭下同得志乎丘
首司馬云共伯名和修其行好賢人諸侯皆
以爲賢周厲王之難天子曠絶諸侯皆請以
爲天子共伯不聽即干王位十四年大旱屋
焚卜于太陽兆曰厲王爲崇召公乃立宣王
共伯復歸于宗逍遥得意共山之首共丘山
今在河内共縣西江南古藏本作共伯得志
乎丘首一云共山之首或云丘首
　　　羞辱
畎古犬切畝壟上曰畝壟中曰畎行下孟切
下章同漫武諫武畔切云汙也下章同投歸
投也清泠音零之淵在南陽郡西崿山下
　　　廉清
因就也卞隨成云卞隨懷道而隱者也務光
已解大宗師篇伊尹史記云伊尹名阿衡欲
干湯而无由乃爲有莘氏媵臣負鼎俎以滋
味說湯致於王道或曰伊尹處士湯使人聘
迎之五反然後肯往從湯言素王及九主之
事湯舉任以國政賊謂陰料時事也數聞音
朔稠水直留切或作桐水又作稠司馬本作
洞云洞水在潁川一云在范陽郡界其難乃
但切我享受也廬水音閭司馬作盧水在遼
東西界一云在北平郡界
　　　避世
孤竹司馬云孤竹國在遼西令支縣界伯夷
叔齊其國君之二子也姓名已解大宗師篇
岐陽岐山之陽文王所都之地今之扶風叔
旦周公名旦是武王弟故曰叔一列一本作
級血牲以牲血釁其盟誓之書埋之壇下嘻
許其切析喜福也盡治直吏切下治世同揚
行下孟切下吾行戾行同以要一遥切殷德
衰見江南古藏本舊作周以塗吾身恐富貴
塗汙吾身耳成云若與周並存恐汙吾行也
或曰讓王之篇其章多重生而務光二三子
自投于水何也答曰莊書之興存乎反本反
本之由先于去榮是以明讓王之一高標傲
世之逸志㫖在不降以厲俗无厚身以全生
所以時有重生之辭者亦歸棄榮之意耳深
於塵務之爲弊也其次者雖復被褐啜粥保
身而已其全道尚高超俗自逸寧投身於清
泠終不屈於世累也此舊集音有聊復録之
於義无當也


南華眞經章句音義卷之六






南華眞經章句音義卷之七習七
　　　碧虚子造
雜篇盜跖十六
　　　率性
孔子與柳下季爲友柳下惠姓展名獲字季
禽一云字子禽居柳下而施德惠一云惠謚
也一云柳下邑名按左傳云展禽是魯僖公
時人至孔子生八十餘年若至子路之死百
五六十歲不得爲友是寓言也盜跖之石切
李奇注漢書云跖秦之大盜也黄法師云季
弟名雍爲大盜秦人謂盜爲跖故時呼曰盜
跖從才用切卒尊忽切下同穴室摳户苦溝
切司馬本作樞尺朱切云破人户樞而取物
也入堡一本作保鄭注禮記云小城曰保能
詔詔告也或云訓也竊爲于僞切下請爲爲
我竊爲使爲以爲皆同說之始鋭切飄風婢
遥切易辱以豉切休卒徒於太山之陽於見
江南古藏本舊闕膾古外切說文細切肉也
餔蒲故切食也屈原曰餔其糟冠古亂切枝
木之冠冠多華飾如木之枝繁帶死牛之脇
許劫切司馬云取牛皮爲大草帶儌倖古堯
切儌倖冀望也願望履幕下司馬云幕作綦
云言視不敢望跖面望履蹟而還也綦履蹟
也反走小却行也瞋目赤眞亦夷二切廣雅
云張也如乳儒遇切育也凡天下人有三德
人見張君房本舊闕少長詩召切下丁丈切
勇悍户旦切激丹古歷切明也齊貝珠也一
作含貝音中丁仲切南使所吏切下三字同
共祭音恭之行下孟切下同恒民一作順民
後亦爾好面呼報切下同背音佩下同橡音
象煬羊亮切炙燥也居居于于成云居居安
靜之容于于自得之貌蚩尤黄帝之時蚩尤
爲暴戰於涿鹿之野逐擒蚩尤身體殺異處
故别葬之涿鹿音卓司馬云地名故城今在
上谷郡西南八十里武王弑音試下同縫衣
扶恭切成云縫掖之衣也淺帶成云淺狹帶
也矯言紀表切去其起吕切危冠李云危高
也史記云仲由字子路下人也性鄙好勇力
志伉直冠雄雞冠佩猳豚陵暴孔子孔子設
禮稍誘子路後儒服委質請爲弟子子路爲
衛大夫聞孔悝之邑宰蕢聵乃與孔悝作亂
謀入立是爲莊公子路在外聞之馳往入造
蕢聵蕢聵與孔悝登臺子路欲蟠臺蕢聵懼
乃下石乞壺黶攻子路擊斷子路之纓子路
曰君子死而冠不免遂結纓而死一云身遭
菹醢其卒子恤切身菹莊居切菹醢也再逐
於魯削跡於衛並解禪王篇窮於齊史記云
孔子適齊爲高昭子家臣欲以通乎景公與
齊太師語樂聞韶音學之三月不知肉味齊
人稱之復景公恭見孔子待以季孟之間魯
有三卿季氏爲正卿最貴孟氏爲下卿不用
事言待之以二者之間也齊大夫欲害孔子
孔子聞之景公曰吾老矣弗能用也孔子遂
行此謂窮於齊也圍於陳蔡已解禪王篇堯
不慈不授丹朱天下舜不孝或謂避逃瞽叟
或謂不告而娶禹偏枯治水而得疾湯放其
主放桀於鳴條武王伐紂誅紂於牧野文王
拘羑里史記云紂醢九侯西伯昌聞之竊嘆
崇侯虎知之以告紂紂之二十年囚西伯於
羑里羑里獄名在河内湯陰而彊其丈切鮑
焦韓嬰云鮑焦周時隱士也衣弊膚見挈畚
採蔬遇子貢於道子貢曰吾子何以至此也
鮑焦曰天下之遺德教者衆矣吾何以不至
於此也吾聞之世不已知而行之不已者是
爽行也上不已知而千之不止者是毁廉也
行爽廉毁然且不舍惑於利也子貢曰吾聞
之非其世者不生其利汙其君者不履其土
今吾子污其君而履其土非其世而採其蔬
此誰之有哉鮑焦曰於戲吾聞賢人重進而
輕退廉士易醜而輕死乃棄其蔬而立槁死
於洛水之上君子聞之曰廉夫剛哉夫山鋭
則不高水狹則不深行特者其德不厚志與
天地疑者其爲人不祥鮑子可謂不祥矣其
節度淺深適至是而已矣或云抱木而立枯
焉申徒狄韓嬰云申徒狄商時人非其世將
自投於河崔嘉聞而止之曰吾聞聖人仁士
之於天地之間民之父母也今爲濡足之故
不救溺人可乎申徒狄曰不然昔者桀殺關
龍逄紂殺王子比干而亡天下吴殺子胥陳
殺泄治而滅其國故亡國殘家非无聖智也
不用故也遂負石沈於河君子聞之曰廉乎
如仁與智吾未見也介子推史記云介子推
晋人也文公反國以賞從士未至隱者介子
推推亦不言禄禄亦不及推推曰獻公子九
人唯君在耳惠懷无親外内棄之天未絶晋
必將有主主晋祀者非君而誰天寳開之二
三子以爲己力不亦誣乎竊人之財猶曰是
盜況貪天之功以爲己力乎下冒其罪上賞
其姦上下相蒙難與處矣其母曰盍亦求之
以死誰懟推曰尤而效之罪有甚焉且出怨
言不食其禄母曰亦使知之若伺對曰言身
之文也身欲隱安用文之文之是求顯也其
母曰能如此乎與汝偕隱至死不復見介子
推從者怜之乃懸書宫門曰龍欲上天五虵
爲輔龍已昇云四虵各入其宇一虵獨怨終
不見處所文公出見書曰此介子推也吾方
憂王室未圖其功使人召之則亡遂求所在
聞其入綿上山中於是文公環綿上山中而
封之以爲介推田號曰介山以記吾過且旌
善人一云文公待之不肯出求之不能得以
爲焚其山宜出及焚其山遂不出而燔死以
食音嗣燔死音煩燒也尾生魯人也或作微
生磔大竹客切張其尸曰磔史記封禪書云
秦德公初作伏祠社磔狗邑四門以禦蟲菑
流豕屠者烹豕曰流操七曹切瓢婢遥切而
乞者言上六人不得其死猶猪狗乞兒流轉
溝中者也乞或作走利名見張君房本舊作
離子胥沈江吴越春秋云子胥諫吴王不聽
據地垂涕曰於乎哀哉遭此嘿嘿忠臣掩口
譖夫在側政教道壞謟諛无極邪說僞辭以
曲爲直舍譖攻忠將滅吴國宗廟既夷社稷
不食城郭丘墟殿生荆棘吴王大怒賜屬鏤
之劍令自裁子胥遂伏劍而死吴王乃取子
胥屍盛以鴟夷之器投之於江中比干剖心
史記云紂溼亂不止微子數諫不聽乃與太
師少師謀遂去比干曰爲人臣者不得不以
死爭則百姓何辜乃直言諫紂紂怒曰吾聞
聖人之心有七竅信有諸乎乃遂殺王子比
干刳視其心不過古卧切超也病瘦色又切
騏驥音其冀過隙去逆切亟紀力切忽也或
作極无復扶又切狂狂不定貌汲汲音急不
足貌芒然莫剛切據軾音式車前横木憑而
坐者得微微無也自灸乆又切走料音聊觸
也頭編音鞭幾不音祈近也
　　　行義
子張史記云姓顓孫名師字子張孔子弟子
行義篤信滿苟得寓言也喻苟且所得以致
滿盈之人盍胡臘切何不也爲行下孟切下
同勸何不爲德行多信伸信同音說文屈伸
也經典信通作伸下同以義求之臧聚司馬
云謂臧獲盜濫竊聚之人則怍色見張君房
本舊作則有怍色宰相息亮切下相而同入
嫂先早切成云桓公名小白殺兄子糾納嫂
爲家管仲賢人而臣輔之爲臣或作相弑君
申志切成云初孔子聞田成子弑簡公沐浴
而朝告於哀公曰陳怛弑其君請討之此賤
而下之也後受田成子聘兼納其幣此言行
之相違也論則力頓切悖戰布内切亦拂扶
弗切違也長幼丁丈切下長子同五紀司馬
云歲日月星辰歷數文云天爲地紀日爲星
紀君爲臣紀父爲子紀夫爲妻紀成云金木
水火士又仁義禮智信又祖父己身子孫六
位君臣父子夫婦文云易之六位也爲别彼
列切下同堯殺長子崔云堯殺長子考監明
成云不與丹朱位言義殺也吕覽曰堯有十
子舜有九子舜流母弟流放也孟子云舜封
象於有庳身爲天子而弟爲匹夫可謂親愛
之乎王季爲適周公殺兄史記云古公有長
子太伯次曰虞仲太姜生少子季歷季歷娶
太任皆賢婦人生昌有聖瑞古公曰我世當
有興者其在昌乎長子太伯虞仲知古公欲
立季歷以傳昌乃二人亡如荆蠻古公卒季
歷立是爲公季此乃王季爲適也武王伐紂
封弟周公旦於曲阜曰魯弟叔鮮於管弟叔
度於蔡武王崩太子誦代立是爲成王成王
少周公乃攝行政當國管叔蔡叔疑周公作
亂周公奉成王命誎管叔放蔡叔此乃周公
殺兄也儒者僞辭史記云孔子去陳過蒲會
公叔氏以蒲畔蒲人止孔子弟子有公良孺
者以私車五乗從孔子其爲人長賢有勇力
謂曰吾昔從夫子遇難於匡今又遇難於此
命也已吾與夫子再罹難寧鬥而死甚疾蒲
人懼謂孔子曰苟母適衛吾出子與之盟出
孔子東門孔子遂適衛子貢曰盟可負邪孔
子曰要盟也神不聽且子正爲名假設之辭
也爲于僞切下爲利同不監本作鑑吾昔見
張君房本舊作日人實切訟於无約如字徐
於妙切訟論說也子胥抉眼史記云子胥諫
吴王不聽賜子胥屬鏤之劍以死將死曰抉
吾眼置之吴東門以觀越之滅吴也直躬論
語曰直躬者其父攘羊而子證之尾生鮑子
已解在前申子不自理史記云晋獻公太子
申生爲驪姬陰令人譖惡置毒藥於胙中泣
曰太子何忍也其父而欲弑代之况他人乎
且君老矣旦暮之人曾不能待而欲弑之太
子聞之奔新城獻公怒乃誅其傅杜原疑或
謂太子曰爲此藥者乃驪姬也太子何不自
辭明之太子曰吾君老矣非驪姬寢不安食
不甘即辭之君且怒之不可或謂太子曰可
奔他國太子曰被此惡名以出人誰内我我
自殺耳申生自殺於新城孔子不見母匡子
不見父文云仲尼歷聘不見母亡匡章齊人
諫其父爲父所逐終身不見父所傳文專切
　　　安處
无足一本作无知樂意音洛下同故推正而
不忘也忘或作妄言君臣但推尋正道不忘
故不用富貴邪爲智力不足故不用邪絶俗
過世之士焉言人心易動但人與賢人俱生
便自謂過於世人況親自爲富貴者乎慘七
感切怛丹曷切之恐丘勇切窮美窮猶盡也
究勢究竟也俠人音協欲惡烏路切爭四處
黄疏云湯武也按商書云葛伯不祀湯始伐
之其後東征西夷怨南征北狄怨皆曰徯我
后后來其蘇此豈非爭四處邪要名一遥切
亦猶見江南古藏本舊闕長阨音厄管籥音
藥一本管籥作壎箎口嗛苦簟切醪醴力刀
切侅音礙飲食至咽爲侅於馮氣音憤滿也
下同言憤畜不通之氣也上坂見張君房本
舊闕取慰亦作畏張君房本辱不舍音捨下
同戚醮在遥切李云顦顇也疑刦許業切内
周棲疏李云重棲内帀踠軒外通設備守具
也財單音丹或作蘄繚音了纏繞貌


南華眞經章句音義卷之七















南華眞經章句音義卷之八習八
　　　碧虚子造
雜篇在宥十七
　　　處无爲之事
在說文曰存也宥音又寬也溼其性失性曰
溼又耽滯曰溼遷其德失德曰遷人樂音洛
恬徒謙切靜也瘁瘁在季切病也憂也愉音
喻樂也毗司馬云助也并也喬欽消切郭音
矯詰公吉切崔云喬詰意不平也卓敕角切
鷙敕二切崔云卓鷙行不平也之行下孟切
給相足也匈匈音凶諠譁競逐之貌是悖必
内切逆也是相息亮切助也下同於技其綺
切能也聖式正切說文曰通也成云聖謂聖
迹也藝倪祭切技能也於疵疾斯切臠力轉
切卷眷勉切司馬云臠卷不申舒狀傖音倉
崔本作戕囊本作倉囊難承受也崔云戕囊
猶搶攘亂也文云傖囊忽遽貌跪其詭切莅
音利臨也故貴以身於爲天下則可以託天
下愛以身於爲天下則可以寄天下此兩句
與今所傳道德經稍異然與王弼本同疑開
元校勘經時依别本改易之也今從漆園本
爲定尸居龍見尸神象也不言而肅龍見取
其變化而昇淵默如止水雷聲聞天下從容
七容切自在貌炊昌睡切累劣僞切郭云如
塵埃之自動也
　　　聖人虚心
崔瞿求朱切古之賢人老聃吐藍切汝慎无
攖人心於營切吕覽云始生之者天也飬成
之者人也能養天之所生而勿攖之謂天子
天子之動也以全天爲故者也高誘注云攖
猶戾也故事也排皮皆切淖昌略切廉劌居
衛切傷也利也琢丁角切縣而天高遠貌僨
粉間切僵也驕僨驕馬之奔逸不可禁之勢
又謂不顧禮法而犯之如馬之縱逸也黄帝
始以仁義攖人心上古巢居穴處无火化粒
食之養人多疾病之苦黄帝乃垂衣裳造屋
室杵臼耕耨民始得衣食居止之樂是由黄
帝之聖智治法耳人得其利因謂之仁蚩尤
亂政殘賊生民黄帝征而誅之亦聖智治法
耳人得其宜因謂之義然仁義自然其來尚
矣而後世不知徒見其迹以謂仁義始于黄
帝也股无胈畔末切白肉也脛形定切无毛
言堯舜行黄帝之迹心形疲弊股瘦无白肉
脛秃无細毛讙音歡兜丁侯切讙兜者帝鴻
氏之子即混沌也崇山南裔也堯六十年放
讙兜于崇山投三苗三苗者縉云氏之子即
饕餮也三峗音危西裔之山也今屬天水堯
六十六年竄三苗于三峗共工共工者少昊
之子即窮奇也幽都幽州北裔也堯六十四
年流共工于幽都施及以豉切延也大駭驚
也善否音鄙惡也釿鋸音斤據制焉釿鋸制
焉謂加肉刑也繩墨殺焉崔云謂彈正殺焉
或云罪名已定者縛以墨繩未定者縛以赤
繩縛罪人有降殺也椎直追切鑿在洛切决
焉古穴切謂造枷杻用椎鑿以决孔竅也脊
脊音藉在亦切相踐藉也一本作肴肴亂也
堪苦巖切巖語咸切殊死殊斷也漢令曰蠻
夷長有罪當殊之相枕之熓切桁户剛切司
馬云長脚械也楊崔云械來頸及脛者皆曰
桁楊離力智力氏二切跂丘氏切攘臂如羊
切桎之實切梏古毒切椄音燮摺音習司馬
云椄摺械楔也又椄摺桎梏梁也鴻烈解云
大者爲柱梁小者爲椄摺鑿在報在洛二切
枘人鋭切三蒼云柱頭枘也鑿頭厠木如柱
頭枘焉知於虞切嗃矢許交切矢之鳴者又
猛者也崔本此下更有有无之相生也則甚
曾史與桀跖生有无也又惡得无相轂也凡
二十四字
　　　清靜民正
黄帝已解齊物篇廣成子古之得道人也空
同山名云北戴斗極爲空同一云在梁國虞
城東三十里之山見張君房本舊作上質也
形質麤淺雲氣不待族而雨司馬云族聚也
未聚而雨言澤少也草木不待黄而落司馬
云落死也言殺氣多也翦翦司馬云善辯貌
一曰佞貌李云淺短貌或云狹小貌捐悦金
切棄也邀之古堯切遇也南首音狩向明也
蹷其月切驚而超也吾語魚據切下同窈窈
烏了切我爲于僞切下同有藏才浪切千二
百歲矣李淳風天无主物薄云千二百歲謂
之十大剋一曰陰陽之小紀也四九三十六
三百六十四八三十二三百二十四七二十
八二百八十四六二十四二百四十共一千
二百之數百昌百物昌盛也緡乎武巾切遠
我于萬切昏乎暗也司馬云緡昏並無心之
謂也
　　　无爲民化
雲將子匠切李云主雲師也鴻蒙元炁也寓
言風云炁者取其无心而利物也拊髀音陛
股也雀躍如雀之跳躍也倘然止尺掌切司
馬云欲止貌贄然立之二切李云不動貌叟
素口切長者之偁不輟丁劣切止也曰吁況
于切六氣陰陽風雨晦明又云風寒暑濕燥
火風木寒水暑火濕土燥金相火謂之六氣
掉徒弔切有宋國名也鞅掌於丈切衆多也
之放方往切効也噫音醫下同僊僊音仙輕
舉貌墮許規切毁也吐如字說文寫也涬户
頂切溟亡頂切涬溟渾然貌司馬云自然氣
也渾渾户本切沌沌徒本切不離力離切下
同
　　　持勝任道
而惡烏路切因衆以寧所聞因衆人之所聞
見委而任之則自寧安不如衆技其綺切衆
矣若役我之知達衆人衆人之技多於我矣
安得而不自困哉此攬音覽與擥同此以因
人之國見江南古藏本舊闕僥古堯切倖音
幸求利不止貌又僥要也以皇王之國利要
求非分爲一身之幸會幾何居豈切不喪息
浪切同下
　　　持後處先
挈苦結切挈持也撓撓而小切聖人以自然
携持萬物適性自動也惡乎音烏
　　　道無不爲
匿而女力切藏也不易如字薄伯各切迫也
雜篇至樂二十二
　　　至樂無爲
至樂音洛篇内不出者皆同至極也樂歡也
奚惡烏路切惛惛音昏張君房本作𠉣𠉣蹲
循勿爭委順貌誙誙户耕切李云趣死貌吾
未知之樂也亦未知之不樂也果有樂无有
哉吾以无爲而誠者爲樂矣並見江南古藏
本舊作吾未之樂也亦未之不樂也果有樂
无有哉吾以无爲誠樂矣化生見江南古藏
本舊闕芒乎音荒下同芴乎音忽下同芒然
物之生忽然物之出忽生於無芒成於有萬
物職職李云繁殖貌爾雅云職主也謂各有
主而區别也
　　　遺情累
箕踞音據成云謂垂兩脚如簸箕形也益瓦
缶也與人居句絶長子丁丈切句絶今有變
之而死見江南古藏本舊作今又變而之死
无槩古代切司馬云感也成云驚歎也偃然
成云安息貌巨室天地之間噭噭古吊切文
云哭聲也
　　　化空
支離叔滑音骨介音界叔二人或以支幹離
散爲善或以滑稽介獨爲善叔善也㝠伯之
丘崑崙力門切之虚音墟㝠寞大丘峻極之
墟所休休息也左肘竹九切一作胕音趺云
胕足上也蹷蹷姑衛切成云驚動貌集韻僵
也一曰跳也蹢與蹷蹶同惡之烏路切下同
塵垢音苟
　　　兩謬
髑音獨髏音樓髐然有形苦堯切白骨貌有
枯形也撽苦弔古的二切註文作摮云旁擊
也馬捶拙蘂切馬杖也愧遺唯季切凍丁貢
切餒奴罪切援音袁枕針䲴切見夢賢徧切
向子之談者見張君房本舊闕從然七容切
謂從容休然也張君房本作泛然復生音服
深矉音頻蹙類上子六切本亦作顣下於葛
切李云矉顣者愁貌王樂音洛而復扶又切
爲生人之勞乎見張君房本舊作而復爲人
間之勞乎
　　　名實
褚音貯囊也懷容受也綆格猛切汲索也汲
居及切而重直用切海鳥司馬云國語曰愛
居也止魯東門之外三日臧文仲使國人祭
之非魯侯也祀於魯廟故言魯侯筵之爰居
一名雜縣舉頭高八尺形似鳳皇郷音訝觴
音傷于廟司馬云飲之於廟中也九韶常遥
切舜樂名眩音縣目無常主也一臠里轉切
壇大丹切司馬本作澶音但云水涉澶也洲
渚也食之音嗣鰌䱔音秋條隨行户剛切委
於危切蛇以支切寬舒自得貌譊譊乃交切
喧聲也咸池洞庭已解天運篇人卒子忽切
衆也又寸忽切還音環繞也彼必相與異其
好惡好惡異見江南古藏本舊作彼必相與
異其好惡故異也
　　　化機
道從司馬云從道旁也本作徒攓居輦切拔
也蓬步東切汝果元嘉本作過飬司馬本作
暮云死也予果元嘉本作過歡司馬本作嚾
云呼聲謂生也種章勇切有幾居豈切若鼃
爲鶉見劉得一本舊闕得水則爲繼音繼司
馬本作繼云萬物雖有兆朕得水土之氣乃
相繼而生也說文繼續也一曰反㡭爲絶今
本作㡭是反㡭也得水土之際則爲鼃户媧
切蠙步田切之衣司馬云言物根在水土際
布在水中就水上視之不見抄之可得如張
綿在水中楚人謂之鼃蠙之衣成云青苔布
在水中若張綿俗謂之蝦蟆衣也生於陵屯
徒門切山阜也則爲陵舄音昔司馬云言物
因水成而陸産生於陵屯化作車前草改名
陵舄也一名澤舄隨燥濕變也然不知其祖
言物化無常形也人之死也亦或化爲草木
草木之精或化爲人也陵舄得鬱棲則爲烏
足李云鬱棲糞壤也言陵舄在糞壞化爲烏
足草司馬云鬱棲蟲名烏足草名生水邊也
言鬱棲在陵舄之中則化爲烏足也烏足之
根爲蠐螬音齊曹蟲名其葉爲胡蝶音牒司
馬云蛺蝶也草化爲蟲蟲化爲草未始有極
胡蝶胥也胥相胥也言物相胥生也化而爲
蟲生於竈下司馬云得熱炁而生也其狀若
脱它括切謂剥皮也司馬音悦云新出皮悦
好也其名爲鴝其俱切掇丁活切鴝掇蟲名
鴝掇千日爲鳥其名爲乾音干餘骨乾餘骨
之沫音末李云口中汁也爲斯彌蟲名斯彌
爲食醯許兮切司馬云苦酒上蠛蠓也食醯
生乎頤輅頤輅音怡路蟲名生乎黄軦音況
蟲名黄軦生乎九猷音由李云九宜爲乆乆
老也猷蟲名九猷生乎瞀莫逗切芮如鋭切
小蟲也喜去亂飛又草名瞀芮生乎腐音輔
蠸音權蟲名爾雅云一名守瓜又云瓜中黄
甲蟲一云螢火蟲一云蚡鼠腐蠸生乎羊奚
羊奚比毗志切已上朱書二十字見張君房
本舊闕乎不箰息尹切乆竹生青寧司馬云
羊奚草名根似蕪菁與乆竹比合而爲物皆
生於非類也青寧蟲名青寧生程尸佼云程
者中國謂之豹越人謂之貊即豹之别名也
程生馬馬生人史記年表云秦孝公二十一
年馬生人蓋一炁之變无所不適也



南華眞經章句音義卷之八





南華眞經章句音義卷之九習九
　　　碧虚子造
雜篇達生二十三
　　　達生
達生達暢也生有生也无離力智切下同相
天息亮切
　　　專炁
關尹關令尹喜字公度周大夫也不窒珍悉
切蹈火徒報切之列音例予語魚據切是形
色而已見江南古藏本舊闕得是是者不形
不化之道也正焉見張君房本舊作止物焉
於虔切之墜直類切後同乗亦音繩遻音悟
爾雅云逆忤也郭云干觸也不慴之涉切懼
也不折之舌切鏌音莫干鏌邪干將古之利
劍名已解大宗篇忮心之豉切李云支害也
字書云狠也飄瓦匹遥切李云飄落也不開
人之人劉得一作不開人之人舊作不開人
之天不厭於艷切幾乎音機
　　　一志
痀於禹切僂音緀文云痀僂曲脊也承蜩音
條蟬也文云承蜩謂黏蟬也古人用之以爲
醢猶掇丁活切拾也五六月司馬云黏蟬時
也成云習其累丸近于半歲累丸劣彼切下
同文云謂累彈丸於竿頭也錙側其切錙說
文六銖也一曰八兩曰錙銖音殊銖說文權
十分黍之重也一曰十黍爲絫十絫爲銖橛
其月切株音誅拘其俱切與劬同音立木也
橛株枸者斷木也張君房及東南古藏並集
韻所說並從拘舊本從拘恐寫誤執臂執持
也若槁苦老切
　　　矜重
觴深之淵成云觴深淵名其狀似柸因以爲
名在宋國操舟七曹切成云捉也數能音朔
下同之覆芳服切下同惡往音烏瓦殶朱戊
切見江南古藏本舊作泣李云擊也吕覽引
莊子曰以瓦殶者翔以鉤殶者戰以黄金殶
者殆其殶一也而有所殆者必外有所重者
也外有所重者泄蓋内掘也符子曰夏王使
羿射方寸之帖徑寸之的百發而無遺鏃王
曰善爾更射中賞爾萬金不中則削爾十邑
羿色動心戰射皆不中王曰爾由喜懼爲灾
萬金爲患故也此義相類耳憚徒丹切忌惡
也難也驚也懼也𣧟又作殙音昬門緬二音
普訓矜
　　　善牧
田開之李云開之名也周威公崔云周威公
竈成云周公之後莫顯其名食采於周謚曰
威祝之大切腎市軫切或作賢學生司馬云
學養生之道也操七曹切拔蒲末切李云杷
也篲以歲切帚也而鞭如字崔本作𧽏云匿
也視其羸瘦在後者匿著牢中養之也𧽏音
搜趙𧽏行不進也單豹音善李云魯之隱人
張毅成云魯之富人見高門縣薄簾也見見
劉得一本舊闕无不走也李云走往也司馬
云走至也言无不至門奉富貴也
　　　戒微
畏塗阻險之道可畏懼者也卒徒子忽切卒
衆也最畏見江南古藏本舊作取衽席而甚
切卧衣也從竹卧席也通作衽
　　　趣異
祝宗人成云太常六祝官也牢筴初革切李
云牢豕室也筴木欄也說如字又始鋭切彘
直例切奚惡烏路切豢音患養也見張君房
本舊作㹖篇韻不收恐轉寫誤本亦作犠曰
齊側皆切後章同藉在夜切尻苦羔切睢也
彫俎莊吕切俎盛肉器也彫謂畫飾之也爲
彘于僞切自爲同如食音嗣糠糟音康音遭
錯之七故切置也腞直轉切楯食準切腞猶
篆楯猶案也聚僂力主切棺槨也其所異彘
者何也見張潜夫本舊闕
　　　釋疑
仲父音甫誒於代切說文可惡之辭也詒吐
代切司馬云懈倦貌李云誒詒失魂魄貌數
日所主切皇子告敖司馬云姓皇字告敖齊
之賢士也鬼惡音烏忿拂粉切滀敕六切之
氣散而不反則爲不足李云忿滿也滀結聚
也精神有逆則陰陽結於内魂魄散於外故
曰不足也上而不下則使人善怒下而不上
則使人善忘李云陽散則陰凝故怒陰發陽
伏故忘也不上不下中丁仲切身當心則爲
病李云上下不和則陰陽爭而攻心心精神
主故病也沈有履司馬本作沈有漏云沈水
汙泥也漏神名也竈有髻音結司馬云髻竈
神名著赤衣狀如美女户内之煩壤雷霆處
之劉得一本作墳壤云墳壤中鬼名雷霆倍
音裴阿鮭户蝸切蠪音龍司馬云倍阿鮭蠪
神名狀如小兒長一尺四寸黑衣赤幩大冠
帶劍持戟泆陽音逸司馬云泆陽豹頭馬尾
一作狗頭一云神名也罔象司馬本作无傷
云狀如小兒赤黑色赤爪大耳長臂一云水
神名宰所巾切司馬云狀如狗有角文身五
采夔求龜切狀如鼓而一足彷音傍徨音皇
司馬云狀如蛇兩頭五采文委於危切蛇如
字轂古禄切說文輻所凑也轅于元切說文
輈也朱冠司馬本作俞冠云俞國之冠也其
制似螺惡聞烏路切捧芳勇切辴敕引切李
云大笑貌
　　　不爭
紀渻所景切人姓名爲于僞切王司馬云齊
王也文本作周宣王虚憍居橋切李云高仰
頭也成云虚怯憍矜自恃意炁響許文切景
於領切李云應響鳴顧景行見者反走矣見
見文如海本舊闕
　　　習成性
吕梁司馬云河水有石絶處也今西河離石
西有此縣絶世謂之黄梁淮南子古者龍門
未鑿河出孟門之上也成云宋國彭城郡有
吕梁水縣注而下當是此也縣水三十仞音
刃七尺曰仞沫音末黿音元鼉徒多切鼈必
滅切有苦病也拯之拯救之拯被髮皮寄切
行歌司馬本作行道云常行之道也長乎丁
文切下同與齊司馬云回水如磨齊也郭云
磨翁而旋入者齊也關東人呼磑爲磨翁與
汨古忽切司馬云湧波也郭云回伏而湧出
者汨也
　　　擇材
梓慶李云魯大匠也梓官也慶名也鐻據巨
二音司馬云樂器也形似夾鍾削木爲之與
虞同云飛虞天上神獸也鹿頭龍身又鍾鼓
之柎多飾爲猛獸耗呼報切損也炁文云炁
耗則心動心動則神不專也齊側皆切下同
輒然丁協切不動貌公朝直遥切滑消音骨
亂也成見賢徧切其由是與音餘由見江南
古藏本舊作其是與
　　　過巧
東野稷李云東野姓稷名司馬云孫卿作東
野畢御見賢徧切下同莊公舊音義云衛莊
公也中繩丁仲切下同文弗過也司馬云謂
過織組之文使之鉤百而反司馬云稷自矜
其能圖而驅之如鉤復迹百反而不知止顔
闔户臘切魯之賢人元嘉本作盧崔同
　　　忘伎
工倕音垂堯時巧人旋而蓋規矩指與物化
而不以心稽音雞故其靈臺一而不桎之實
切旋疾也工倕施巧旋疾蓋亦不離于規矩
指畫之間與物之變化无異而心未嘗稽留
者廼任物性之自然故神宇凝一而不桎閡
也足屨九住切妄要一遥切忘是非張君房
作忘是非舊作知忘是非
　　　審授
孫休成云魯人也踵章勇切司馬云至也而
詫敕駕切司馬云告也子扁慶子音篇李云
扁姓慶子字也成云魯之賢人臨難乃旦切
賔於必刃切斥也惡遇音烏下同芒然武剛
切无心貌彷徨音傍皇成云放縱貌長而丁
丈切明汙音烏若揭其列切負也九竅苦弔
切跂彼我切蹇紀輦切而比如字爲具于僞
切以樂音洛下同食之音嗣委於危切蛇如
字李云大鳥吞蛇司馬云委蛇泥鰌也則安
平陸而已矣安見劉得一本舊闕款啓李云
款空也啓開也如空之開所見小也又款曲
啓發也鼷音兮小鼠鴳音晏雀類
雜篇山木二十四
　　　顯晦在道
山中釋名山産也産生物也說文云山宣也
能宣散炁生萬物也大木釋名云木冒也冒
地而生也李云木衆林之總名白虎通云木
踴也夫子成云門人呼莊子爲夫子也舍於
成云舍息也烹普彭切煮也无訾音紫毁也
爲量音亮人倫之傳直專切司馬云事類可
傳行也則挫子卧切
　　　文皮爲災
市南宜僚了蕭切司馬云姓熊名宜僚居于
市南因以爲號楚人也魯侯文云魯哀公也
成云先王王季文王先君周公伯禽也无須
臾離力智切居成本讀句絶云離離散也居
安居也豐狐司馬云豐大也胥疏胥相也疏
稀也謂相望稀疏也機辟婢亦切成云機辟
罝罘也刳形音枯成云忘身也去皮起吕切
文云遺魯也下去欲去君同灑心先典切猖
狂成云无心也妄行成云混迹也可樂音洛
无形倨音據司馬云无倨傲其形无留居司
馬云无留安其居大莫莫无也
　　　虚己免害
方舟方說文併船也象兩舟偏心必善切爾
雅云急也則呼火故切下同號𧦝也張歙許
及切張開也歙斂也
　　　因循成化
北官奢李云衛大夫居北宫因以爲號奢其
名也爲于僞切賦斂力豔切鍾樂器名也或
云鑄鍾十二口爲壇言鑄鍾先須設祭故爲
壇也上下之縣司馬云八音備爲縣而聲有
高下之異或云架上下兩層也王子慶忌李
云王之族也慶忌名也周大夫也怪其簡速
故問之侗乎吐東切無知貌儻乎敕蕩切萃
乎在畔切聚也芒乎莫郎切彊梁成云剛彊
難賦者從而任之曲傅音附司馬云謂曲附
已者隨而順之不挫子卧切成云挫損也大
塗成云大道也
　　　无能遠禍
圍於陳蔡已解禪玉篇太公任李云太公大
夫之稱任其名子幾音機子惡烏路切下同
翂翂音紛翐翐音秩司馬云翂翂翐翐舒遲
貌一云飛不高貌迫脇而棲李云不敢獨棲
迫脇在衆鳥中纔足容身而宿避害之至也
其緒說文絲耑也今取其殘碎之餘也行列
户剛切下亂行同不斥音尺成云故衆鳥行
列不獨斥棄也人卒子恤切終也明汙音烏
揭其列切大成之人成云聖德宏博生成庶
品謂之大成老君是已自伐成云伐取也者
墮許規切成云敗也去功起吕切得行如字
文云天下皆得至人所行之道至人不處其
名衣於既切裘褐户割切杼食汝切又音序
　　　天屬相收
子桑雽音户本又作雽音于李云桑姓雽名
隱人也再逐於魯伐樹於宋削迹於衛窮於
商周圍於陳蔡已上並解禪王篇何與音餘
下倣此假古雅切李云國名成云晋下邑也
嘗遭晋滅林回司馬云商之逃民之姓名成
云賢人也布謂貨財也布於民間因以名之
无挹音楫李云無所執持也眞或作直泠音
零禹司馬云泠曉也謂以眞道曉悟禹也泠
或爲命又作令命令猶教也
　　　德隱
衣於既切大布司馬云麤布也正緳賢節切
司馬云帶也係履李云履穿故係而過古禾
切魏王司馬云惠王也憊皮拜切司馬云病
也柟音南梓豫章皆端直好木也攬本作擥
歷敢切蔓音萬成云擥蔓猶把捉也王往況
切長丁亮切成云自得貌司正直良切云兩
枝相去長遠也羿音詣蓬蒙符恭切又音蓬
司馬云羿古之善射者蓬蒙羿之弟子也睥
普計切睨音詣李云睥睨哀視也枯棘章夜
切枳音紙枸音矩並有刺之木也不便婢面
切亂相悉亮切比干見賢徧切徵也夫豈非
應驗也
　　　大達
左據槁木苦老切謂几也右擊枯枝謂琴也
焱氏必遥切古之元爲帝王也又神農也犁
然力兮切司馬云犁然猶栗然清淡貌有當
丁浪切還目音旋回眎也而窺起規切造大
司馬云造適也一云造作也損易以豉切下
同窮桎之實切運化見江南古藏本舊作運
物之泄息例切司馬云發也言與之言猶謂
也鷾鴯音意而成云鷾鴯燕也目之所不宜
處昌吕切言不可止處目已羅絡知之故棄
之也不給視說文給相足也謂几所不宜處
則不足視也落其實實卵也而襲音習成云
襲入也社稷文云社稷猶窠也其禪市戰切
司馬云授予也成云禪代也焉知於虔切下
同
　　　失照
雕音彫陵之樊音煩司馬云雕陵陵名樊藩
也謂遊栗園藩籬之内也樊或作埜古野字
運寸司馬云可四一寸也感周之顙息蕩切
類也感觸也翼殷不逝目大不睹殷大也曲
折曰逝夫翼大逝難目大視稀故不見人也
褰起虔切舊作蹇躩驅碧九縛二切司馬云
疾行也論語云足躩如也執彈徒旦切留之
力救切司馬云宿留同其便也螳螂音堂郎
執翳於計切翳謂斧也螳蜋執斧如蓋以自
蔽也搏之音博捕也忘其形說文形象形也
忘其身說文身身躬也象人之身爾雅云我
忘其眞眞性也反入宫見江南古藏本舊闕
爾雅云宫謂之室室謂之宫藺力信切且子
餘切司馬云藺且莊子弟子從其俗江南古
藏作從其今栗林虞人文如海本无栗林二
字爲戮戮恥之辱
　　　自賢
陽子司馬云陽朱也逆旅之有妾一人見劉
得一本舊作逆旅人而去起吕切之行下孟
切


南華眞經章句音義卷之九














南華眞經章句音義卷之十習十
　　　碧虚子造
雜篇田子方二十五
　　　眞寤
田子方李云魏文侯師也名無擇數偁音朔
下同谿工李云谿工賢人也東郭順子成云
居於郭東因以爲氏名順子于方之師葆眞
音保儻然敕蕩切司馬云失志貌而語魚據
切之行下孟切形解户眞切口鉗其美切土
梗更猛切土苴也司馬云土人也遭兩則壞
　　　㝠會
温伯雪子李云南國賢人成云楚之賢人魯
人成云謂孔子門人也中國成云魯國也陋
成云拙也蘄音析振成云動也從容七容切
文云規矩禮義也龍虎威嚴也其道江南古
藏本作導夫人音符目擊而道存矣司馬云
見其目動而神實已著也擊動也又云目裁
往意已達
　　　密移
瞠若敕庚切字林云直視貌不比吡志切親
比也滔乎前吐刀切謂无人君之器滔聚其
前也惡可音烏察與音餘下哀與同有目有
趾文云有情之類薰然許云類冲炁薰蒸貌
汝殆著乎吾所以著也張慮切見也司馬云
吾所以著者外化也汝殆庶於此耳吾一不
化者則非汝所及也是求馬於唐肆也郭云
唐肆非停馬處也又磨停也司馬本作廣肆
云廣庭也求馬於市肆廣庭非其所也
　　　才德自然
被髮皮寄切而乾本或作干慹然乃牒切司
馬云不動貌少焉詩照切見曰賢徧切眩音
縣與音餘下同掘若徐音兀槁木苦老切離
人力智切口辟必亦切司馬云辟卷不開也
又婢亦切成云口開不合也嘗爲于僞切至
樂音洛下同行小下孟切又如字胸次李云
次中也能滑古没切得喪息浪切所介音界
解乎音蟹又户實切於汋音汋李以略切挹
取也醯鷄許西切郭云甕中之蠛蠓也
　　　踐言
魯哀公司馬云莊子與魏惠王齊威王同時
在哀公後百二十年成云此寓言也冠古亂
切圜冠音圓履句音矩李云方也屨居具切
緩户管切司馬本作綬佩玦音决成云綬者
五色條繩穿玉玦以飾佩也又云本亦作緩
者曳綬佩玦以其事到而决斷也或謂玞如
環而有缺逐臣賜玦義取與之决别也斷丁
亂切不號號合也
　　　内得外豐
百里奚爵禄不入於心故飯牛而牛肥史記
云晋獻公滅虞虢虜虞君與其大夫百里奚
以爲秦繆公夫人媵於秦百里奚止秦走宛
楚鄙人執之繆公聞百里奚賢欲重贖之恐
楚人不與乃使人謂楚曰吾媵臣百里奚在
焉請以五羖羊皮贖之楚人遂許與之當是
時百里奚年己七十餘繆公釋其囚與語國
事謝曰臣亡國之臣何足問繆公曰虞公不
用子故亡非子罪也固問三日繆公大說授
之國政號曰五羖大夫百里奚謝曰臣不及
臣友蹇叔蹇叔實而世莫知臣嘗游困於齊
而乞食䬹人蹇叔收臣臣因而欲事齊君无
知蹇叔止臣臣得脱齊難遂之周周王子頽
好牛臣以飬牛干之及頽欲用臣蹇叔止臣
臣去得不誅事虞君蹇叔止臣臣知虞君不
用臣臣誠私利禄爵且留再用其言得脱一
不用及虞君難是以知其賢於是繆公使人
厚幣迎蹇叔以爲上大夫䬹音窒地名一曰
刈禾人通作銍忘其賤與之政也謂忘其飯
牛之賤也有虞氏舜事親至孝死生不入於
胸中名聞天下感動人主
　　　藝精忘形
受揖而立司馬云受命揖而立也䑛食紙切
儃儃音坦李云舒間貌槃礴傍各切司馬云
箕坐也羸力果切司馬云將畫故解衣而見
形
　　　詢衆任賢
文王觀於臧成云臧者近渭水地名也丈人
者寓言於太公也司馬本作文王微服而觀
於臧而屬音燭𩑺而占切成云文王父季黑
色多𩑺駁馬邦角切偏朱蹄李云一蹄偏赤
也瘳乎敕留切成云差也蹴然子六切先君
王也司馬云言先君王靈神之所致王其无
它司馬云无違也列士壞音怪下同植音值
散羣司馬云植行列也散羣言不養徒衆也
一云植者彊界頭造屋以待諫者也長丁大
切下同官者不成德司馬云不利功名也斔
斛音庾李云六斛四斗曰斔十斗曰斛昧然
音妹泛然敷劍切夜遁塗困切功成事遂韜
光退身故曰夜遁刺焉七賜切
　　　有心未妙
御寇爲于僞切盈貫古亂切司馬云鏑也文
云盈貫謂過鏑也適矢丁歷切親也復沓扶
又切下同成云沓重也象人成云木偶人又
土梗人也逡巡七旬切成云却行也汗流户
旦切揮斥音尺郭云揮斥猶放縱也怵然敕
律切有恂音荀爾雅云恂慄也目之志怐謂
眩也欲以眩悦人之目故怵然也於中丁仲
切
　　　道充不動
肩吾成云隱士也孫叔敖楚之賢大夫栩栩
然况甫切自得貌又欣暢也躊直留切躇直
於切成云逸豫自得也四顧成云高視八方
也得劫居業切彊取也伏戲音羲无介音界
說文畫也一曰聞也不憊皮拜切
　　　冶身保存
楚王成云楚文王與凡僖侯同坐論合從會
盟之事楚有吞夷之意故使左右以言感之
凡君司馬云凡國名在汲郡共縣按左傳凡
是周公之後雜篇知北游二十六
　　　冲默

知如字舊音智今不取北游於玄水之上司
馬本作玄水之北隱弅符云切成云隱則深
遠難知弅則鬱然可見白水之南成云白是
潔素之色南是顯明之方狐闋苦穴切李云
丘名狐者疑也闋者息也而睹丁古切狂屈
狂妄也屈曲也之言司馬云之是也唉哀在
切李云應聲也語若魚據切其易以豉切所
惡烏路切通天地之一炁耳地之見劉得一
本舊作通天下一炁耳大美謂覆載之美也
合彼見劉得一本舊作今扁然音篇成云徧
生貌文本作翩然云日新貌未離力智切其
内謂不能出自化也惛然音昬昧也張君房
本作𠉣油然音由謂无所給惜也成云无係
貌
　　　神解
被衣如字又音披瞳焉敕紅切不瞬貌如新
生之犢李云未有知貌若槁苦老切媒媒音
昧晦晦音誨媒媒晦晦無心貌又㝠昧貌
　　　常道
丞古有四輔左輔右弼前疑後丞蓋官名也
或作烝李云舜師也有夫音符委形說文已
也子孫見張君房本舊作孫子委蛇吐卧切
天地之彊陽炁也郭云彊陽猶運動耳案言
天地尚運動況炁聚之生何可得執而留也
　　　可道
晏於諫切疏瀹音藥漬也成云洗濯也澡雪
成云精絜也文云靜精神也掊擊而智普口
切成云打破也文云棄智也窅然鳥了切將
爲于僞切无形謂太初也精神生於道謂常
道也九竅苦弔切皇皇文云无際貌邀於古
堯切成云遇也此者此者冲妙之道也恂達
須倫切說文信心也一曰均也天不得不高
謂天不得此道不能爲高也道與音餘下同
博之不必知辯之不必慧成云博通經典未
必知眞宏辯飾辭不必慧照也以斷端管切
成云棄也巍巍魚威切成云高大之偁運量
萬物而不遺夷佳切亡也又餘也見劉得一
本舊作匱萬物皆往資焉而不匱求位切
　　　中極
喑音闇與蔭同醷隱紀切郭云喑醷聚炁貌
幾何居豈切果蓏力果切文云木子曰果草
子曰蓏白駒文云曰光也成云駿馬也過郤
去遥切成云郤乳也注然勃然步忽切成云
注勃出生之容油然漻然音流成云油漻入
死之狀天弢敕刀切成云弢囊藏也墮其許
規切天袠陳筆切成云袠裹束也紛乎宛乎
於院切成云紛綸宛轉並釋散貌
　　　道无不在
東郭子李云居于東郭也田子方之師惡乎
音烏螻力侯切蟻魚綺切稊大西切稗蒲賣
切草名瓦甓步歷切云瓴甓甎也屎尸㫖
切溺乃弔切正獲之間於監古銜切市履狶
虚豈切每下愈况李云正亭卒也今之市令
也獲其名也監市市魁也狶大豕也履踐也
夫市魁履其豕股脚縣蹄之下肥則知上肥
矣問道亦況下賤則知道之徧也一曰况益
也每履其縣蹄之下難肥之處見其肥則知
上之饒益多矣或曰况者意况也汝唯莫必
謂无乎逃物見張君房本舊闕
　　　无有一際
周徧咸文云周无不包也徧无不至也咸无
不備也澹而徒暫切寥音遼彷徨音旁皇成
云放任貌馮皮冰切閎音宏李云馮閎皆大
也郭云虚廓之謂衰殺色界切下同
　　　得道秋豪
妸於河切荷甘音河成云妸姓也荷甘字也
老龍吉李云懷道人也神農成云神農非帝
者也隱几於靳切闔户户臘切晝暝音眠奓
處野切又音奢司馬云開也嚗然音剥李云
放杖聲也僻陋足亦切成云偏僻鄙陋也慢
武半切又如字訑徒旦切成云不專謹也已
矣夫音符弇音奄堈音剛弔李云姓弇堈名
弔體道人也繫焉謂爲物所歸投也
　　　淵之又淵
卭而歎崔本作卭張君房本作仰集韻卬仰
同音說文舉也詩瞻卬昊天舊本作中恐寫
誤
　　　光景都亡
窅然烏了切搏之音博
　　　守一
大馬成云楚之大司馬也捶鉤之累切江東
三魏之間人皆謂鍛爲捶也鉤帶也巧與音
餘下同而好呼報切以長丁丈切
　　　不先物
見賢徧切又爲于僞切未有子孫而有孫子
言其要有由不得无故而有傳世故有子孫
不得无子而有孫也如是天地不得先无而
今有也有先悉薦切下同
　　　合境
安化成云安住也之囿音又之圃布五切相
𩐎子兮切和也
　　　背俗
山林與音餘下同皐壤與成云神皐奥壤與
我无親見江南古藏本舊闕而樂音洛下同
能禦魚吕切齊知才細切又如字


南華眞經章句音義卷之十












南華眞經章句音義卷之十一習十一
　　　碧虚子造
雜篇庚桑楚二十七
　　　去智
老聃之役司馬云役使也學徒弟子也庚桑
楚司馬云楚名庚桑姓也太史公書作亢倉
偏得音篇成云門人之中最勝故曰偏得畏
烏罪切本作㟪壘力罪切何粲注亢倉子云
畏壘山即羽山也在徐州畫然音獲挈然苦
計也畫然謂計畫飾智者也挈然謂契約合
仁者也皆起之姦僞失其自然也又苦結切
提也亦仁愛也遠之于萬切司馬云言人以
仁智爲臣妾庚桑子悉棄仁智也擁於勇切
腫章勇切郭云擁腫朴也鞅掌於文切或云
擁腫不材郭云鞅掌不自得向云二句朴纍
之謂司馬云皆醜貌三年成云三歲一閏入
道小成大壤而掌切廣雅云壤豐也灑然素
殄切李云驚貌日計之而不足向云無旦夕
小利也歲計之而有餘向云順天時而大穰
正得秋而萬寳成天地以萬物爲寳至秋而
成也元嘉本作萬實環圓也堵丁魯切司馬
云一丈曰堵環堵者面各一丈言小也竊竊
平章偶語也俎豆側吕切成云俎切肉之几
豆盛脯之具皆禮器也俎豆食我於衆人間
也杓音的又匹么切郭云爲物之標杓也王
云斯由已爲人准的也司馬本作魡晋的尋
常之溝八尺曰尋倍尋曰常尋常之溝則周
禮洫澮之廣深也洫廣深八尺澮廣二尋深
二仞也所還音旋回也鯢五兮切鰌音秋爲
之制廣雅云制折也謂小魚得曲折也王云
制謂擅之也鯢鰌專檀於小溝也步仞之丘
陵六尺爲步七尺曰仞謂廣一步高一仞也
孔安國云八尺曰仞又爾雅云四尺曰仞㜸
魚竭切狐爲之祥李云祥怪也狐狸喜爲祅
㜸言各有宜宜不失則大人有豐禄也王云
野狐依之作祅祥也崔云蠱狐以小丘爲善
也祥善也函音含車之獸李云獸大容車介
而音戒廣雅云獨也一本作分謂分張也離
山力智切吞舟敕恩切碭而失水徒浪切謂
碭溢而失水也崔本作去水陸居也則蟻魚
綺切苦之又作窮之深眇彌小切成云眇遠
也二子向崔郭皆云堯舜也殖蓬蒲空切而
櫛側瑟切與扻同說文梳比之總名也數米
色主切而炊昌垂切向云理於利小也竊竊
司馬云細語也一云計校貌軋於黠切註文
軋𨋁也𨋁轢也𨋁轢車所踐也𨋁女展切轢
力的切有弑音試下同穴阫普回切向云阫
墻也言無所畏忌吾語魚據切南榮趎音厨
昌于切庚桑子弟子也向音疇一音紹俱切
徐直俱切又敕俱切又處由切漢書古今人
表作南榮疇或作儔又作壽淮南子作南榮
幬云敕蹻趹步百合不休蹴然子六切已長
丁丈切將惡音烏亦辟婢亦切開也崔云必
亦切相著也或間間厠之間勉聞道向云勉
强也一本作晩達耳矣向云僅達於耳未徹
入於心也一本作未達耳曰奔蜂孚恭切司
馬云小蜂也一云土蜂也江南李氏本無曰
字藿蠋音蜀司馬云豆藿中大青蠱也越雞
司馬云小雞也或云荆雞也伏扶又切鳥抱
子也鵠音鶴又户沃切卵力管切魯雞向云
大雞也今蜀雞也贏糧音盈案方言贏儋也
齊楚陳宋之間謂之贏一音果曰唯惟癸切
懼然紀具切文云失容貌成云驚視貌一本
作戄朱愚鍾輸切說文朱赤心木松栢屬也
一曰丹也朱愚義取丹心愚惷也江南古藏
本作柣愚眉睫音椄釋名云曰毛也規規李
云失神貌一云細小貌若喪息浪切揭其列
其謁二切竿音干而求諸海也向言以短小
之物欲測深大之域也汝亡人哉崔云喪亡
性情之人也惘惘乎文云不知所歸也所好
呼報切所惡烏路切息愁舊作自愁劉得一
作息愁文如海作愁息灑濯文角切鬱鬱吕
覽曰水鬱則汙木鬱則蠹草鬱則蕢津津文
云不淨也成云尚漏也猶有惡也李云惡計
未盡也外韄音獲云束縛也三蒼云佩刀靶
韋也本亦作獲向音霍繁多也概也而捉側
角切成云捉持也内揵其輦切難也徐作揵
其偃切關也閉也可繆莫侯切向云綢繆也
放道如字向方往切依也衛生李云防衛其
生令合道也能舍音捨下同翛音蕭文云无
滯著貌侗大董切向敕動切云直而无累之
謂三蒼云殻直貌文云无不通貌皞户羔切
嗌音益喉也咽也李本作不嗌音厄云謂噎
也文本同云氣不通也不嗄於邁切司馬云
楚人謂啼極无聲爲嗄又聲破也握李云捲
手曰握不掜五禮切廣雅云捉也成云挶拳
也文云掜疲懈也共其崔云共壹也文云不
偏用力嬰兒共有此德也瞚音舜動也偏音
篇委於危切蛇以支切冰解音蟹交食崔云
交俱也李云共也交樂音洛相攖於營切廣
雅云亂也若槁苦老切惡有音烏
　　　自定
宇泰定心宇大寧也人見其人物見其物見
張君房本舊闕敗之補邁切以滑音骨靈臺
靈府靈臺皆心也眞君處于内謂之府眞宰
游於上謂之臺不見其誠己而發謂不自照
其内而外馳也每發而不當丁浪切爾雅云
每雖也謂雖有發動不中當也券内音勸券
契也内屬我也外屬彼也契内者无名契外
者賈衒而已說文券契也券别書之書以刀
判契其旁故曰契也券郭忠恕佩觴券从刀
或从力者勞券之券一曰止也逵眷切每妄
更爲失妄見劉得一本舊闕期費若貴切期
說文會也一曰要也費說文散財用也賈人
音古同商賈之人費心於錐刀也人見其跂
猶之魁然苦回切魁然不動貌一曰安也主
也謂衆人已見其跂求分外而猶自安可羞
愧之甚也物且且苟且也苟且其心容身不
暇豈能容於人哉焉能於虔切莫憯七坎切
廣雅云痛也鏌鎁音莫耶良劍名其分符問
切下同所惡烏路切下同故出而不反謂眞
蕩而不還也見其鬼謂陰炁來舍也出而得
是謂得死失者同於得故曰得死滅而有實
鬼之一也廣雅云滅殄也盡也天光已滅雖
有實性與其㝠㝠之物不二也眞誥謂之清
靈善爽之鬼出无本入无竅苦吊切造化無
本大空無竅也乎處召據切下同有長如字
本剽本作標甫小切崔云末也宇也四方上
下爲宇也宙也往古來今曰宙出入而不見
其形見張君房本舊作入岀
　　　移是
惡乎音烏爲喪息浪切以分方云切爲尻苦
羔切一宗一本作守昭景也著丁略切甲氏
也著張慮切有生黬也於誠切司馬云烏簟
切黶有疵也有疵者欲披除之披普皮切分
散也然曰移是黬然聚而生披然散而死也
臘力闔切者之有膍音吡司馬云牛百葉也
賅古來切足大指也崔云備也按臘者大祭
備物而肴有膍賅此雖從散禮應具不可散
棄也其偃溲所留切偃溲屏厠也溲見江南
李氏本舊闕爲是于僞切死償常亮切廣雅
云償報也蜩音條鷽音學移是非今之人也
非見江南古藏本舊闕
　　　禮偽
蹍女展切踐也履也驁魚到切驕縱貌嫗烏
遇切聲柔貌文云驚失聲一曰嫗詡愍問貌
辟金必碩切除也
　　　虚无
之勃必妹切下同之謬如字差也欺也一本
作繆亡侯切繫縛之謂去德超吕切惡欲烏
路切之累劣僞切下同不盪徒黨切郭云動
也
　　　德性
德之光一本作先猶睨魚計切視也
　　　拙偽
羿五計切中微丁仲切而俍音良崔云良士
也又音浪惡天爲路切下同
　　　智籠
之籠力東切湯以庖白交切人籠伊尹伊尹
負鼎以干湯湯知其賢故順其性以庖厨而
籠之己解禪王篇秦穆公以五羊之皮籠百
里奚百里奚亡秦走究楚鄙人執之穆公以
五羊皮贖之於楚也或云百里奚好五色皮
裘故因其所好籠之也已解田子方篇
　　　忘形同天
介者音界郭云刖也廣雅云獨也拸畫敕紙
切析也畫飾容之具今無足故不復愛之一
云拸離也崔云拸畫不拘法度也夫復音服
文云復温復也謵音習文云謵翫也不餽其
愧切廣雅云遺也而忘人復者温復之謂也
謂翫也夫人翫習者雖復小事皆所至惜今
温復人之所習既得之矣而不還歸以饋遺
之此至愚不獲人之所惜者也无復相爲之
情故曰忘人侮之亡甫切
南華眞經章句音義卷之十一















南華眞經章句音義卷之十二習十二
　　　碧虚子造
雜篇徐無鬼二十八
　　　遷善
徐无鬼緍山人魏之隱士司馬本作緍山人
徐无鬼女商成云魏之幸臣魏武侯名擊文
侯子治安邑勞之力報切唯山林之勞一字
如字餘並下章並力報切盈嗜時志切下同
長丁丈切好呼報切下章同惡烏路切下章
同黜敕律切退也掔苦田切爾雅云固也崔
云引去也司馬云牽也超然司馬云猶悵然
也少焉詩照切嘗語魚據切吾相息亮切下
同執飽而止成云執守情志唯貪飽食是狸
德也謂貪如狐狸也視日司馬云瞻遠也若
忘其一一身也謂精神不動若无其身也直
者中繩丁仲切下同司馬云直謂馬齒曲謂
背上方謂頭圓謂目成云曲謂項也成材言
自然已足不須教習也若卹音恤文云疾也
若失音逸文云亡也李云卹失皆驚竦若飛
也若喪息浪切下章同其一言喪其偶也超
軼音逸過也徐徒列切崔云徹也從說子容
切金板或曰秘讖也司馬云周書篇名六弢
吐刀切謂太公六韜文武虎豹龍犬也越之
流人司馬云越國流人有罪見流徒者也又
越遠也數日所主切期年音基逃虚空者司
馬云故壞冢處爲虚空也成云虚園空宅也
藜力西切藋徒吊切柱誅矩切司馬云塞也
宇見君房本舊作乎鼪音生鼬由救切之逕
司馬本作徑道也跟位其空音良跟云欲行
貌司馬本作良云良人謂巡虚者也位其空
謂處虚空之間也聞人足音跫然巨恭切蹋
地聲成云人行之聲而喜矣李云喻武侯无
君人之德而處在防衛之間雖臨朝矯厲愈
非其意及得其所思猶逃竄之人聞人足音
安能不跫然改貌釋然而喜矣謦苦項切欬
苦愛切李云磬欬喻言笑也但呼聞所好猶
大悦況骨肉之情歡之至也乆矣夫音扶後
倣此
　　　修誠
食茅音序葱韭音乆以賔本作擯必刃切司
馬云棄也李云賔客之賔欲干李云干求也
社稷之福邪李云謂善言嘉謀可以利社稷
也萬乗繩證切不自許司馬云許與也謂自
私之姦也姦病王云姦者以正從邪謂病也
偃兵偃息也鶴列李云謂兵如鶴之列行司
馬云鶴列鍾鼓也文云陣形也麗譙本作噍
在逍切司馬云麗譙樓觀名也按謂華麗而
嶕嶢也文云戰樓也徒驥司馬云徒步卒也
文云驥馬軍也錙壇側其切錙壇壇名成云
宫名也文云戰場也惡乎音烏勿攖一營切
又一盈切已脱音奪肉去骨也他括切骨去
肉也此非也
　　　放心
大隗王罪切成云古之至人具茨把咨切司
馬本作疚山名在熒陽密縣東今名泰隗山
昌㝢音禹驂乗繩證切驂乗車右也御車左
也謵音習朋蒲登切崔本作㞔舒氏切前馬
司馬云二人先馬導也昆閽音昏滑音骨稽
音雞後車司馬云二人從車後也襄城之野
今汝州有襄城縣在大隗山之南七聖黄帝
一方明二昌㝢三張若四謵朋五昆閽六滑
稽七予少詩召切瞀莫豆切李云風眩貌司
馬讀曰𥈆謂眩𥈆也長者丁丈切乗日之車
司馬云以日爲車謂乗日新以變化也車者
推移不定也少痊七全切李云除也且復扶
又切亦去起吕切
　　　樂囿
不樂音洛下同察士李云察識也成云機警
明察之士也陵李云謂相陵轢誶音信廣雅
云問也又雖遂切謂好陵辱責罵人也之辭
見張君房本舊作淩誶之事皆囿音又文云
滯於一方也興朝直遥切中民之士李云善
治民者也矜難乃旦切枯槁苦老切後章同
宿名宿乆積也王云枯槁一生以爲娱其所
寢宿唯名而已廣治直吏切貴際謂盟會事
不比毗志切成云比和樂也下同商賈音古
學以居位曰士闕土殖穀曰農作巧成器曰
工通財鬻貨曰商一云坐賣售曰賈市井古
者因井爲市故謂之市井則壯壯猶勤也
　　　謬妄
而中丁仲切儒墨楊秉成云儒姓鄭名緩墨
名翟楊楊來也秉公孫龍子魯遽音渠成云
周初時人冬爨七亂切鼎成云冬取十年燥
灰以擁火須臾出火可以爨鼎夏造冰成云
盛夏以瓦缾盛老湯再煮極沸沈缾井底即
自成冰爲之于僞切廢一廢置也改調徒吊
切无當丁浪切合也方與我辯江南本作方
與我辯奮本作方與我以辯相拂以辭扶弗
切文云拂反也相鎮以聲文云鎮壓也齊人
蹢子於宋音擲投也司馬云齊人憎其子蹢
之於宋使門者守之今形不全自以爲是鈃
鍾音刑字林云鈃似小鍾而長頸又云似壹
而大以束縛郭云恐其破傷也按此言賤子
貴鈃自以爲是也唐子謂失亡子也遺類遺
亡也亡其種類故也惠施叛道而好辯猶齊
人遠子而愛鍾也未始離力智切於岑士金
切岑岸也成云楚郢之人因寄于江濱之側
投蹢守門之家夜半无人之時輒上人舟而
舟未離岸反與舟人鬥愧心負理更造怨詞
迷謬若此自以爲是
　　　亡質
從者才用切郢人以井切楚都也漢書音義
作懮人古之善塗塈者施廣領大袖以仰塗
塈而領袖不汙有小飛泥誤著其鼻因今匠
石揮斤而斲之懮音温堊烏洛切白土也漫
莫干切李云塗也暝目恣手四字江南本是
經舊本作郭象注非是試爲于僞切
　　　公舉
可不謂云江南李氏本作諱舊本作謂大病
大極也惡乎音烏屬音燭欲與如字又音餘
且鉤鉤反也上忘而下畔言在上不自高於
下无背者也以聖臨人以賢下人江南本作
以聖臨人以賢下人舊本並作以賢
　　　戒驕
狙七徐切吴王文云夫差也恂然舜荀二音
司馬云遽也成云怖懼也深纂側巾仕巾二
切成云林叢也委於危切蛇餘支切成云從
容也攫俱縛切三蒼云攫搏也搔素報切文
云勝躑便疾貌見賢徧切王射食亦切下同
搏音博捷疾葉切速也相者息亮切司馬云
佐王獵者也趨射音促急也狙執死司馬云
見執而死也之狙之猶是也其便婢面切以
敖音傲慢也此殛紀力切誅也董梧有道之
士師其德以鋤色以鋤士居切成云除去也
去起吕切樂音洛
　　　鬻名
隱几於靳切嘘音虚入見賢徧切山穴之口
李云齊南山穴也司馬本作山穴之中田禾
齊君也尊德故國人慶之鬻之羊六切彼惡
音烏下同自喪息浪切
　　　貴默
觴之音商李云酒器之總名也孫叔敖執爵
按左傳孫叔敖是楚莊王相孔子未生魯哀
公十六年仲尼卒後白公爲亂宜僚未嘗仕
楚又宣公十二年傳云楚有熊宜僚則與叔
敖同時去孔子甚遠蓋寄言也成云爵亦酒
器受一升於此言已文云謂古人於會同之
處酹祭之時祝辭也弄丸丸猶珠也弄丸者
謂轉丸之技也宜僚視天下事若轉丸於掌
中聊以自適也鬼谷子有轉丸法猛獸夫聖
智之无窮若轉丸之无止類獸威之无盡故
宜僚所以示弄丸之技也而兩家之難乃旦
切解音蟹司馬云宜僚楚之勇士也善弄丸
楚白公勝將作亂殺令尹子西子期石乞曰
市南有熊宜僚者若得之可以當五百人乃
往告之不許也承之以劍不動弄丸如故曰
吾亦不泄子白公遂殺子西子期歎息兩家
而已宜僚不預其患文云白公勝及大夫子
西兩家舉兵相伐二家大夫曰宜僚陸沈之
士一人當五百並遣使往召之宜僚高枕安
卧以見二大夫之使者以兩乎弄丸不止眠
復不起承之以劍不動二大夫使者各還具
論宜僚之意二大夫曰高枕而卧者示我无
爲也承之以劍不動者兵不足恃也兩手者
喻兩家也丸者形园无爲之物也兩手弄之
不止者俱至於困也明兩家構兵不止必至
滅亡二大夫解兵而歸不復用兵也甘寢秉
羽如字謂以扇掩面也司馬本作凳云讀曰
翮或作翅雩舞者之所執崔本作翼郢人投
兵司馬云言叔敖願安寢恬卧以養德於廟
堂之上折衝於千里之外敵國不敢犯郢人
投兵无所攻伐也喙許穢切三尺三尺言長
也司馬云喙息也宜僚弄丸而弭難叔敖除
借以折衝丘亦願有歎息其三尺三尺七首
剱也成云喙口也苟其言當即此无言假令
喙長三尺與閉口何異故願有之彼之謂彼
謂宜僚叔敖一曰彼謂甘寢此之謂此謂仲
尼也一曰此謂弄丸總音摠不能同一本作
相同善吠伐廢切司馬云不别客主
止也善言司馬云失本逐末而言不止循古
而不摩一本作磨郭云摩拭也王云摩消滅
也雖常通物而不失己雖理於今當循於古
之道焉自古及今其名不摩滅也
　　　相形
九方歅音因善相馬人淮南子作九方皋爲
我于僞切相吾子息亮切捆音困瞿然紀俱
切司馬云喜貌字林云大視也索然悉各切
司馬云涕下貌禦福魚吕切距也逆也而牂
音滅爾雅云牝羊也於奥烏報切西南隅未
地羊之位也一曰豕牢也好田呼報切於宎
一作窔烏吊切東北隅也一云東南隅火地
火地生鶉也一曰東南辰地辰爲鶉鳥也游
於天地也見江南古藏本舊闕邀古堯切遇
地樂音洛委於危切蛇餘支切之償辰羊時
亮二切還也怪行下孟切无幾居豈切於燕
音煙而鬻音育易以豉切刖音月渠公渠公
齊之富室爲街正買梱自代終身食肉至死
一云渠公屠者與梱爲君臣同食肉也
　　　外賢
畜畜李云行仁貌王云卹愛勸勞貌其人與
人相食與音餘言將馳走於仁義不復營農
飢則相食所惡烏路切之行下孟切且假夫
禽貪者器司馬云禽之貪者殺害无極仁義
貪者傷害无窮且假夫仁義爲禽貪之器用
也一覕簿結切說文蔽不相見也
　　　偷安
暖吁爰切桑貌姝音樞說文曰好佳也又暖
姝自許貌濡音儒安也需音須濡雲謂偷安
濡潤須臾之頃卷音權婁音縷卷妻猶拘攣
也言拘檢求名之人屈己以殉物物雖懷歸
終當自苦如舜登庸歷試以至己身臞腊招
損之由超於羶行耳豕蝨音瑟疏鬛長毛見
張君房本舊閼奎蹏苦圭切奎說文兩髀之
間也曲隈烏回切股間也操煙七曹切羊肉
不慕蟻魚綺切云舜年長心勞无愛樂之志
是猶羊肉不慕蟻也羶也設然切羶行下孟
切三徙成都一年所居成聚二年成邑三年
成都也至鄧之墟邑名童土云童土地无草
木也齒長丁丈切惡衆烏路切不比毗忘切
下同和也煬音羊和煬炙也爲和氣所炙於
蟻棄智於魚得計於羊棄意蟻得水則死魚
得水則生羊得水則病一云眞人无羶故不
致蟻是蟻棄智也共處相忘之大道无沾需
之德是魚行計也羊无羶行而不致蟻是羊
棄意也
　　　自晦
以天待人見張君房本舊作之堇音謹司馬
云烏頭也治風冷痺桔梗音結古猛切司馬
云桔梗治心腹血瘀瘕痺雞壅於容切司馬
云雞頭也一名芡與藕子合爲散服之延年
本或作㿈豕零司馬本作豕囊一名猪苓根
似猪卵可以治渴案四者皆藥草名是時爲
帝者也司馬云藥草有時迭相爲帝謂其王
相休廢各得所用也勝言音升句踐音鉤越
王甲楯純尹切楯云扞身蔽目者棲於音丙
李云登山曰棲會古外切稽音難種章勇切
越大夫名也吴越春秋云姓文字少禽所以
存一本作可以存言知越雖亡可以存也䲭
尺夷切目成云鴟目書闇而夜開則適夜而
不適晝鶴脛刑定切解之佳買切司馬云去
也成云鶴脛禀分而長則能長不能短枝節
如此故解去則悲亦猶種闇於謀身長於存
國也有損焉有形自然相累世能累物物能
累人故大夫種有以不免也恃源而往者也
水由源往雖遇風日不能損也道成其性雖
在於世不能移也之長丁丈切兹萃聚也李
云多也恃其所不蹍女展切李云一足常不
移故能行廣遠也
　　　棄數
解之音蟹下同又佳買切頡下結切滑乎八
切頡滑謂錯亂也揚搉音角三蒼云搉敵也
許慎云揚搉粗略法度王云搉略而揚顯之
惑解佳買切復於音服
南華眞經章句音義卷之十二
















南華眞經章句音義卷之十三習十三
　　　碧虚子造
雜篇則陽二十九
　　　抑進
則陽司馬云名則陽字彭陽一云姓彭名則
陽周初人也成云魯人遊事諸侯後入楚欲
事楚文王也夷節楚臣王果司馬云楚賢人
成云楚大夫也不譚音談李云註也公閲休
音悦隱士也獨初角切司馬云刺也山樊音
煩李云傍也司馬云陰也廣雅云邊也成云
茂林也予宅司馬云以隱居山陰不自顯也
文云宅山傍而爲居顛㝠音眠司馬云顛㝠
猶迷惑也言其交結人主情馳富貴暍音謁
字林云傷暑也橈乃孝切王云惟正德以至
道服之佞人以才辯奪之故能泥橈之也化
卑居高而以卑爲本也本或作而化卑於人
也樂物音洛而飲於鴆切綢直周切繆亡侯
切纏綿也文云有爲交結也周盡一體所鑒
綢繆粗精洞盡故言周盡一體一體天也復
命摇作摇動也萬物動作生長各有天然則
是復其命也命之也命名也憂乎智而所行
恒无幾居豈切時其有止也若之何王云憂
乎智謂有爲者以形智不至爲憂也不知用
智必喪喪而更以不智爲憂及其賀之所行
有弊无濟故共憂患根接无須臾停息故曰
恒无幾時其有止也不能遺智去憂非可憂
而何生而美者人與之鑑不告則不知其美
於人鑑生便有物之美而爲无心人與作名
言鑑耳故人美之人若不相告即莫知其美
於人也好之呼報切暢然喜悦貌之緡民忍
切郭云合也與脗同司馬云盛也十九謂見
十識九也見見聞聞見所見聞所聞冉相氏
息亮切郭云古聖王也嘗舍音捨皆殉辭俊
切所行之備而不洫况壁切深也義取染溺
也李音溢濫也王云壞敗也无心偕行何往
而不至故曰皆殉也所行之備而物我无傷
故无壞敗也門尹登恒向云門尹官名登恒
人也爲之于僞切下同傅之音付下同之名
嬴音盈法得其兩見賢徧切得其隨成之道
以司其名名實法立故得兩見猶人鑑之相
得也容成氏老君師也著書十四篇
　　　止鬥
魏瑩音瀅司馬云魏惠王也與田侯牟司馬
云齊威王也名牟桓公子按史記威王名因
不名牟約乙却切又如字司馬云在惠王二
十六年背之音佩刺之七賜切犀首魏官名
也司馬云若今虎牙將軍公孫衍爲此官萬
乗繩證切匹夫從讎成云謂无官職夫婦相
匹偶者也從讎報讎也爲君于僞切下請爲
君同拔其國拔者克城邑而取之言若拔草
木並得其根忌也出走成云田忌齊將也忌
畏而走或言圍之也抶敕一切三蒼云擊也
折之舌切季子魏臣文云魏國之公子也又
壞音怪華子亦魏臣也惠子惠施也而見賢
徧切下同戴晋人梁國賢人惠施薦之於魏
王蝸音瓜李云蝸蟲有兩角俗謂之蝸牛三
蒼云小牛螺也一云俗名黄犢逐北如字北
陰幽之處故謂退敗奔走者爲北曰噫於其
切言與音儉餘然音敞字林云惘也成云恨
恨貌有嗃許交切管聲也廣雅云鳴也劍首
司馬云劍環頭小孔子吷音血字吷然如風
過也
　　　遠佞
蟻丘魚綺切李云山名也之漿李云賣漿之
家登極司馬云極屋揀也外之以觀也一曰
乎頭屋也稯稯音總李云聚貌聖人僕謂懷
聖德而隱僕隸也司馬本僕作樸謂聖人之
坏樸也藏於畔王云修田農之業是隱藏於
壠畔聲銷音消司馬云小也大云銷聲滅迹
人不識也不屑屑絜也不絜世也陸沈司馬
云當顯而及隱如无水而沈也
　　　冶形
長梧封人長梧地名成云地多長梧因以名
焉封人守封疆之人子牢司馬云即琴牢孔
子弟子也鹵音魯莽莫古切滅裂猶短草也
李云謂不熟也郭云魯莽滅裂輕脱末略不
盡其分也司馬云鹵莽猶粗疏也謂淺耕稀
種也滅裂謂斷其草也變齊改變齊民之法
也一曰才細切說文禾麥吐穗上平也耰音
憂司馬云鋤也廣雅云推也字林云摩田器
也厭湌音孫餔也一曰水沃飯曰湌離其力
智切下同以衆爲如字王云謂凡事所可爲
者也遯離滅亡皆猶衆爲衆爲所謂鹵莽也
司馬本作衆僞欲惡烏路切之孽魚列切萑
音丸葦類葦于鬼切蘆也蒹古恬切蒹葭也
葭音加亦蘆也並潰回内切漏發李云謂精
氣散泄上潰下漏不擇所出也漂本作瘭敷
妙切疽七餘切瘭疽謂病瘡膿出也疥音界
㿈音邕溲或作瘦所求切膏司馬云謂虚勞
人尿上生肥白沫也皆爲利欲感動失其正
氣不如深耕熟耰之有實也
　　　涉塵
栢矩文云魯人有道之士欲往齊行化辜人
罪人也李云謂應死人也一云棄市暴死者
彊之其良切朝服直遥切而幕音莫司馬云
覆也號天户刀切大菑音灾離之離著也文
云被也匿女力切文云藏也不勝音升
　　　循物
蘧其居切伯玉成云蘧姓名瓊字伯玉衛之
賢大夫詘超勿切廣雅云曲也郭音黜然與
音餘然乎言未然也
　　　素定
大弢吐刀切伯常騫超虔切狶虚豈切韋成
云三人並史官姓名湛丁南切樂之乆也又
音沈樂音洛諸侯之際司馬云盟會之事同
濫盧瞰切說文汜也或作檻胡暫切浴器也
史鰌音秋司馬云史魚也所搏音博幣帛也
浴巾也司馬音蔽云引衣裳自蔽而扶翼司
馬云謂公及浴女相扶翼自隱也故墓一本
作大墓沙丘地名在盟津北畔掘之其月切
洗西禮切不馮音憑其子司馬云言子孫不
足可憑故使公得此處爲冢也奪而埋之一
本作奪而里之而汝也里居處也
　　　究理
少知成云智照狹劣謂之少知大公調成云
道德廣大公正無私復能調頤群物故謂之
大公調蓋寓言也丘里之言地方一里爲井
丘十六井也李云四井爲邑四邑爲丘五家
爲鄰五鄰爲里古者鄰里井邑土風不同猶
今郷曲各自有方俗而物不齊同合十姓百
名一姓爲十人十姓爲百名則有異有同故
合散以定之積卑如字一本作庳音婢合水
一本作合流合並而爲公士井郡縣而爲公
天不賜賜與也五官成云古有五行之官文
云五等諸侯也淳淳王云流動之貌文云無
常也所拂扶弗切戾也氣之廣者也廣見劉
得一本舊作大而讀李云讀猶語也惡起音
烏欲惡烏路切橋超如字王云高勁貌言所
超之動疾也片合音判又如字隨序謂變化
相隨有次序也序或作厚一本作享橋運之
相使橋運謂相橋代頓至次序以相通理橋
運以相制使也季眞接子成云並齊之賢人
季眞以無爲爲道接子以有爲爲道各執一
家未爲通論
雜篇外物三十
　　　无必
外物王云夫忘懷於我者固无對於天下然
後外物无所用心焉若乃有所執爲者諒亦
无時而妙矣今詳外物之恒者善惡忠孝之
謂也物我相對内我而外物以其善惡忠孝
不能全生故曰爲善无近名爲惡无近刑龍
逄比千已解人間世篇箕子狂史記云紂爲
溼泆箕子諫不聽人或曰可去矣箕子曰爲
人臣諫不聽而去是彰君之惡而自說於民
吾不忍爲也乃被髮佯狂而爲奴逆隱而鼓
琴以自悲故傳之曰箕子操惡來死史記云
蜚廉生惡來惡來有力蜚廉善走父子俱以
材力事紂武王伐紂並殺惡來是時蜚廉爲
紂作石椁於北方姓嬴名惡來有力者也紂
之嬖臣與紂同誅伍員已解胠篋篇萇弘周
靈王之忠臣爲劉恭公所譖徙於蜀自恨忠
而被譖遂自刳腸而死蜀人憐之以櫝盛其
血三年而化爲碧碧石名也吕覽云藏其血
三年化爲碧玉孝己憂成云孝己高宗太子
遭後母之難憂苦而死曾參悲李云曾參至
孝爲父所憎嘗見絶糧而後穌成云遭父打
鄰乎死地故悲泣也大絯音駭兩陷謂善惡
之蔽俱陷没于憂苦之中螴音陳又楮允敕
盡二切蜳音惇文云不申貌又柱允敕轉餘
准三切司馬云螴蜳讀曰仲融言怖畏之氣
忡融兩溢不安定貌慰愍武巾切慰鬱也愍
悶也沉屯張倫切司馬云沉深也屯難也僨
然音頽文云无心至頤也
　　　急難
貸本亦作音貣特群經音辯云取於人曰貸
與之曰貸監河侯說苑作魏文侯也將貸他
代切與之也而呼火故切大聲也鮒魚音附
廣雅云鰿魚也鰿音迹波臣司馬云謂波蕩
之臣南游說見張君房本舊闕激古狄切西
江成云蜀江也蜀江從西來故謂西江吾失
我常與與猶親也謂魚水常相親也卑索所
白切枯魚李云猶乾魚也
　　　趣遠
任公子李云任國名也大鉤本亦作鉤巨緇
司馬云大黑綸也犗古邁切犍牛也謂峰領
牛也餌音二蹲音存成云踞坐也會古外切
稽古兮切山名今爲郡也期年本亦作期音
基言必乆其事後乃能感也錎没音陷驚揚
一本作驚奮鬐求夷切李音須憚丹未切赫
火百切千里言千里皆懼若魚司魚云大魚
名也若海神也或云若魚猶言此魚而腊音
昔制河本亦作浙諸設切河亦江也北人名
水皆曰河浙江以爲吴會界分司馬云浙江
今在會稽錢塘蒼梧或云山名在嶺南或云
九疑山也輇才才金切李云輇量人才也或
作軨軨小也本又作輕諷說方鳳切揭其列
其竭二切竿累劣彼切竿累謂荆篠之竿繭
絲之綸類累綸也灌瀆司馬云溉灌之瀆守
鯢五兮切鮒音附李云鯢鮒皆小魚也縣令
縣高也令譽也
　　　迹弊
臚力於切蘇林注漢書云上傳語告下曰臚
臚猶行也傳治戀切向云從上語下曰臚傳
一音張戀切遽也東方作矣司馬云謂日將
出也裙襦而朱切青青之麥司馬云此逸詩
刺死人也陵陂彼宜切布施始豉切接持也
成云撮也壓乃協切字林云擪一指按也其
顪本亦作噦許穢切司馬云頤下毛也成云
顪口也金椎直追切控苦江切成云打也徐
别彼列切分開也
　　　矜驚
老萊子楚之高士也常隱蒙山楚王召而不
應與妻逃於江南其知所之出拾薪江南本
作出拾薪本又作出採薪舊作出薪趨下音
促李云下短也末僂謂頭前背傴也後耳司
馬云耳却後也視若營四海夫勞形役智以
應世務失其自然者也故堯有亢龍之喻舜
有卷僂之談周公類之走狼仲尼比之逸狗
豈不信哉丘去超吕切躬矜爲身矜修善行
容智謂飾智爲容好蹙然子六切業可得進
乎問可行仁義於世乎而驁五報切矜也下
同下或作鶩窶其矩切之行下孟切易進焉
耳易見張君房本舊闕反无非傷也反逆於
理動无非邪也似嗟切動矜於是也聖人躊
音疇躇直居切以興事以每成功每者每有
成功也躊躇者從容興事雖有成功聖人不
存猶致弊迹流毒百世況乎矜善行而載之
不已哉
　　　智困
宋元君李云元公也按元公名佐平公之子
史記作宋元三二年夢見龜阿門司馬云阿
屈曲簷也宰路李云淵名龜所居處予爲如
字又于僞切使河所吏切漁者音魚余音預
且子餘切史記云姓余名且於泉陽得龜覺
古孝切占之史記云占者博士衛平令力成
切會朝直遥切下同刳口孤切七十二鑽左
端切而无遺莢初革切龜卜七十二兆而无
遺失關氏易傳云故七十二爲經此所以立
曆法也五之爲期五箇七十二成歲七百二
十爲起法七千二百爲統法七十二萬爲通
法氣朔之下收分必盡爲全率七千二百萬
爲大率謂之元紀鵜徒兮切鶘音胡水鳥也
一名淘河去小起吕切下同石師石者匠名
也謂无人爲師匠教之者也一本作所師又
作碩師
　　　无用之用
厠足音側謂足之側也墊丁念切崔云下也
致黄泉致至也謂人從足之側握之墊下至
于黄泉
　　　流遁
之行下孟切任與音餘覆墜直類切狶韋氏
虚豈切古帝王不波波者高下貌文云波蕩
物性也不僻匹亦切
　　　内通
顫舒廷切謂審於氣臭哽庚猛切塞也跈女
展切踐也其竇音豆穴也胞並交切腹中胎
也說文生兒裹也重直龍切閬音浪郭云空
曠也勃谿音奚勃爭也谿空也司馬云勃谿
反戾也室无空虚以容其私則反戾共鬥爭
也六鑿在報切相攘如羊切郭云逆也司馬
云謂六倩攘奪也大林丘山之善句絶於人
也亦神者不勝茂林爲丘凶之美茂林伐則
炁象損焉奇才爲士人之善寄才役則精神
眊馬誸音賢郭云急也向云堅正急則計生
柴說文小木散材也徐鉉四師行野次立散
木爲區落名曰柴籬郭云塞也銚七遥切削
也鎒乃豆切似鉏田具也到植時力切又音
值立也司馬云鉏拔反之更生者曰到植眥
子斯子智二切本亦作揃子淺切三蒼云揃
猶翦也𡟬本作搣音滅字林云批也史崇藏
經音義云搣手拔也可以沐老老則目角皮
皺也搣㧗也令使手批皺平可以洗老容謂
摩拭赤宅也一本作休老非佚音逸以駴户
楷切王云謂改百姓之視聽也徐音戒謂上
不問下也
　　　遠眞
演門似淺切成云宋城門名一云楚邑名官
師楚官名
　　　蕩性
務光紀他徒河切並解大宗師篇而踆音存
古蹲字窾水音款水名吊之司馬云恐其自
沈故吊之申徒狄已解大宗師篇踣音赴本
亦作趨字林云僵也李云頓也
　　　忘荃
荃七全切崔音孫苔草也可以餌魚或云積
柴水中使魚依而食焉一云魚苟也蹏大兮
切兔罥也又云兔弶也係其脚故曰蹏也罥
古縣切弶巨亮切得夫音符

南華眞經章句音義卷之十三
南華眞經章句音義卷之十四習十四
　　　碧虚子造
雜篇寓言三十一
　　　中道
寓言十九寓寄也以人不信已故託之他人
十言而九見信也重言謂德重之人所言也
巵言日出音支李起宜切夫巵器滿則傾空
則仰中則正以喻中正之言也夫日出未中
則斜過中則昃及中則明故巵言日出者義
取其中正而明也天倪音崖成云自然之分
也藉郭云借也李云因也子媒成云合也耆
艾五蓋切經緯文云六經六緯也成云上下
曰經傍通曰緯本末文云本道德末仁義以
期成云待也陳人成云陳乆之人曼衍以戰
切不斷也文云不留滯也惡乎音烏下同皆
種章勇切相禪音擅成云代也
　　　時化
好呼報切惡烏路切蘁音悟又五各切逆也
　　　係禄
三釜小爾雅云六斗四升曰釜心樂音洛下
同三千鍾成云六斛四斗曰鍾不洎其器切
及也若參所金切无所縣其罪乎縣係也心
再化於禄所存者親也雖係禄而无係於罪
也如觀鳥雀古亂切鳥見張君房本舊闇蚊
蝱孟庚切鳥雀蚊蝱相過忽然不覺王云鳥
雀蚊蝱取大小相縣以喻三釜三千鍾之多
少
　　　叙學
子綦音其勸公以其私死也私見張君房本
舊闕歷數在天成象有曆數可以推人據在
地成形有人據可以知惡乎音烏下同
　　　獨化
括撮古活切撮見君房本舊闕被髮皮寄切
叟叟本又作搜搜同素口切又音蕭向云動
貌稍山巧所教二切有漸也蜩甲音條司馬
云蟬蜕皮也蛇蜕音悦又吐卧始鋭二切吾
屯徒門切聚也而况乎以无有待者乎无見
張君房本舊闕
　　　去驕
陽子居姓陽名戎字子居之沛音貝成云彭
城也今徐州邀古堯切要也遇也玉篇云求
也抄也遮也於梁成云宋地也今汴州至舍
逆旅之舍也盥音管澡手也灑也漱所救切
盪口也巾櫛莊乙切梳之總名也屨俱遇切
履也睢睢許圭切仰曰也盱盱香于切張目
也蹴子六切成云慚悚驚懼也家公李云主
人公也煬羊尚切向云炊也
雜篇列御寇三十二
　　　岀異
伯昬瞀人音茂又音務楚之賢士隱者也列
子亦師事之又作无人奚方李云方道也吾
驚焉李云見人感已即違道故驚也惡乎音
烏十漿子祥切謂十家並賣漿也亦作𩞟五
漿先饋饋遺也謂十家中五家先見造王云
皆先饋進於己不解音蟹形諜徒協切郭云
便辟也說文間也成光司馬云形諜於衷成
光華也貴老謂重列子過於老人而𩐎子兮
切亂也爲食音嗣无多餘之贏音盈无見江
南李氏張君房本舊闕萬乗繩證切而效如
字或作校古孝切處己音紀成云汝安處己
身不能忘我獨顯形儀爲物所歸保汝司馬
云保附也无幾居豈切敦杖音頓蹙之子六
切賔者本作儐必刃切謂通客之人也跣而
先典切暨其器切至也發藥如字司馬本作
廢藥廢置也而焉於虔切摇而本性一本性
作才又无謂也動摇本才以致求者又非道
德之謂也小言言不入道故曰小言人毒以
其多患故曰人毒莫覺莫悟何相孰也彼不
敢告汝汝又不自覺何期相孰哉王云小言
爲毒曾无告語也謂誰相親愛者既无告語
此不相親愛之至也汎若芳劍切
　　　自伐
緩也緩名也鄭國之儒者名緩是時儒墨二
學方盛緩欲使弟翟學墨更受爲墨之利呻
吟音申謂吟詠學問之聲也又云呻吟讀誦
也裘氏之地地名崔云裘儒服也因而名地
祇三年而緩變爲儒翹移切說文地祇提出
萬物者也謂學出千日而儒業成河潤九里
文云河從乾位來乾陽數九也使其弟墨謂
使緩弟翟成墨也闔闔何不也嘗視其良良
者良人斥緩也言何不試視緩墓上已化爲
揪栢之實良或作垠音浪冢也闔嘗視其良
見江南古藏本舊本作闔胡嘗視其良相捽
才骨切言穿井之人爲己有造泉之功而捽
飮者不知泉之天然也喻緩不知翟天然之
墨而忿怨之
　　　内照
莊子曰知道易以豉切古之至人見張君房
本舊闕
　　　无益
朱泙音平漫未旦切司馬云朱泙漫支離益
皆人姓名屠音徒單音丹盡也千金之家如
字本作賈亦作價一本作産技成其綺切
　　　乖理
順於兵順或作慎
　　　敝淺
小夫成云凡夫也不離力智切苞苴子餘切
司馬云有苞裹也竿音干牘音獨司馬云竹
簡爲書以相問遺修意氣也成云苞苴香草
也夫搴芳草以相贈折簡牘以相問非大丈
夫之所爲也敝精神婢世必世二切蹇淺徒
小貌甘瞑音眠發泄息列切
　　　濫進
曹商宋之小人爲于僞切宋王司馬云偃王
也使秦所吏切乗繩證切下同阨巷於懈切
困窘其隕切急也槁苦老切項李云羸瘦貌
黄馘古獲切司馬云謂面黄熟也從車才用
切隨行也秦王司馬云惠王也痤祖禾切癤
也舐食紙切痔治紀切
　　　觀迹
有瘳敕由切圾乎魚及切危也從事華辭以
支爲㫖雕琢華藻支蔓㫖要汝與予頤與汝
與頤與並音黨與之與也予音椎與之與也
離實力智切施於始豉切商賈音古宵人王
云非明正之徒謂之宵夜之人也訊之音信
問也
　　　察行
貌愿音願廣雅云謹慤也有長丁丈切若不
肖外如長者内不似也有順或本作㥧古順
字殊閏切理也王本並江南古藏本並作慎
一本作循懁音環三蒼云急腹也王云研辯
也外慎研辯常務質訥縵或半切李云内實
堅外如縵也釬胡旦切又音干急也一云情
貌相反卒然寸忽切其則法則也或作側不
正也一云謂醉者喜傾側冠也九徵索也索
其人情
　　　眞德
正考父宋湣公之遠孫弗父何之曾孫成云
則孔子十八代祖宋大夫也而傴紆矩切而
僂力矩切三命士一命大夫再命郷三命也
而夫郭云凡夫也吕鉅矯蹇貌孰協唐許協
同也唐堯許由皆崇謙者也言考父與而夫
誰同於唐許也自好呼報切而吡匹爾切郭
云訾也
　　　必達
窮有八極極至也達有三必必者分之極也
刑有六府府聚也美髯人鹽切縁循文云不
能行也偃佒於丈切文云胸出也困畏不若
人文云怯懦也三者俱通達文云三者無用
於人不見任役俱能達盡其生理者也六者
所以相刑也見劉得一本舊闕傀郭呼乖切
大恬貌者肖如字似也
　　　竊禄
人有見宋王成云宋襄王時有庸瑣之人游
宋佞說宋王錫車十乗也十乗繩證切下同
驕稺直吏切李云自驕而釋莊子也成云釋
後也排莊子於己後自矜先物也緯蕭緯織
也蕭荻蒿也織蕭以爲畚而賣之也本或作
葦音同鍜之丁亂切謂槌破也九重直龍切
驪龍力馳切黑龍也文云毒龍也頷下户感
切𩐎子兮切粉夫音符
　　　樂生
其使所吏切衣以於既切或聘君以書幣詔
之曰聘食以音嗣芻菽初俱切芻草也菽大
豆也
　　　規葬
珠璣析機二音或云王者諸侯之棺以沙畫
棺四時之色左蒼龍右白虎上著金銀日月
玉衣珠璧以飾棺也沙謂朱砂塗之也黄疏
云圓者爲珠不圓爲璣連璧桓譚新論曰通
也爲服服用也相息亮切里勤司馬云墨師
也姓相里名勤苦獲己齒李云二人姓字而
倍音佩譎音决相訾音紫以觭紀宜切成云
獨唱曰觭註文牛角一俯一仰曰觭不仵之
辭如此也不仵誤五二音巨子向云墨家號
其道理成者爲鉅子若儒家之碩儒也之好
呼報切枯槁苦老切不舍音捨下章同
　　　明治
不忮之豉切逆也崔云害也字書云狠也白
心崔云明白其心也或作任心宋鈃音形宋
人也著書十八篇師黄老尹文崔云齊宣王
時人著書二篇成云宋鈃尹文並齊宣王時
人同游稷下華山之冠華山上下均平作冠
象之表已心均平也以别彼列切宥爲始始
首也崔云以别善惡宥不及者爲之首也一
曰别有區域也始本也置立名教應接人間
而區别萬有用斯爲本以聏音而王云和也
一云調也聏和萬物合則歡矣合驩以道者
物和而調之合意則歡矣上說音悦下教上
謂國主也悦上之教下也一云說猶教也上
教教下也彊其丈切聒古活切謂彊聒其耳
而語之也見厭於豔切爲人于僞切下自爲
同圖傲乎五報切圖傲乎者謂不圖傲也苛
察音河一本作荀其行下孟切又如字
　　　論法
不黨或作當崔本作黨云至公無黨也易而
以豉切彭蒙齊人田駢薄田切齊人著書十
五篇有辭辯慎子云名廣慎到趙人著書四
十二篇三人並遊稷下不徧音遍泠音零汰
音泰泠汰簡練也謑户禮切說文恥也一曰
謑詬小人怒也髀户瓦切郭云謑髁訛倪不
正貌王云謂謹刻也无任无所施任也王云
雖謹刻於法而猶能不自任以事事不與衆
共之則无爲尚賢所以笑也縱脱成云縱恣
脱略不爲仁義之德行也无行下孟切下人
之行同椎直追切拍普百切成云笞撻也輐
五管切斷丁管切成云行刑也王云推拍輐
斷皆刑戮者所用宛轉成云變化也舍是音
捨巍然魚威切成云不動貌若飄婢遥切爾
雅云回風也之還旋環二音若磨末佐切石
之隧音退回也全而无非磨石所剴麤細全
在人其德全无見非責時言其无心也无逮
已之患江南本作逮舊作遠不離力智切夫
塊苦對切窢況逼火麥二切向云逆風聲也
然惡音烏於魭五管切斷丁管切與上義輐
斷同謂行刑也成云雖復立法施化而未能
太齊萬物故不免於魭斷也之韙于鬼切是
也槩乎古愛切成云梗槩也文云節槩也
　　　贊老
澹然徒暫切關尹關令尹喜字公度著書九
篇周平王時爲函谷關令老聃他甘切即老
君也以濡如兖切若響許丈切芴乎音忽谿
苦兮切之垢音苟巋然去軌切成云獨立之
謂不費芳味切損也雖未至極舊作可謂至
極江南古藏本作雖未至極者謂言教也言
教乃老君關令應物化人之粗語耳未是極
致之妙極致之妙豈可言哉
　　　叙莊
死與音餘下同芒乎莫剛切下同謬悠謂若
忘於情實者也一曰虚關也荒唐謂廣大无
域畔者也一曰孟浪也不儻丁蕩切謂倜儻
之儻不儻者謂守法度也以觭音羈不偶也
莊語莊莊子也以巵音支曼衍以戰切已解
寓言篇敖五報切倪音詣成云敖倪驕矜貌
不譴遣戰切壞古回切瑋于鬼切奇特也連
犿音藩謂與物相從不違故无傷也參初林
切差初宜切文云不常貌諔尺叔切詭九委
切文云異俗貌而闢婢亦切深閎音宏不蜕
音悦又始鋭切一本作脱
　　　評惠
惠施多方舊說不録其新儀備載章句之下
此不復疏五車尺蛇切又音居舛川兖切駁
邦角切不中丁仲切歷或作厤方睨音詣汜
芳劍切大觀古亂切曉辯字林云辯慧也樂
之音洛不蹍女辰切鑿曹報切枘如鋭切鏃
子木切矢鏑也驪力知切捶章藥切桓團除
丸切之囿音又其柢典禮切說文木根也又
丁計切倚人如字本或作畸音紀宜切李云
異也黄繚音了李云賢人也不墜直類切霆
音廷徧爲于僞切隩烏報切李云深也蚊音
文蝱孟庚切駘音殆蕩舊云駘者放也放蕩
不得也悲夫舊音義云郭象之注論其大體
眞可謂得莊生之㫖矣郭生前歎膏粱之塗
說余亦晩睹貴遊之妄談斯所謂異代同風
何可復言也或曰莊惠操濠梁之契發郢匠
之模而云其書五車其言不中何也豈契若
郢匠襄同寢斤而相非之言如此之甚者也
答曰夫欲拯有教之肆神明其言者豈得不
善其辭而盡其喻乎莊生振徽音於七篇列
斯文於萬世重言書涉玄之路從事展有辭
之叙雖談元貴辯而教无虚唱然其文易覽
其趣難窺造懷而未達者有過理之嫌祛斯
之弊故大舉惠子之云辯也

南華眞經章句音義卷之十四




