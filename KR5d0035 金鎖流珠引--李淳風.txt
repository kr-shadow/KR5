#+TITLE: 金鎖流珠引--李淳風
#+DATE: 2016-06-11 12:27:12
#+SOURCE: github.com/kanripo/KR5d0035 master 89a16e07                
太玄金籙金鎖流珠引序思一
　　　　中華仙人李淳風序并註
太上三五太玄金籙者即元始天尊傳太上
大道君也號髙聖太上玉晨玄皇大道君(註)
(元始分身也或云天尊弟子爲萬道之主)道
君傳紫清太素髙虚洞曜三元上道君君傳
紫晨太微天帝道君(註時號上清至真道尊)
(爲三十六天之主也)君傳紫明太微九道髙
元玉晨道君又傳太上老君(註一云太上老)
(君是太上道君弟子非師太微天帝應是傳)
(太平金闕帝晨後聖玄元上道君也此亦是)
(太上老君分身故稱託胎出號老子而授流)
(珠履斗之法)太微天帝君之下玉晨道君傳
紫元太微八素三元玄晨元君君傳紫微元
靈龜臺九靈太真元君(註主教訓天下學真)
之人君傳大靈上霄飛晨中央黄老君君傳
太元東霞搏桑丹林大帝上道君君住搏桑
傳二十真人中土絶傳紫晨太微天帝道君
傳上清太平金闕帝晨後聖玄元玉皇上道
君(註一云玉皇帝大道君是也主下理十天)
(封掌兆人上通上清爲後聖君)前聖太上道
君稱萬道之主號曰虚皇後聖太上老君稱
萬道之君號曰玉皇自有金闕帝君官臣具
足亦如世人君人臣之任各有主掌天宫九
野皆周也君姓李名𣆀字伯陽攺金籙名之
曰太玄三五金鎖流珠經籙正論履斗歩綱
之要籙有八十六篇四十三卷上詣太上老
君號髙聖太上玉晨玄皇大道君請此四十
三卷下傳世人係代爲真君真臣願度十天
(註九野之數并下天界曰十天)世界爲上天
神仙都玉京稱玉皇上帝也以自撰略爲一
十五卷正經及掌訣圖書論歩綱躡紀之事
總號之金鎖大名次流珠次飛歩天綱次即
禹歩地紀傳二十卷與尹君君號後聖大法
師左上卿卿傳方諸大真人皆佐後聖聖又
傳後聖太師(註天師是也)太微左真保皇道
君(註主封校兆人三天之上九天官主)後聖
又傳九微太真玉闕上相大司命髙晨師東
海玉明青華小童道君(註主教知真而得真)
(者有志修之人得正度傳法爲上真仙都玉)
(京金闕後聖玉皇帝君下仙之臣)後聖君又
傳後聖上保(註君封此位)司南極太丹元君
紫元夫人(註主教當爲真人者便授太丹之)
(經流珠之訣)夫人有二人一紫微夫人姓李
後聖君第三女曽事清河王君(註方平)小子
也子爲周穆王上宰相年百年而巳性不於
道著功夫人勸行履斗之法不行也(註名仲)
(春)君又傳白山太素真君(註念同王下教真)
(道也)後聖君又傳後聖上宰(註仙家上宰臣)
(總真之位如世上尚書宰相之位)西極總真
王君(註主教成真者便行教修金鎖流珠金)
(經金籙之道多有拔宒上昇家口俱去者至)
(多也)總真傳南極南嶽真人左仙公太虚上
真赤君(註主教當爲真人者即授此流珠飛)
(歩之道與君下再與行之)又傳侍帝晨領五
嶽司右弼王桐栢真人王君佐後聖君後聖
君再授玄洲(註一云玄州字是也)二十九真
人(註主關奏仙名應合受師奏授籙法令試)
(不過與過者校量先奏後聖玉皇帝可保仙)
(官職名二十九真各生九地萬國千山萬水)
(下界人名主之秦楚南海小童君主之燕齊)
(北真大童君主之宋衛鄭梁西靈童主之都)
(管東海者大童君主之)各主諸方界關奏合
有仙功著仙聞於太平金闕後聖君便令教
試依功給道可仙給仙可真與真其中除仙
真外亦有三等上等著功者(註功是内心先)
(行仁德於人救治疾病貧乏後行履斗服符)
(日月年嵗之功也非世廣造土木爲觀寺是)
(人天之善未必得爲功德與道永乖也風見)
(西胡人神之教亦不令人苦造土木等寺廟)
(亦令守心行十善之教如年夏深成可吿天)
(天給金剛本佛受者經乃言功德功德滿道)
(成矣今見時人至心捨家捨力爲搭廟殿宇)
(者甚多不見有一人得道也皆却被五行行)
(瘟之鬼與土木之神返害其身䘮家滅代者)
(多風讀梁志蕭帝好重佛教仍令朝臣以佛)
(經爲業一年於都下起三百六十大寺廣度)
(僧尼不修兵甲後果被賊臣所禁身死國亡)
(豈非此之事非功德之理也夫人欲學至道)
(須明功德之理慎勿以此慎修行之業也)第
一等者修身慎行謹言無妄修錬真心好樂
經典讀誦立功香火連宵與人治患更遇六
甲神符服而年深且得不死人中之仙矣再
修得遇仙師授此圖經方以履歩綱斗亦得
爲真人神仙第二等者好錬金石以爲真至
之藥救人疾病堅身理藏服餌於山間林藪
亦逺萬壽百年不死死後亦不爲下鬼便得
託生受其本福第三等志心好道隨從明師
不逺萬里捨心供力不憚勞苦年月深逺師
自與言功記德即教此經傳授之後志心修
行却獲功德於師先得關奏後聖當與給道
補爲真人者多矣此三等說後聖告正一真
人(註張天師也)及總真王君金闕聖君又授
紫微左夫人(註主教當成爲真人者三試過)
(即先奏金闕給道封真也)又下教授二十四
真人昇天爲二十四玉京左右金闕上真宫
御史臣(註主教檢諸天諸地生民之事量定)
(得真之功修年月深淺之数奏度章表)又使
王君總真下校授茆盈孚仲甫等爲司命君
(註主領教學道當爲真人者而試之令)教合
道之志者當以教之盈以訓二弟及二許(註)
(子父仙也)楊左六人盡以授修行此經也後
以諸方仙真得者皆因此經或以
天尊上真前聖虚皇上帝大道君授傳或以
前聖太上大宰道君所傳後聖玄元玉皇帝
大道君或分身再傳或以後聖大宰天師總
真係代相授賜拔宅妻子俱昇如此得仙真
之衆或隱去或見白日上昇者人數蓋多不
可一一而書記也今以略舉相繼以爲引首
之目敘其前聖後聖金口所傳金籙玉圖流
珠示引次用前後合行用依科排比篇名一
一圖分折其袐要内訣引入其大道之門修
行得者繼代付授後學髙賢心命合仙之士
即不得妄傳非人此引黒書者老君所授赤
書者後聖君再言天師受吿及王君傳録具
一一注於書後篇用一一隨卷題配之
太玄三清金鎖流珠譜序(此金鎖兩字本尹/君傳王君又傳流)
　(珠兩/字)
王君問曰何爲金鎖流珠尹君曰太上老君
還太真尊位號上清太平金闕帝天師及王
君授弟子王二君(註一王長二王子登)曰前
聖虚皇上帝大道君即元始太上道君是也
後聖玉皇上帝玄元上道君是也(註一云太)
(上大道君應前位)玉晨後聖玄元上道君攺
金籙名號金鎖名始其意金鎖本說鎖魂錬
魄求生去死之法本說堅身如金留神繫鎖
(註一云留神如鎖謂之金鎖舊金籙說之)口
誦金鎖(註呪名金鎖是理自身流銖乃助國)
(以救他人)足履金綱(註歩天綱躡地紀是也)
故名此兩字以授後賢曉達其名應時得道
王君再問流珠何不解說尹君曰流珠是北
斗九星也(註北斗七星見二星不見并不見)
者九星也人以修行歩綱故曰流轉隨珠(註)
(晝夜斗轉周天無窮如水流之不絶星圓如)
(珠故曰流珠也)本名金籙行法(註舊金籙辭)
(言行法鎖神)四字爲首後聖君攺行法名流
珠即今飛歩七星配衣九斗伐惡收逆是也
太上尹真人於後聖君傳授金鎖流珠四字
指有三清(註玉清上清太清是也)天師造三
清序尹真人著三清詞王君歌三清曲(註皆)
(言從一得三從三得五從五得七從七得九)
(此言三天陽數也足於九也)上極太一(註一)
(天也)下包二儀(註地也)二儀生四四生六六
生八八生十(註皆從道始生極隂之數也)玉
清之上帝曰虚皇大道君(註元始之號)玉清
之中帝曰髙皇太上道君(註太上道君之號)
上髙皇(註太上道君也)上清之上玉清之下
帝曰玉皇(註太上老君也又一云後聖太平)
(君)太清之上上清之十曰天皇上帝太一尊
神(註太一道君是也一云太一師天也太極)
(之尊神曰天也道之子)學道之人知三清正
主可以學當今上清之主後聖君(註道主也)
太清太一君(註天主也)主之夫章奏皆先從
太清過入上清注入仙名亦先從太清注訖
始入上清注上金牌也後聖君告諸真人欲
求真之道先須從禹歩即飛天綱(註禹者衣)
(也本羽字是正音因夏禹理水得遇此天文)
(歩綱之法禹學之四年道成使蛟龍虎豹鬼)
(神之法開決江河歸海理水有功後入聖真)
(攺爲此禹字因禹也功滿後三十年肉身昇)
(仙禹今爲太極真人羣臣時見禹妹俱去以)
(收衣冠葬于㑹稽山山留遺廟)名可著於三
清如空歩天綱不知禹歩之道身不得昇三
清三清亦無名籍爲地府不奏天曹无名(註)
(夫人雖是天生植養於地生死之命雖屬於)
(天善惡之功須關於地地之靈者先須制之)
(故制地歩地紀制天躡天綱神靈伏也)丗人
不知此道不得朝三清其金鎖流珠本經本
起玉清大道君也本名金籙玉籙内經(註天)
(尊名之金籙玉籙也)後聖攺之金籙名金鎖
玉籙號流珠因以傳授矣









金鎖流珠引卷之一
　(中華總眞大仙宰主方平張道陵趙昇王/長司命李仲甫茅盈許玉斧等係代撰述)
　(中華仙人李淳風註)
　　　三五步綱引
夫步綱者是强身健神壯魄之法也先從地
紀堅勞其身壯健其神神炁自然鎮藏然後
通天地感使神靈也(註此法一能治其身二)
(有餘力救治於)人用之速於水火老君授太
虛上靈飛晨中央黄老道君以作地紀形七
斗(註斗七星之形也)從本生命五苦之地出
長生(註五苦者五運之所筭也假令金命人)
(命在巳巳爲長生死在子墓在丑子丑爲五)
(苦從五苦步出長生故曰出死入生木命人)
(命在亥亥爲長生死在午墓在未午未爲五)
(苦水命人命在申申爲長生死在卯墓在辰)
(卯辰爲五苦火命人命在寅寅爲長生死在)
(酉墓在戍酉戌爲五苦土命人與水命人同)
(用其五苦命皆取死墓爲五苦取衰病爲八)
(難九厄也上古真仙皆教人行此法)此謂度
五苦八難消九厄治百病師前引弟子登也
後聖君引方諸大童君小童君出五苦入長
生訖又從生入王相(註金命人生於巳王在)
(酉木命人生於亥王在卯水命人生於申王)
(在子火命人生於寅王在午土命與水命同)
(筭用之五姓皆不能相剋)以消五行相害之
災又告王張(註王是總真張是天師)一真曰
夫人者身從五行始生亦從五行所滅吾知
之早矣況知之晚亦被所刑害也皆先作禹
歩躡地紀順倒返三等了誦五行祝消之一
年消災矣(註五行祝在金鎖流珠上卷第一)
(中有五首先行東向鳴天鼔三十六通勑身)
(如法發爈出官坐思頭太一府訖即立思存)
(出吏兵如圖左右配衣七斗周匝哭配衣出)
(官訖步綱歩綱畢即誦祝五首破五行相剋)
(畢又歩綱五斗周畢誦十二首呪以剋支干)
(等一十二神取長生消五行災)言一年辟非
二年辟兵三年辟鬼四年成地仙千害萬邪
衆莫敢千自此巳往福慶无端致神使靈馭
駕飛龍太極賜芝玉帝給童行之二七年爲
上清真人(註此說言金鎖上卷先行用後方)
(便修行天綱飛步之法即得依前行後聖君)
(言若單行天綱未必便辟非矣此法應須前)
(行地紀後修行天綱即可有恧據此法若行)
(天綱不行地紀都無通靈之應昔上古廣成)
(君教黄帝飛行天綱試之三十年不通靈帝)
(再求之方與金鎖流珠金籙第一論地紀修)
(行之事一年之内用收鬼神无不如意二年)
(滅蚩尤三年力可以搏虎豹二七年能分形)
(變萬端二十八年上昇矣夫人雖天生地養)
(種植皆地爲基向忽求之无地所立根源壇)
(基便作天法如樓臺之无基可自得浮空而)
(立也)前聖後聖皆親降見引教弟子行事也
(註師引弟子登綱度五苦八難訖與即合弟)
(子配著七斗如似衣謂之配也衣)師與弟子
左右配衣(註男先從左發女先從右發)
第一斗陽明星(註左手爲魁蓋頭左肘爲𩲃)
(左肩爲𩵄心爲䰢右肩爲右魓肘爲𩳐右手)
(爲魒是也)一斗成子生人主之平倚舉手覆
頭上(註禁始止凶人惡鬼使右手指之隨禁)
(捻訣訣在掌訣中行)初配衣於身未用便繫
指(註閑即未用急時便即得連於水火)
第二隂精星(註右手爲魁右肘爲𩲃右肩爲)
(𩵄心爲䰢左肩爲魓左肘爲𩳐左手爲魒二)
斗成丑亥生人主之平倚舉右手覆頭上(註)
(禁蛇虎豹鬼物毒獸凶惡鬼神以用魒手把)
(魒星一一指之如人前但轉手約身用之)配
星著斗之左右以著星忽急用便獲如閑未
即用之爲上上便到七星用更速驗也
第三真人大星(註左手爲魁左肘爲𩲃左肩)
(爲𩵄心爲䰢右肘爲魓右膝爲𩳐右足爲魒)
三斗成寅戌生人主之(註主之或寅成生人)
(行之或寅戌生人求長生或被人謀解之成)
(加彼惡人鬼祟虎狼猛獸山鬼毒神妖怪之)
(人鬼但來於東方寅西方戌地等至來者捻)
(都監訣使第三真人星𦂕擊之皆自伏死如)
(若有敵來者左手爲魁蓋頭右手爲魒指之)
(自伏不伏被北斗飲血不逾旬日而自卒心)
(痛而死道者慎勿爲之前二星用之亦與此)
(星同也)屈右手於前左手覆頭上便用之三
五指(註指之皆言叱言是也求長生筭禄品)
(位行往兵甲利但向日日中時隐爲之彼自)
(敗)夫真人不受歩躡受配衣於身上用之甚
驗但以修長生人夜卧存呼在左(註女在右)
肩上令人神安穩不畏一切人鬼爲祟彼心
自伏往往如此一年之中辟非矣(註夫配夫)
(一月日三爲之一年之後用之如神出没)
第四玄冥星(註右手爲魁右肘爲𩲃右肩爲)
(𩵄心爲䰢左胷爲膝魓左爲𩳐左足爲魒魒)
(成指之)四斗成卯酉生人主之(註主之二用)
(總得一自用修行請福禄壽治身災厄疾病)
(二爲别人總得若行禁炁之法七星總須用)
(百禁也)屈左足於前右手覆頭上便用之三
五法(註法甚能禁止兵火之事及官病爲上)
(餘用七星同)
第五丹元星(註左足爲魁左滕爲𩲃左肘爲)
(𩵄心爲䰢右肩爲魓右肘爲𩳐右手爲魒魒)
(指妖精邪魅)五斗成辰申生人主之(註主之)
(同第四星用)之屈左足於前右手覆頭上用
之同前
第六北極星(註右足爲魁右滕爲𩲃右肘爲)
(𩵄心爲䰢左肩爲魓左肘爲𩳐左手爲魒魒)
(指用禁制)六斗成巳未生人主之(註主用同)
(前)屈右足於前左手覆頭上(用同前)
第七天關星(註左手爲魁左肘爲𩲃左肩爲)
(𩵄心爲䰢右肩爲魓右肘爲𩳐右手爲魒魒)
(指用)七斗成午生人主之(註主之禁制一切)
(惡人妖鬼千精萬邪千鬼萬神作祟礙之者)
(皆悉用此星爲指制也諸星雖依次用之步)
(星第數存用而禁制唯此天關之星獨能力)
(制天地之中鬼祟人物兵官疾病之事萬端)
但行用之者速於水火
夫七星有數種醮祭子須知之但能依科儀
而祭祭有時春正月二月中用本命日秋七
月八月中用本命日晴明祭醮除此不可亂
祭醮返却招禍莫言求福者也又常行歩綱
須以春秋二度醮常也(註若行綱躡紀之人)
(毎月修行須以毎年二度祭醮兼上錢財并)
(酒晡麪食𩚳果時新之類祭之祭自有正文)
(儀在流珠經中下品)此是後聖君告天師北
斗者是中斗也中斗九星下變爲九靈歩作
九跡謂之星綱禹見鳥歩星綱轉石木取蛇
食禹學之三年術成能覆九斗配星於足以
足指物即轉不知手爲之後登剡山嶺之巔
有神人謂之曰足履手指何以足履亦使足
指王不見靈鳥足履觜指禹拜之而受後得
道驅使神鬼蛟龍虎豹開決山川引理江河
分别九州後登帝位方取道解易形變而昇
太極(註雖不得上清真人而在太極左太一)
(之府掌下界之水旱)禹受神人(註是務)猶子
(授禹言也)言曰此看北斗者中斗天關星也
(註道家經言中斗大魁總監衆靈如是即中)
(斗是也大金鎖流珠品云今看北斗是中斗)
(也有人卒急官兵并疾患求之速於水火用)
(之在人心手相應不離人手掌身心亦有所)
(主之訣在掌圖中)
太上老君曰中斗主管四斗二十八宿星屬
管也一日一夜周天一帀北斗畏敬而朝帝
尊二大真星也其中斗第三星號真人星以
管此天下求真仙之人所以修行學道之人
故當合隨履不敢觸犯真人星恐有剋折人
之名命也並有九星亦須歩綱時存念捻真
人帝尊等三星之訣(註訣在金鎖流珠掌中)
(訣又在心中存見三真)常以一月之中五度
歩綱(註綱亦有七星即不畫輔弼星也真人)
(星位不合用避不蹋须履歩之)丗號之曰躡
地紀今此法須歩北斗七星除災度厄上生
出死收攝凶人神鬼龍虎豹精妖祟毒蛇之
𩔖天地大魔皆須用北斗就配衣收指之即
止不用中斗也其北斗七星正名斗牛女虛
危室壁是也而用法正名即呼配斗君也即
呼魁𩲃𩵄䰢魓𩳐魒(註縁人不知北斗正名)
(所以呼陽明隂精非也此是中斗添益人年)
(壽著功於人間隂與仙品與北斗同行之先)
(從北斗修行次即中斗修之有功有厄求救)
(救人速於水火驗也)後聖君告總真曰卿與
吾傳至真上教須是志人(註非人不傳志人)
(令心志傳說教授)如是志心之人即教授此
法分付令得真人修行勿令志人失功損命
卿則非總真人之任也吾今一一傳卿卿須
一一傳教志人志人修行莫過於此也傳授
醮用(註傳金鎖流珠正經之後醮祭以畢則)
(依此法行之)後毎日夜行用吾告𥙊以畢則
(註告命元勑配七宿之名於五斗君也但一)
(斗當直便即封名魁𩲃𩵄䰢魓𩳐魒等位輪)
(天衞人自得其真修行常如含影圖)封位者
任志人驅使(註志人不以驅使七星蓋身如)
(被衣之用不以存使魒關損煞物命日則靜)
(處歩七星圖使魂魄俱與身同登也使身神)
(常備體不散七星輝耀鬼神畏之含似含影)
(出似舍弘其道自真天地敬衞神鬼從使天)
(魔保迎三官奏功功滿白日昇仙真人也)行
住坐卧莫得離身(註志人存七星不論晝夜)
(常思念蓋身一年身神如星光明也)一年象
真(註如此行法一年眼中神光變爲七星常)
(盖頭上知者往往閉眼如見似七星之形長)
(數寸在頭額上有時居胷上有時入五藏之)
(中智人知之想像存思自成七星在身也天)
(魔地精百鬼見而自伏經云一年辟非)二年
含真(註一年行住坐卧常存告封七星不休)
(七星降精入至身中轉輪周行如轉天故名)
(含星真炁輪星真名入上清故能辟兵)三年
定真(註志人行住坐卧常叩齒捻訣設在掌)
(圖中名都監都師大道等三訣存七星不休)
(三官畏於七星敢有留㝵又不敢令三人定)
(志人善惡功過上奏天帝所以九㑹无文可)
(憑善惡便注入真仙落除死籍又無殺傷怨)
(對身長履躡天綱地紀无病堅固不死定魄)
(制魂取真不退其心故名定真也)四年地真
(註志人修行地紀又歩天綱行住坐卧不休)
(兼服靈符六甲三皇如此之者得人中之真)
(故名地仙真且如經言地仙但單行歩天綱)
(或單行躡地紀即得地仙之位鬼神精祟不)
(能干其一人身家親猶被惡神精妖所祟來)
(能鎭一家何況於他人如此得地仙人之位)
(但是天地神靈鬼精妖惡龍虎畏敬受使如)
(奴非但一家一身能以符力救護他衆人居)
(凶惡之地反爲福德之郷坐災禍之家消爲)
(吉祥之宅神力既得如此不可妄行用如忠)
(良太上後聖二君切不許輕洩慎之)五年之
後漸妙通神一七年(註一七年行北斗七星)
(也又一七年行中斗七星此二七等星太平)
(金闕後聖玄元玉皇上道君勑符告封七星)
(衞佐人身名位號魁𩲃𩵄䰢魓𩳐魒等仙品)
(佐佑人令志人受者立能取仙真也如有上)
(智志人辨知此二等同修則一十四年得天)
(真之官白日上昇或舉家奉修則拔宅鷄犬)
(猶得同去何況人口同昇)五斗當直(註五斗)
(者東西南北各一斗也各七星并中十有五)
(斗斗有一君七星官各有名在金鎖第二卷)
(中後聖君勑封地紀天闕名七星魁𩲃等者)
(皆衆斗君差星官依魁𩲃等位當直也假令)
(春以東方君差角亢氐房心尾箕直中斗爲)
(號魁𩲃等用禁指也夏南斗秋西斗冬北斗)
(四季中四斗君主差所主北斗中斗也)七斗
配衣用以畢平坐魁頭向綱鳴鼔十五通(註)
(前七斗配衣亦有出官修行法具在前項須)
(行出官畢然始配七斗衣後行用亦如之畢)
(方始步祝解五行大害)
謹出臣(註則玄)等(註是弟子妻子繼代孫即)
(餘人不合)身中三五功曹(云云金鎖流珠上)
(卷中舊亦有不似後聖君再添授全具故赤書)
(也)出官了即立先存手把景星先舉左足祝
曰三五舉足作萬神諾三五成萬神并三五
行隱影形入青雲便行事握固閉炁戴天柱
一過若消災厄急用左銜劒禹歩歩祝三五
首(註三遍誦五首速於水火其災自消)
第一祝吾受天地炁當爲天地使(云云)在
(流珠上卷中舊老君授)
第二祝(註後聖君下再授天師)吾生於父母
(云云流珠在上卷中)
第三祝(註太上道君教老君老君授於夏禹)
(禹反之出乾坤祝)吾生於父母(云云)
第四祝(註禹翻太上老君第祝辤一句▲)
(得乾尊耀靈四字天降成成去災賜求長▲)
(祝常修行用此法賜禹禹誦行之得道)
乾尊耀靈(註此四字禹言巛註坤字天▲▲)
(演出)順内營二儀交泰六合利貞配天享▲
永寧肅清應感玄黄上衣下裳震登艮興
成離明巽王兊生虎歩龍翔天門地戸人
鬼行衞吾身者昊天旻蒼今日禹步上應▲
綱鬼神賔伏下辟不祥所求如願萬靈无敢
當叱咄(註則玄一云是吾)身中五苦八難九
厄百病千災萬禍凶人惡鬼圖謀口舌天羅
地綱皆伏魁綱之下無動無作急急如新出
老君律令
第五祝(註禹歩禳災求願祝常用修長生)乾
元重覆坤大厚載(云云流珠上卷中)後聖
告天師曰五首祝若但消災至三尊辟非二
首止便步綱收災禍人鬼他自伏休(註計通)
(前八首便歩綱綱是北斗女虛中斗順倒反)
(三又禹歩三即止)又須捻人鬼力支(註支訣)
(也三日災)散事休即勿捻訣若求長生乃可
悉用後九首祝(註金鎖流珠上卷前後發廬)
(出官祝啓天師常以甲子日收災害又云有)
(災害病即行用不在甲子晦朔庚申)一月三
旬旬行一日(註天師一旬二日修長生與中)
斗同修行又庚申本命六甲日(註甲子甲戌)
(甲申甲午甲辰甲寅日也)修行之前修北斗
後中斗别自有經在流珠中篇(註金鎖經上)
(篇四卷是其流珠中篇五卷是也)謂太微天
帝飛歩天綱(註用此音綱紀之字不用此剛)
(字本歩㓻即是此字禹因理水登山剛歩法)
(成禹用之不方用躡地㓻法術此字即是)經
後聖君授故名大丹隱書上古謂玉籙後聖
君攺爲流珠金籙攺爲金鎖别名曰太上隱
書(註今人有不識之者)第六北斗㓻圖圖七
星无輔弼星也從斗第一星起男左足前登
右足至牛星(註是北斗星名二十八宿之數)
(也)次女星(註皆順天道轉左足常令前發女)
(即右足常令前發是)次虛次危次室次壁星
也七星周遍以左轉身一帀隂祝來生去死
又禍去福生(註此是順行也)又倒行一遍倒
行從第七星向第一星是也又返行(註從第)
(一星向第七星是也即分爲禹歩求)真次即
禹歩是禹演天綱地紀出爲禹歩求真禁百
物人神龍物鬼精蟲獸蛇毒之怪等伏而勿
殺拒而不伏者誅之其理有併五斗作三歩
九跡或三十五跡大禹歩有一十五跡是此
二等禹歩去災出厄求仙入真之内訣矣(註)
(道士只知有飛天綱之法而不知有地紀及)
(禹步之法但用二七年不獲神而非之爲不)
(神不聖之言非神仙之書且後聖君分明攺)
(示三五金鎖流珠之書三者一象天地人二)
(三元將軍上元中元下元三步綱有訣臨步)
(之時五色絲縳訣訣在掌訣中若求長生捻)
(司命目三官目若百禁捻某物目若敵兵捻)
(天兵目大將軍目等用之)


金鎖流珠引卷之一










金鎖流珠引卷之二(三同/卷)思二
　(中華總眞大仙宰主方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　三歩九跡圖
此圖老君授禹禹歩三歩九跡(註禹躡前地)
(紀順倒返三事訖即先兩足不論禹歩小大)
(二事不用便履斗但依圖存用之)






　右左右禹歩求長生剋災害等用之
後聖君告天師初爲飛天綱躡地紀禹步翻
爲九跡亦中斗數也順倒反三遍也(註三遍)
(履不如三綱三度作禹歩左右作之)若急速
欲之得力但三歩履舊綱左右各一遍男童
左女童右(註左右訖更須一重遍是三)是代
順倒反三遍也如若收凶惡行兵之法欲恐
有災於身歩二十八宿之禹歩而出之百歩
綱訖三十五日之内驗於水火(註按老君告)
(禹初授躡斗成後但禹歩耳)

















二十八宿後聖授王君也先從北斗而起次
東斗次南斗次西斗畢登中斗而不履真人
星夫履北斗求請法捻甲子訣東斗捻甲寅
訣南斗捻甲午訣西斗捻甲申訣中斗捻甲
戌甲辰訣此是隨方斗訣也修行長生以朱
墨塗司命訣目不者即五色絲縳之即歩綱
三年成地真以至通司命來下與除死籍(註)
(甲子等金命人以丙午丁巳爲司命木人以)
(庚申辛酉爲司命水人以戊辰巳未爲司命)
(火人以壬子癸亥爲司命土人以甲寅乙卯)
(爲司命修行用)
凡此歩綱三等畢即誦後九祝(註祝訖存二)
(十八宿於身如圖圖在金鎖第三中元圖中)
後十二祝三祝入前誦亦須列其名
第一一行一過祝
昔受玄師教我歩綱所求者得(云云散行一)
(轉綱外捻禁鬼訣及遊師訣)
第二行綱一過(註祝歩斗)祝曰
五行相推(云云歩斗二捻隨命配宫訣)
第三行綱行紀(註歩斗二遍)
五行相推(云云捻天關訣少時)
第四三歩向魁躡紀一過(註歩三過倒行也)
祝曰
昔受玄師教我躡紀歩綱(云云捻都禁都師)
(目)
第五三歩向魁躡紀一過(註三過歩從第七)
(星向魁星是也)祝曰
三五作緯中有經曰炁(云云消災目金人災)
(在火)
第六務魁一過剌躡凶惡(魂鬼)五行之災害
身己者還擊(註金木水火土金常畏火爲鬼)
(故歩綱剋火求土爲當救之福却禍也)祝用
五行祝祝曰
五行相推綱最持威(云云)捻鬼目(註祝後添)
(今日務魁萬事皆宜)剌有圖上魂下鬼(註此)
(伐凶惡也不妄行)若修長生即二爲三元(註)
(天地水)中鬼下是五行剋我身者常以歩躡
消之(註爲五行要有王相衰厄若爲災害雖)
(有其聲而無其形故能久行永得長生)餘祝
剌者皆同此解說左足躡魁星剌鬼左足又
丁行存如坐至魓星向魒剌凶(註捻凶鬼目)
(及力支)下用左手拳擊如重一十五斤上用
右手(註准上)
第七務魁一過刺躡還祝從綱頭歩第一星
第二星(註思左手劒剌五行相剋之凶等解)
(災)又上到四星止捉凶打七卷(註拳重十五)
(斤)祝曰
五行相推綱最持威六紀(云云捻五行官相)
(生我身訣并司命等二訣吉)别用入兵爲人
佐國任别存擊不得妄行小小者凶惡不得
躡用天機
第八歩綱一過躡紀還刺從第七星倒歩至
𩵄第三星捉天殺惡鬼與我身不相宜者左
拳右蹋蹋重二十五斤九拳十蹋蹋足祝曰
五行相推綱最持威六紀(云云捻左手第三)
(指甲下三官天殺鬼目)
第九歩綱一過躡紀還刺左手把劒右手把
頭刺惡鬼三尸欲謀殺我身者可存禹歩收
捉得以刺耳九過左滕搥之七下即斬之祝
曰
五行相因剛最先嗔(云云捻天鬼目左手第)
(四指第二節右邉不正節心唯在右邉是也)
若治惡魂亦如之即可三剌耳三搥止(註如)
(過逆即任意)
第十左足躡綱至綱頭左右躡紀還(註第九)
(第十總須躡紀第九右脚躡紀紀第二星也)
(第十左脚躡第四星)消天災地災凶惡鬼左
足躡第一星至綱頭坐第六星鬼在綱内第
(一星内刺之)左刺九下右刺十下祝曰
五行相推(云云捻鬼目正中心左手第四指)
(第二節)此法第一能消口舌速於水火
第十一右足躡綱至綱頭左右刺躡紀還迴
身西面履魁星至綱頭左手把凶惡邪精頭
右拳十下下有(註十五斤重)祝曰
五託身三五之中(云云訣左手第四指第一)
(根節縳節)當禹歩此綱三年天下邪病人以
將符遥治之邪鬼自被符吏誅斬應時差愈
(註若欲追之以手遥指其方遥指帖社廟追)
(來)第十二(註從魁裏散歩綱頭以左足登天)
(關上丹元右轉向綱左躡紀還至魁左上陽)
(明左右報擊)此歩以收五行不宜我命者災
衰
天地水三官凶惡之鬼以右手倒懸左手爲
拳拳十五下(註下重十五斤擊鬼歩畢埋鬼)
(天橋下)存天橋星在北西存祝曰
五行相推金木相伐水火相滅(云云捻鬼刀)
(支訣在流珠掌圖)此祝及前十一祝甚能除
家國祅祟并疾病厄有須消之從初祭告周
帀先誦五祝及十二祝啓自滅應口除(須履)
(三台五星各三遍萬事無能害者即言功)
右初言魁頭擊祝事訖言功東向鳴鼔十二
通口啓(註案文亦得不必口啓臣則玄)謹請
天師女師(云云文在流珠上卷中)此法後聖
授天師天師係代相傳付行之一年萬妖伏
二年萬兵畏三年長生天下萬鬼千神皆自
賔伏(註有人雙修直至十四年有人行此法)
(三四年通神驗後即不爲但飛天綱而巳要)
(除災害驅使主兵使爲之速於水火之急也)
昔王君長雙修十年便昇天真若飛天綱躡
地紀失一則萬無成事須先從地紀授後乃
依法直到天綱三日三夜九時行道方始得
周非人不傳此書欲傳師皆前試之以作嗔
炁色惡言罵辱之不動心色乃可付授書寫

金鎖流珠引卷之二















金鎖流珠引卷之三
　(中華總眞大仙宰主方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　初受三五法
夫志人受法籙初受三五之法未知其理分
别三者三元(註上中下三元)前聖老君謂之
太一(註出太玄故曰太一太極真人受之於)
(太上老君分符破契以盟二天師與弟子同)
(在壇中一一唱將軍姓名而度弟子唱受受)
(後不得妄行元勑令刺手血以爲水水和之)
(師弟子飲之爲盟各下髮爲結結鐶爲誓約)
(約不背師反道及背三官當以考召其身吏)
(兵先坐其罪可不慎之謹其身故爲盟誓也)
之法籙本有一千七百九十卷以太一爲名
謂之天教三者名曰三元籙五者名曰五行
籙其三五之法則爲上中下三等法也修真
道之部上部天人所修中部神仙所修下部
丗人所修故從三元而修上至天真中至神
仙下至人仙丗人屬居下界故先真仙下法
所修進中上也此書上極畢上部中極中部
下極下部號曰太一三五金籙玉籙内典(註)
(後聖攺爲正一之法名曰金鎖流珠也)後聖
君傳授正一真人(註張天師是也號正一真)
人便因名三五正一爲號三者是三元五者
是五行也天地之精亦人之五靈(註五行在)
(天爲五星在地爲五嶽在人爲五蔵若能存)
(思安鎭五蔵五行神常備具則堅牢不敗不)
(壞便是真人長生不死謂之曰五靈也)能明
三五法即得長生此正一法籙本一千七百
九十卷三千六百二十四階後聖君以爲三
元部之上部名曰上元主天(註應是天上大)
(真大神大仙之衆皆有籙掌主也)置三大將
軍籙部領一千三百六十階籙(註二百二十)
(四階傳於下土洞天中足一百二十階出丗)
(丗人得足者皆任神仙天官上品即長生真)
(人也若欠闕不足即不得長生也)中元主人
亦有三大將軍主領一千階籙(註五百六十)
(階傳下丗洞天中足二百四十八階出人丗)
(丗人得足者皆任大真官欠闕不足即不度)
(丗也)下元主地及水亦三大將軍主領一千
一百五十二階籙(註八百七十二階傳下丗)
(洞天中足五百五十階出人丗丗人得足者)
(皆任地仙也欠闕不足即不得延命壽託化)
(貴門也)以爲三統部領立三元將軍防衛於
内治身救人置三官主掌於外驅鬼使神制
約人物皆是三元五星之所主也皆祕於上
天正一之籙都有三千六百二十四階下界
修行之人知有其數者亦得入長生之位人
也何況受得傳留或流丗足者便是仙人更
以修行十年之外白日上昇天真後聖君再
言人世有修行之士上元足者任爲天仙中
元足者任爲人中之仙下元足者任爲地仙
三元俱足者其任爲天仙之官真人之位功
滿白日拔宅上昇如世有師可一一依師口
言立誓及信不得違犯科盟犯即天罰三官
記録不得爲真人故言初受三五之法授受
不可妄行卿須教授初學者使依師約命行
用令後人繼代存師有靈有驗(註後聖爲道)
(陵之師陵日日思存不休如卧亦想如見捻)
(訣存之一年功力神通制伏祅祟鬼賊畏而)
(伏罪合死陵以放之不伏罪之者陵以誅之)
(於是蜀川鬼獄之地爲福德之鄉人鬼得恩)
(无不敬奉之時天地舉功後聖遷爲三天正)
(一真人號三天大法師子孫繼代拔宅上昇)
(是其志心存想今傳授正一上清法師之功)
(應驗修行年數功滿舉家得道俱昇矣)繼代
神通流出吾法謂之流珠此即是大道上足
弟子也若遇非人所見所聞問以虛言但以
不言皆以他對此即名金鎖故攺神仙之正
法名金鎖流珠三五之法初受義也小王君
曰夫爲師之道先明其三五太一(註太一者)
(本上清太玄之法也)老君取名太一之經籙
定三等也正一後聖君再言正者正其心一
者通其道也(註陸法師解正直其心從一取)
(道道之性无偏黨正直過心若能志節抱直)
(而行心性不生二三則道不離心性故經云)
(道生一是也)其正一之名管通於三五之部
(註上部上元中部中元下部下元五隨之)上
部言上清中部言正一(註正一言人身之事)
(故言居中元中部靈寳五符五嶽眞形圖言)
(地上之法故合居下元下部是也)下部言五
法是後聖君傳授之時有三部分付大王君
方平二百五十六號曰三元置三元齋(註時)
(秦昭王四年正月十五日授度也茅君喜時)
(同匕十卷而爲仙人王君爲真人而巳)分爲
三元法籙(註法是經无吏兵將軍神人形名)
(籙是天符書天之文管天之神符書赫弈形)
(影雰雰上則正於天中則正人制神下則檢)
(約地水龍鬼精妖之炁令歸正道也)謂之天
地人上元約天通籙上清(註上清經法符籙)
(皆屬上元所部形影三百六十階)中元制神
助人逮通治病助國下元攝録地水神鬼精
妖之炁役使神靈鬼精等祐人除斥災害之
法用下元之法也後聖君曰上元之法主天
官中元之法主人身中仙靈官也下元之法
主地水中仙靈官也各有主將吏兵以約三
官中神鬼精妖令不爲人天祟害故上聖置
三五經圖正一之道(註正一者正心取道更)
(无二三故名正一後聖君見其大道門戶稍)
(多後學者初心迷惑恐失其眞性故上於太)
(上大道君前請攺金籙玉籙經名教化下界)
(人民令一心敬信者入一門中精修便令得)
(道而取名曰正一此法者一向正心求修至)
(真不以邪見惑志以至功德得道不在捨妻)
(棄子不在絶榖棲山棄官隱丗後令成道後)
(聖君三爲宰輔七百五十年仕殷周事六十)
(四天子而上昇爲上清太平金闕帝晨後聖)
(玄元玉皇上道君豈在山林之中棄捨妻子)
(絶榖隱丗而得也)
初受及修求門戸(具前註)初受上清法引老
君曰夫上清法者是上清髙上至真至聖太
上大道君内玉籙金籙大法也以管上清太
上諸君丈人諸天帝君大神之官上仙真官
上靈官將軍兵士吏等百千億萬衆皆上清
經法籙之部使也初受時可齋戒七日告盟
天地日月星宿訖仍令別一道者啓告於保
舉師請保某身心謹直節志䖍懇奉慕大道
萬里尋師(註如近即云負笈尋師)伏乞尊師
慈仁見照與某保舉凡身進啓某尊師門下
進受
上清玉籙云云等二十四階或三十六階得
恩賜許敢負違盟約七祖爲盟誓敢輕師負
道身謝三官以死無恨謹陳口啓未敢冒辭
再拜(註如許即於傳度儀上具辭投辭訖一)
(一依師所破用而力所不辨即拜告請言此)
(物辦力所不及尊師放得即立壇三日三夜)
(陳告十方奏啓太上道君太上老君太平金)
(闕帝晨後聖玄元玉皇上道君三聖天尊皆)
(黄表赤文得告報後方始得授傳授傳皆依)
(儀法)初受三(註上中下三元也)五(註五星五)
(靈五行五聲五形五藏五指五頭五炁金鎖)
(流珠經云在天爲五星在道爲五靈在神爲)
(五行在樂爲五聲在地爲五嶽在人爲五藏)
(在手爲五指在法爲五頭在禁術爲五炁故)
(爲之三五一十五人之性命屬此五行也後)
(聖君告尹真人口訣云人知受三五者各有)
(其功隨師指受也志人依師師與依儀不違)
(署付法訣投授如此之志皆得成道經云至)
(道爲師志人受道受極三元億劫長存受畢)
(五星迴出長生神仙度丗飛昇上清之法法)
在他國亦往他國(註經云明師上法在他方)
(國土欲求㝷受者身不逺千里而求師不可)
(苦請師來來亦非法也如若有王命身不由)
(心即禮請禮請不違科律)法在靈山亦往靈
山(註後聖君告後聖大司馬曰卿學道仰貴)
(輕賤不可得道備卿之身夫道在於山事須)
(依山而受道在城市事須依城市而受道在)
(下愚㣲賤之人亦須依指示而授不得輕師)
(慢道言似有輕即失人身而爲下鬼者更不)
(復人身輕浮雖是下人之妻身且有道德卿)
(曽闌膝下拜爲師何忽失言輕笑他自責己)
(身罵以小年无知於庸下女人受三五及上)
(清等法痛之甚卿豈不有此言孟司馬對曰)
(却是詢凡愚庸下及笑於師且衛輕浮今得)
(上真之位稱上天夫人詢至愚至凡肉眼无)
(識死罪伏願天尊大通道力見念令作何法)
(禮謝見捨其罪後聖君再告卿但於三五正)
(法帶佩於身本命日悔過謝其言之及甲子)
(日亦須謝過二年之内必當得道詢依言謝)
(之二年後聖君召爲後宫南府大司馬主教)
(十天合得仙莫輕師之道後聖君再告尹真)
(人師若凡常其理亦不得言其師有過失況)
(其師有志道更不得失言亦便爲試不過太)
(上遥見必加其罪罪書輕師師弟失神仙之)
(品退仙二階師亦退階慎之慎之)老君曰夫
爲師傳受大道之法若自未究其道源通靈
通天地濟世之術有功即不合爲人師妄傳
至道令其繼代失道宗元彼此得罪不輕此
等天曹判輕泄之罪者黄帝時有南山君(註)
(姓南名山君隱山有學知儒禮樂之典甚深)
稱積德積仁深入大道之教棲山四十餘載
不出人間傳弟子一千人以名多忽聞上帝
勑令侍仙真人下勘其南山君曰責卿學道
師何人今傳道法於衆山君對曰師西山君
(註姓西名山君今改姓白取白西義名西番)
(地)於是真人令司命召西山子到又責曰卿
輒稱有道何德於天何德於地何功於人忽
傳至道於南山子傳衆百姓多以洩露天文
熏濁真聖炁穢天文且子身未通靈濟身未
得老病垂死忽爾度人太上大道君令我召
汝問其妄度人之由速須一一具說其由我
當上奏亦與子開正方便出過減罪西山子
對君以志心學道久隱山中本自修行後當
濟民而被南山子苦以膝行求受炁術并五
帝靈符(註今真文是又五符是)三皇内籙金
經(註金鎖流珠是也)玉籙(註二十四道君玉)
(籙也)叄等三十六卷且臣昔於昊天氏邊受
得以代相繼不許妄爲伏願天真哀救西君
洩露天書之過非敢妄不受而則自傳不相
代伏受正盜傳度之罪真人曰不道君妄傳
爲受法自己未得通靈年限未滿何積違科
別无盜用之名據此罪亦合退仙子但言得
保舉人廣成君保無洩露即身得無過西山
君再拜稱死罪再謝真人上天宫啓太上適
罪也(註若據如此即不可妄傳傳須得其理)
(依科也)後聖君告天師曰卿繼代傳三五正
法上清真經内籙等周三元五靈(註五靈法)
(中法周備中謂之五靈也)畢即受真炁(註炁)
(有三等上等三元爲之元炁上天爲大道文)
(法中等五行爲之真炁上天爲之武法下等)
(六甲謂之神炁天上人中地謂之一文一武)
(禁炁通神之力故學道初門爲神仙初品告)
(令後學人莫不先依之以受法籙周畢者受)
(此三等真炁以知修行之門得日日言功上)
(士功滿三千白日昇天)包三元五行六甲七
星(註星躡歩天綱地紀法)六法(註正一三元)
(五行六甲七星八卦九宫六法俱管天地)神
(靈周遍无不伏心受驅使之)俱周畢分旌分
節授劔訖即師分旌節名簡於洞府地戸九
仙宫之門(註地戸仙宫正是括蒼洞天括蒼)
(山中是東正樂成西連括州南正永嘉北接)
(樂安是也)師於門授畢書寫人間法籙經籍
靈書等法足即從六甲法中及躡歩中修行
言功功滿白日上昇如欲人間及本師言奏
給世上真官之位卿須繼代著書封入仙郷
里貫一一上奏係天曹籍於是天師奉太上
之言封西蜀山二十四所爲治置治官以通
地戸九仙之意(註天師云去東南地戸逺所)
(以封置蜀山請爲二十四治每治請係合昇)
(天仙一萬人以代地戸九仙宫之義當天師)
(在世時移地戸仙宫事於蜀判天師上昇後)
(又移於括蒼山東正洞天中判但地上有事)
(皆此宫奏上天曹取報告天符即下)老君告
東海東水陸仙母(註水陸仙母彭夫人也彭)
(祖長女也初嫁王家十年夫亡再嫁孟家夫)
(又亡遂即清髙尚心學道初見地蛇於塵中)
(行屈曲之路因以學曲行三歩常往往行之)
(喜弄耳如此得七年忽見一女曰學歩綱也)
(對曰閑以亂行非爲歩也因每日學蛇行所)
(以履之稍熟令人好行之非有心求道如此)
(妄行某豈有志心求道作此妖妄更令人心)
(修有何所益女子曰蛇歩龍綱捍辟不祥也)
(吾是西王母仲女也見母好歩綱受以躡地)
(紀之法與之母行一十四年昇東海東太上)
(封方丈山女居之爲水陸仙母令掌方丈及)
(海陸地女人求仙主教天使令所傳而成至)
(道曰汝世人也受仙師之教得仙在速汝教)
(世人須以傳其志人也)亦令三五之法備周
直指其元令得在速非人勿傳之勿犯之當
退汝身今近代傳七女子皆得道後聖統仙
總真王君曰從此卷向前是上元之法也



金鎖流珠引卷之三















金鎖流珠引卷之四思三
　(中華總真大仙宰王方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　五等禮師引訣
上奏章表安壇洗浴法(註並金鎖流珠經自)
(有一一具)天師曰(具注於後)思五藏三神勑
身衛靈呪發爐禮四方出官讀章復官等法
陵並一一具出在金鎖流珠經中唯禮師具
未盡其元禮師太上老君授黄帝禮師法別
有科儀具用五等一奏章表禮師二歩綱禮
師三考召治病禮師四行禁炁天地間萬物
禮師五行兵入軍入山入水行往他國禮師
第一奏章拜表禮師天師舊儀關奏典録曰
治爲本受正一之師治版都功全具治炁分
明(註何謂分明夫天師治有二十四階正治)
(官正炁總受得二十四治二十四生炁足者)
(即是正一度師存禮三拜訖願師下二十四)
(生炁入某身中當令某出官如章所請官將)
(俱出出者嚴裝備衛某關啓允逹上言也)謂
之正一度師願領二十四治治中二十四生
炁下降入臣身又領治中吏兵功曹使者俱
入臣某身中即存之如見著紫衣芙蓉花冠
如法簡劔領兵從西北而下禮三拜次籙師
領三將軍功曹使者下存見著絳紈丹衣蓮
花冠願師領功曹使者吏兵下降某身中禮
三拜(註如若治師兼授正一籙了即只存一)
(師而已不用別存也)訖即依拜章表訣捻之
即上香是具足法後聖君告天師曰若欲奏
章拜表先言太玄都正一平炁係太上陽平
治左平炁云云卿所傳吾此治與弟子弟子
若奏章即云係天師陽平治左平炁云云即
存治師爲尊師冠劔紫衣依前項思存訖即
行法事係代靈驗
第二歩綱躡紀禮師玉京飛歩祕籙曰夫欲
躡地紀飛天綱變禹歩等綱禁之法先存綱
頭大度師(註樊夫人作綱紀論曰綱頭師名)
(大禁師若受此飛歩之法須是通靈威動感)
(天地鬼神畏敬徳行沈重行用不泄如此之)
(師可師爲綱頭大禁師於此師受法弟子後)
(修行思存此師一年往往夢見教法二年之)
(内弟子通神靈感動天地驅使社廟無不如)
(意依口順言妾師羅文强受金鎖流珠經一)
(十五卷籙法正一靈寳三百六十階地紀天)
(綱天綱之圖後修行不經二年感應神靈天)
(地知妾身願求皆通降應事足多)李惠舉(註)
(今但隨本師名小聲呼之)尊師來乗九色飛
雲仙衣紫服冠簡帶劔從天而降禮三拜(註)
(或心禮或真禮)訖願師得仙位極上清上真
人弟子(註則玄)同得仙相繼代代不絶於今
後身無凶災永去疾厄得入長生身家安穩
人口无他敢負師恩乞垂靈祐謹啓即捻三
師訣(註訣左手第四指第一節上徧向左邊)
(是行事日五色絲縛之)捻訣畢(註經云五色)
(絲縛之訖更須捻五色絲上然後念一呪呪)
(畢即行法事此呪是後聖君祕不傳世人一)
(字萬金不傳)念後聖君授赤松子呪(註令萬)
(金不妄傳一字祕之)太平之號今出是時天
地相傳皆因大師元始初得天地結爲元始
傳授道君先知故稱太上老君保持係代盤
古天皇受之人皇地皇第自相師變生五帝
六甲十千十二支開明日月星宿璇璣七政
交備正授伏義神農黄帝世代家宜因藏務
猶(註務猶子蔵不傳五千年堯舜之代傳西)
(胡西胡爲王作師盛千五百嵗千五百嵗後)
(更始興盛道也)化出西馳(註出西化胡王作)
(佛)一千五百年(註年滿令歸中國也)令正合
歸金闕後聖代代爲師教臣誦呪捻目誦之
(註此後聖授尹真人爲師相傳)正呪曰(註此)
(呪是元始天尊結集諸天之炁以爲真言呪)
(代代以稱師授之然後即行綱有之憑驗)
　三天離蒼天神赤天光七天羅
　昊天明青天姓八天耀皇天珠
　禹餘天吞九天鬱龍天蘇王天玄
　上不至天俗大羅天林玄天茂
右十五文言我八十一門赤女母水門可(註)
(已上是後聖君授玄洲二十八真人一時同)
(誦思存師七年之内二十八人俱一時同昇)
(玄洲爲真人此是隂陽五行之内訣諱也又)
(是北斗内真妃女之隱名也後聖君非常寳)
(祕之非人切不可妄傳引敘其十一字在金)
(鎖流珠上第二卷末時人見不知作何行用)
(須以此引開解方可知也更有北斗中真人)
(名諱二字名呼之即存師在面前三歩小言)
(啓師發心歩綱願師教示臣歩躡地紀飛入)
(天綱求生得生求貴得貴求疾差愈所求皆)
(得所願皆合學道成仙舉家受福内外霑恩)
(弟子敢負師恩再拜閉炁三息唱斗中真人)
(名訖行事)斗中真人名閣又府君名間三呼
之捻北斗訣便歩綱也
第三考召法安壇禮師法正一考召儀曰夫
考召法是考鬼召神也事大不小須以清淨
安壇立纂建獄開門引繩繫壇及獄壇開四
門禁歩結界以青香案明燈夜一更三㸃及
可結界勑水禁壇禹歩居心丁字遶外噀水
壇中訖即西立存三元考召正一法師李尊
師紫衣飄飄冠劔紫雲飛飛皆從西北而來
繞壇三帀即與臣禁壇領陽兵往天曹人間
共臣身中籙兵同心併力爲某家或收惡鬼
或某事云云又周尊師領隂兵助某身中入
地獄中及水中某家墓中捉祟害某家鬼賊
來到壇中勘問所由關啓聞奏(註一云又奏)
(用此文奏)追捉臣行法依天科行天心正一
之法願賜陽師隂師(註如无陽師即自身存)
(作代本師身訖即捻天師訣目合天師降真)
(炁一下身中)佐臣身行兵布炁放水放火放
師子發遣三元九天將軍與臣同心併力共
擊破某山某廟某賊凶囚宅惡鬼營侣悉令
砂崩瓦碎火燒水蕩捉取精祟腰斬令得疾
病差愈某事即遂云云任於此下添(作辭亦)
(得)即行考召事(註夫考召思存師於身之前)
(領兵士者三元總九將軍五德將軍五人兵)
(馬百千萬人羅列圍繞彼人屋宅及自用即)
(備自屋宅門戸把捉每一門差一十六人把)
(一門八人列門一邊把刀刄向地一一立駐)
(刀一如行軍布列行陣把捉營門戸相似嚴)
(勑訖即存見本師乗九色雲或師子從東而)
(來與弟子領兵廵前件人門戸上下結界禁)
(呪追捉符牒事事須秉尊師於空中放出光)
(明湧出兵士羅海截地繞天撿獄與臣拔出)
(某親表某人三魂七魄若是女人云十四魄)
(三魂得離鬼庭之中附著本身令疾病即時)
(差愈捻三師訣訣在左手第五指第一節是)
(也本師訣第二節是天師訣第三節是本師)
(召天師門下助兵訣後聖君告天師曰夫係)
(代思存本師其本師解此法即可思存有靈)
(驗如不解此法只明相傳繼符録經法即不)
(用存思之來不益行法不成禁物不伏反其)
(禍不可妄行忌之忌之)思師出兵一一如法
(具前注)即思存二十八宿羅列於身上次九
將軍吏兵三元備具如法具含弘圖(註圖中)
(三元兵將具足)即捻三元將軍訣(註訣在左)
(手大指第一節心是)訖即向按邊坐儀讀文
召神鬼上考問作祟之者名字判付獄收禁
後上赤章請天兵誅斬鬼祟令疾病速差及
某事速遂云云即答恩効訖辭師(註有辭在)
(行兵法中此不具重出耳)後聖君告天師曰
此考召法有六種通於人第一能與人治邪
注疾病收捉祟妖誅斬第二能與人勘天曹
地府年命長短貧富貴賤第三能與人禁斷
公私𡨚對相害第四能與人夫妻男女生命
相剋者令不相剋永世相宜出得金木之災
水火之害從順无礙第五能與人解除公私
呪詛𡨚鬼害神生人死鬼圖謀口舌之害皆
能消之彼此无害第六能除天地災害風雨
不時四炁不正毒龍凶鬼淫水淫旱瘟毒鬼
炁若非正天行者此法能除之又再言吿天
師此六等考召法是太上大道君結習天地
真正炁爲符籙經法約有三元正籙一千三
百八十一階足即合爲考召大法師開文武
部置左右推巡官判官副考召法師如此者
是大道妙上救人濟物之大法能受能行不
欺不妄立取上真此法功滿三千白日拔宅
家口雞犬共得昇天(註言功三千有二等是)
(開文武之義也一等文法以學金鎖流珠躡)
(地紀飛天綱散禹歩捻真訣年年月月爲之)
(不休行隂德除聲色口不妄宣心不妄傳内)
(修隂德或服六甲符文并帶五符歩五行辨)
(真僞隱閉少言不惑人物令廣造土木宫殿)
(聲雜鍾鼓此色能除之但守心内修按書歩)
(躡并𦙀符存正真妙法二七年太上大道君)
(前聖虚皇與太平金闕帝晨後聖玄元玉皇)
(上道君三天尊遣使下迎白日上昇文仙真)
(官謂之文理法一等武法是老君先授即行)
(考召六等救濟人物疾病功滿三千人物命)
(亦三千萬度疾病人知道并及於有功者得)
(以歡心潤益三千人此謂之功衆總滿三千)
(白日昇天此文法一等唯得一身而去不得)
(拔宅上昇若一文一武俱行即拔宅家口雞)
(犬同得上昇爲上天仙王之位)
第四行禁炁天地間萬物禮師壷公先生禁
炁籙敘云禁天師李伯陽(註老君字也)禁地
師羅文强禁綱師即壷玄藏此三人是結習
綱禁之主首也學禁之人先須思存此三人
從空而來雲蓋寳光圓合於項紫衣九雲手
捻都禁之訣存見面前三歩之内心禮三拜
若炁入處正禮九拜三人一人三拜畢即依
本訣行禁某事某物甚有靈驗(註其訣依本)
(禁各捻之)捻行禁炁三師訣在左手第四指
第一節又在第五指第一節文捻訣訖禹歩
三遍作禁呪(註呪各隨禁某事行用)後聖君
告天師曰夫欲知禁天地萬物師名當又別
(註應是相替代也)禁天師姓趙名伯琴禁地
師尹傳之禁鬼師黄天生禁人師張突陵並
新補並須相共前師同存心禮而後行百禁
皆通神天師係代須有何必只是前人而存
禮總須三拜
第五行兵入軍入山入水行往他國有驚怕
恐失身之事卒急禮師相救之法(註此救身)
(家不得妄傳非人必反損於師)黄帝得玄女
兵機急要録曰夫從軍入兵不傷者妾有九
天隱閉之法帝可授之於妾後忽要用思妾
爲師領兵衛出九天之上離九厄之中隱身
而去萬騎無追(註從此兵法使式式有九天)
(之上九厄之中有九地之下虚空之中八陣)
(之内八陣之外五行之内五兵之外足可筭)
(取其九天之上思本二式師十二式師三十)
(六式師在九厄之中與出萬里之兵九圖八)
(陣之中得隱身而去也此法甚妙難明須是)
(先師一一面㸃示猶恐不得行)帝授之後果
逢五十九戰七戰蚩尤等皆大敗帝隱思本
師玄女轉雷公太一六壬之式蓋身而出萬
兵兵不能見得見帝身身出九天之上(註九)
(天之上自有式經具載不復出)逈離災害也
令學道之人雖無主兵之事然且得道力忽
蒙上帝恩盼念見賜天符作十萬之陣救百
萬之衆忽應命合先思式書師著紈丹衣執
節持式飛空而來保衛弟子身出九天之上
願師而降領將軍吏兵(註將軍中元下元有)
(六將軍式中主兵將軍六人思見各領兵五)
(萬衆隨師而下圍身三帀又更遶身三帀隱)
(身於九天之上急急如律令)百千萬衆師李
某與弟子爲大將軍保舉師爲副將軍即思
存綱頭大禁師(註授金鎖流珠師是綱頭大)
(禁師)李惠舉乗雲而來駕五色獅子手把天
式紫衣到面前三歩心禮三拜次禮保舉式
師各三拜心禮訖捻三師式訣(註訣在左手)
(第五指第一節右邊)懷中取式蓋頭上走馬
突圍而出入軍陣不傷符五道一入兵不傷
符二令彼兵大將感畏敬不被損傷符三戰
難賊符四出將令強敵符五令衆軍安心强
力能戰雄猛所求如意符
天上術入兵保不傷符第一(卷内符並朱書)



　右入兵敵十萬人書彼將名符下以太衝
　加月建天帝印封符
不被損傷符第二


　右天上術入兵保大將感彼軍衆畏敬
戰難賊符第三


　右天上術入兵戰難賊
出將令强敵符第四


　右天上術出將令强敵
令各軍安心强力符第五


　右天上術令衆軍心安力强
已前五符並皆是師一一書甲子日授與弟
子弟子後因入軍用思存本師即自一一通
靈朱書使用皆大驗如神出没不可妄傳天
師在西蜀與鬼神戰二十八交戰每陣皆思
存後聖君在前鬼神望見後聖君便大敗倒
戈後伏死敢有拒敵老君告左右先生曰卿
學道須長存思本師行法法術早得成道上
帝遥喜賜得神通出離三界水火土常六甲
日及本命日立存本師如見在虚空中五雲
之上飄風仙從三元(註三元將軍九人各領)
(功曹吏兵百千萬人)五德(註青龍白虎朱雀)
(玄武黄庭大將軍各一人兵士各隨方萬數)
(驅御皆本師所使東方八十一萬人西方三)
(十六萬人南方六十四萬人北方二十五萬)
(人中央十二萬人此是天師告王真人之言)
六紀(註紀有六人人各兵馬一十二萬人)柱
天大將軍一十二人(註人各兵士三萬六千)
人六甲中干支將軍二十四人(註人各兵士)
(六萬人官將一千八百人直符使者三萬六)
(千人玉童一千四百人玉女二千四百人皆)
(隨師從弟子入兵不驚兵士不傷神官祐護)
(入陣皆强急急如天曹太一道君律令)
右件將軍吏兵百千億萬衆隨師李周沖虚
(註李是法師周是籙師)等行法救弟子出此
兵陣破擊彼衆逆黨令如山崩地裂傾没海
水大風揚波走浪衝破衆弟子軍衆心雄力
壯保得全强彼須大敗急急如太一尊神律
令即捻都監訣三師訣遊師三訣(註都監在)
(左手第一指第一節遊師在第二節捻之三)
(訣訖即禹歩三遍了即動鼓爲陣看取去就)
(而戰便保无他守固更爲上)老君告十方真
人曰(註十方真人蔚那臺鄭仁善勝淨加徐)
(來勒等是十方真人之號有十人經文呼爲)
(十方天尊是也此十人從盤古三皇已來至)
(於今代唯十人而爲十方天尊之位不退不)
(遷鎮於十方之地)卿爲十方之師鎮於十方
世界勸善度人正傳道法不得傳其非人非
揚正教改易邪用翻師易典妄說是非如是
之人切不得傳度妄傳得罪師弟俱破如有
此輩吾當與卿懴悔令彼此无罪於是西南
方真人善勝啓曰臣下有一弟子真淨能爲
人古雅能言美用唇口或臣又見曽於世師
上經法道士路子真受上經上法周備雖未
通靈而且極法臣即授與金籙玉籙上經(註)
(是金鎻流珠上經三元五行正一之法也上)
(古謂之金籙玉籙金真飛歩名也)并引四十
餘卷授與初受之時寫書未畢臣令且寫寫
畢即一時以署師名并保師名而淨能與書
隂暗(註古人謂隂謀爲隂暗相知也)相知代
署作父真王靖名稱我是繼代祖父文書不
令臣署如此之罪其復如何伏願天尊賜臣
大慈大悲之恩見捨妄洩之過老君告曰卿
罪猶可貸淨能罪多不可見捨此名自反心
神謀道背師之罪罪大於不孝父母天地自
責不久即亡身敗家(註後十年身家俱滅豈)
(非天責也)吾此恩弘捨小小非謗及授世代
善經教法相繼聲教者即可度脫其罪而況
是金籙玉籙引法皆解脫大道内心印訣躡
履天地斗服星(註一名配衣)迴天轉地綱紀
天關此是正真之道其罪科律无捨卿亦退
仙一階五十年爲下界人師治病三千人功
而補其患後果被退仙一階爲扁鵲先生善
醫病三千人滿復其本位爲師之人及思存
師之人切須精慎故授此盟爲存師思師之
訣令其師弟各自謹節心思其報告(註夫爲)
(師授弟子未可盡一受其道内言祕要之訣)
(事須再奏天曹校勘可不給付天曹報云得)
(過可責保舉狀任付亦未可便授亦須更三)
(試五試事事過者乃可授之不然前授經法)
(籙三等且令備行若也精䖍身心不退敬奉)
(道師即可授訣然其口訣不可全兩卷三卷)
(傳付道要事須祕惜漸漸授與以喜天心上)
(帝遥敬重此師弟專志之心)後聖君告尹喜
曰爲師甚難弟子不易彼此難易故爲難易
(註爲人心不同多有反敗師道又以師傳不)
(真滅落符文斷截前後訣要所用不通師弟)
(子俱得其罪慎之)許傳文以三試試之得過
可先傳經法籙三等又且試三年五年志心
不退及可給與靈書内引引入道門即得繼
代思師存道行用有靈驗也修身助國救民
(註夫道志之人常行救濟之心每尊師道之)
(教而若尊重即代代聖驗威靈通神相承不)
(絶思存有神有靈若也告命不行違逆道師)
(思存救急甚難有其驗效)制鬼理神上賢志
道依此逕訣以爲師弟位入仙真(註老君說)
(師志心與弟子志心奏授正引法訣正度弟)
(子弟子志心奉道孝師思存用後即立驗也)
後聖君告諸初修爲真者四十九真人(註四)
(十九真人初學真人行是徐甲施存孔方外)
(揚真李子期李八百劉根張漸成吕經問周)
(上和王登魏華存樊真瑛二人是女真李少)
(君李少綱王子年韓元信張少真石帆公秦)
(交黄泰等四十九人係代相承師道也)曰夫
爲正受法籙靈書正引訣㫖要弟子者在於
思師存師也若行往離家百歩外或二百三
百歩不論逺近但是所到之處未坐前皆存
綱頭大禁師乗雲龍及從兵將至心拜三過
願師得真仙王昇度上天登髙位爲我(註今)
(仙皆不稱我此非禮今稱臣某是其正禮)開
度五道(註後聖言三道八難今張天師改爲)
(五苦八難相承未敢全用也)五苦八難名入
仙籙永成真人身家長蒙降賜道恩道力祐
護敢負師道之恩畢叩齒二十四通捻三師
訣此法甚妙行之一年百病離身千神保衛
二年之内身家人口永以平和三年驅使通
靈天地感應心口四年仙人也但以心懷正
直无黨无偏五年之内永爲仙人二七年欲
昇即昇欲住即住人間求仕宦亦得也



金鎻流珠引卷之四





金鎖流珠引卷之五思四
　(中華總真大仙宰王方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　太玄元炁所生三元引
太玄(註太玄上清等上清之始元炁之初)元
炁生大道大道生太一太一生三炁之色也
玄黄元白始青此三炁之色三炁烟煴交通
往復黄生赤青生黒此五色之炁也炁生色
炁色相生三五无極炁色結形號之曰神神
形有名標其位明有尊卑更相輔助治邪佑
正藏身求仙出名呪印佐國衛家解罪布福
護善誅惡皆成將吏兵馬前後世異立法不
同簡略之時或從委曲之儀滋繁之日或宜
省要之科是以道應抑引隱顯參差後學成
真受命玄職姓名郷居隨世代出或无不可
具載今記先師所傳者如左
後聖君授道陵曰子欲修行先知始生始生
禍福立有分明得福者王失福者衰又得禍
者死失禍者生能除刑禍以辨始生假令甲
子金命人元炁在辰(辰巽之郷總也)始生在
巳成午未榮申王相酉酉爲福德休在戍廢
在亥刑在子禍在火(火元星)木命人始生在
亥成子丑榮寅王相印印爲福德休在辰廢
在已刑在午禍在金(金元星)水命人始生申
成酉戌榮亥王相子子爲福德休在丑廢在
寅刑在卯禍在土(土元星)土命人同水命人
用火命人始生在寅成卯辰榮巳王相午午
爲福德休在未廢在申刑在酉禍在水(水元)
(星)即身從五行始生亦從五行所滅卿能出
刑福變入長生則成仙人往往如此四年名
入地真仙也金命人熒惑(惑火星)爲禍星常
欲禍金命人人知之以求辰爲福星常救止
伏其禍禍自滅不敢行人得長生木命人太
白(白金星)爲禍星常欲禍木命人人知之以
求熒惑爲福星常救止伏其禍禍不敢行人
得長生水命人鎮星(土星也)爲禍星常欲禍
水命人人知之以求嵗爲福星常救止伏其
禍禍不敢行人得長生火命人辰星(水星也)
爲禍星常欲禍火命人人知之以求鎮爲福
星常救止伏其禍禍不敢行人得長生土命
人嵗星(木星也)爲禍星常欲禍土命人人知
之以求太白爲福星常救止伏其禍禍不敢
行人得長生夫修行之人常先履禹歩次北
斗次中斗(中斗名天綱也故飛歩)次三台次
五星即用金鎖流珠上卷第十二呪及飛天
綱呪五遍及請於(則玄)身福嵗星君與(則玄)
剋鎮星土炁不得妄行刑禍若刑禍於(則玄)
身者嵗星君與青童君斬剋之急急如律令
(餘倣此)五星靈書中自有行用五星符剋五
行之刑禍度厄守元氣始生者父母也(註父)
(母金木命也配與己身相剋以符止剋今己)
(身不相剋者以明始生)假令母命金子命木
母剋子子必不壽以符止剋之母子俱吉母
命土子命木子剋母亦以五行符止剋之母
子俱吉(註餘皆倣此)此例者言始生元炁不
相刑剋修道大吉帶五行符剋鎮厄訖誦父
母始生呪捻刑禍己身訣(註假令金人火爲)
(刑禍訣在五行掌訣中具載也)祝曰
吾生於父母長在俗間(云云呪在金鎖流珠)
(上卷中有兩呪呪訖歩始生禹歩一十二歩)
(剋始生災厄每至本命日爲之)









歩綱訖又祝曰
吾生於父母(云云是後呪呪亦同一處也)始
生行之一年辟非二年金木不相剋水火不
相害三年去死來生四年成地真與人解始
生災禍厄二十年名昇天真位列諸天三五
所元炁
次列三五所生(註三者天地人謂三才三元)
(也)三才各居一元故謂之三元(註上元主天)
(中元主人下元主地謂之曰三元將軍)一元
一人爲將主之吏兵一元合清三千萬衆人
隨從也上古太上大道君受之於元始元始
傳道君(註道君出時天皇之世世人未有法)
(律)上元上部將軍一人出號曰姓唐名短神
力勇猛化身長九千萬丈領兵帶劔執簡兵
士九千萬衆主天上上極大羅三清之上(註)
(玉清上清太清是也)上元中部(註中部是上)
(元中將軍主人身中一人之身亦同天同地)
(以身配天配地一切俱備同也)將軍一人姓
李(註因老君姓李自令攺姓李)名拒身長七
千萬丈領兵帶劔右手持㦸兵士七千萬衆
上極三清中入人身上除天羅中除五行之
災下消地禍唯李將軍甚能佐衛於人力能
除諸天始生災厄(註古人以金作長一寸戴)
(以絳袋安頭上善於厄中救人也)上元下部
將軍一人姓東海(古姓)今後聖改姓徐(註今)
(用徐姓是也)名康身長五千萬丈領兵帶劔
右手持玉陽之節兵士五千萬衆上極上清
中入人身善能治病消除諸天十方九地始
生之處災厄刑禍五行金木水火相滅剋之
害者能以道力消除之又有三元三功曹三
人上元上部唐將軍下五剛神功曹一人姓
姜名毒身長九百九十丈領兵百千萬重人
朱衣赤幘手把金符帶劔在大羅之上上元
中部李將軍下五剛神功曹一人姓張名季
身長七百七十丈領兵百千萬重人赤幘右
手持㦸腰帶劔在太極之中上元下部徐將
軍下五剛神功曹一人姓温名舒身長五百
五十丈領兵百千萬重人赤幘右手持玉陽
之節腰帶劔(註上極大羅之天天上天下及)
(入人右腎之中已上三元功曹出入各從眉)
(間天門中出入甚能令人得法得術叱喝鬼)
(神虎豹毒蛇凶人毒龍精妖魅鬼等)此說三
元上部三將軍姓名也(註上元上部將軍一)
(人姓唐名短上元中部將軍一人姓李名拒)
(上元下部將軍一人姓徐名康并三功曹是)
(上元一部主天也)中元三將軍始生上古人
皇之代三大臣爲道隨人皇修行道成得中
元三將軍(註風安羅强天生是三人姓名也)
後周穆王三大臣替前三人風安等又有三
人後任唐宏(註爲諌議大夫即今之宰相也)
(又爲司徒司空等官也)葛雍(註爲侍郎司常)
(卿即今之太常卿也字文度)周武(註爲侍丞)
(中即今之右丞同右相位也)三人學道隨穆
王修六甲三元九宫之法便去官穆王得洞
府之仙隱遊王屋山託解尸而去莫能尋求
遂各精修胎息服炁燒錬金丹而成服三服
未得昇仙但得不死五百餘年在峩嵋太白
等山中三人結盟志共尋求至人願得至道
白日上昇雲天我等今知上界新有大道太
平金闕玄元後聖玉皇帝上道君今共結至
心願我等三人得佐爲臣至心常願與玉皇
得行志要佐助玉皇下受道之人取千百億
萬功功成我等三人豈敢言功勞常懷救度
之心乞願上天太平金闕玄元後聖玉皇上
道君聖恩遥見念發願之人行之三年果有
所遇於太白山秦更始二年七月七日太平
金闕玄元後聖玉皇上道君降于太白山(註)
(古名大圓白天山)授唐宏等三人三五金鎖
流珠經一十五卷躡歩天綱地紀之法各行
修三年得地真(註真是能行綱禁之法救人)
(疾病者多太上後聖君大喜其道真心内情)
(立即見再授)行之十年再下授此引訣一十
卷三人日夜修行二年果仙得朝後聖君補
以充中元三大將軍之任主領三天正一之
法以配斗爲衣衣斗履斗飛斗戴斗順斗倒
斗反斗横斗低斗逆斗昻斗坐斗行斗卧斗
(註卧斗是安卧眼未閉前存斗如被蓋身周)
(遍以隨月建所止之神斗魒亦同斗建)指斗
魒斗務斗魁斗剛斗柔斗隂斗陽斗邪斗正
斗收斗捕斗誅斗(註是歩斗誅鬼斬鬼之歩)
(亦轉展舒星斗而斬之)禁斗(註存歩七星而)
(禁凶惡作斗正形爲羅蓋務魁之獄禁繫鬼)
(神而堅止下也含斗註含七星於心腹之内)
(明照五藏弘斗註弘滿天地以去妖惡)等法
并以禹歩相添正行正一之法立能興動風
雨天地順心太平金闕後聖玉皇上道君給
兵三千萬衆隨正一三將軍籙及禹歩籙等
二十四階多論歩綱禁法之事立能救濟之
術功滿拔宅昇天如在洞府之間得籙使之
如手應心神力立驗故能上可飛昇得在太
平金闕聖君左右中部道將助衛宫殿追伏
魔王攝録三官之用細能佐護受籙法修行
綱歩之人人能精修心念感用妙在三圖(註)
(二圖一舍身二出用三含影等圖㫖以存思)
(出入於心腎之中用即身長一寸從心腎中)
(出漸漸長八十一丈領兵三千萬衆或收捕)
(凶惡之衆或五蔵中病疾即從眉間入身長)
(一寸心腎之中安鎮五蔵百脉也)守之堅五
藏(註志人日夜精思唐將軍入在左腎葛將)
(軍入在右腎周將軍八在心中鎮治五藏及)
(百脉中除諸邪妖炁疾病之根元也)此即後
三元始生也(註此是後聖君秦始皇時更始)
(二年七月七日降於蜀太白山)中元三將軍
本太平後聖君所置也賜白日登仙將軍之
位上天入地入水入火大能包天地之極細
能入人身之中護正破邪如霜見日故能常
通威於善行之人每執節於凶惡鬼神保身
助國隨籙言功定志取仙在心不失故能堅
剛於巳智慧生心須在中元同力度人(註人)
(行符役使將軍吏兵濟度危厄疾病唇齒山)
(海毒蛇猛獸龍蛟風水之難皆與度之此功)
(則以人神俱因符帖而獲功謂之同力)謂之
得度而令得度者生歡喜心知有道化謂之
中元三將之功施惠也中元三將軍始生於
人皇之世而以道感天賜授中元三將軍保
衛人皇也後三將軍始置替者即後聖上道
君請於太上大道君將下授張天師即言始
於後聖君置也(註按神仙太玄正經云中元)
(三將軍三人上古人皇以前太上大道之主)
(虚皇元始天尊賜授太一下爲主將領主太)
(一之府後聖玉皇奏請下界合得道人替前)
(三人此前人以昇天真之位下界三人即替)
(三元之位後聖君請入下界名籙正一以佐)
(護受道之身并諸結心用印掌訣隨符籙驅)
(使今人授籙者能使結法歩綱存之立驗取)
(道之子受道之後得訣依師行住坐卧長如)
(坐忘結結捻訣也印存想如圖一年无病能)
(立去惡救人二年辟兵惡鬼猛獸見伏三年)
(去死籍四年𥙷正一地真五年神通神力无)
(比手指凶惡皆自伏心不可妄行行須是損)
(己之害者已避而不得者須捻其本訣而隂)
(思斗衣於身斗魒於乎指之勑中元三將軍)
(領兵各三千萬人衆水火獅子毒蛇而一一)
(擊之必自心伏死不犯於己若不伏者捻凶)
(惡刀支再使斬剌應手吐血而死隂誦五行)
(呪金木相伐水火相滅云云此是自隂而慎)
(之勿行道人不得已而行之)又告使訣在左
手大指第二節近左取之(註近左是當節須)
(近左邊是也但是三元三部九將軍緫管於)
(第二節也上元正心中及下元在左常存用)
(之出如圖左右男女男左手是訣女右手是)
(也)常以存用不惑不妄(註不幻惑於心不妄)
(惑加於忠良也)立取天真邪毒(註邪魔王妖)
(氣也毒蛇龍鬼獸也)畏敬惠施(註志道之人)
(常以符術濟惠貧病困乏慈力度人厄難行)
(惠恩德教授賢人是也)通神目長堅身廣成
子授黄帝曰帝欲求真莫過堅身帝欲堅身
莫過通神神通之後(註欲得見神者有六等)
(一授籙法二清心寳祕莫泄非人三得真經)
(真師傳付四得綱紀具足五須得此引修行)
(志人入門見道六既見門户修行事得訣所)
(用無失錯此六等修行之法唯訣爲一不得)
(此訣五事俱用不通今丗人得授籙法極於)
(上清兼聲教修齋念道香火不絶清心不退)
(全前四等事俱修老一生者至多不見有一)
(人得者皆須求明師兼傳引訣印等方始神)
(通既得神通未得道得道須是明師再訣得)
(度心神心神不起妄想忘加備人物只可度)
(道得道白日拔宅上昇者亦多至如天師許)
(遜王長尹子兄弟上古三皇之徒皆拔都城)
(宅而去皆莫不因此上中下三元九將軍五)
(德六紀等將軍及七星九精五斗衆星但天)
(地水三官合金鎖流珠一十五卷中所部者)
(衆神衆真仙靈將軍吏兵極通之法即得白)
(日而上昇或拔宅俱去也昔周時西國胡神)
(成道者是太上老君爲務成子之時教胡王)
(再託身綱訣之法得爲右玄真人師事大平)
(金闕玄元後聖玉皇帝上道君者亦因此法)
(訣得度平等心不非不妄之德)子名地理力
可千夫三子地皇五子地王等兄弟三人有
力勇猛精進智慧强人无名君故封爲下元
三大仙官將軍之位領兵衛護得度法籙之
人(註後聖今替三人故取以姓應前將軍名)
(爲號今下元三將軍姓李姓黄姓王應前三)
(人名也今下元三將軍之始生也人學道不)
(知上中下三元大將軍始生之因萬无一人)
(得成道也)而令見道劫億以滿(註滿前三將)
(軍得替後李黄王人後聖君封爲三將軍)替
(前位始生也)前人遷昇天真後替依前部領
衛護有志修行之士并主下元人地水中惡
人神龍鬼精祟妖等不正道生行(註夫有炁)
(之物皆好生而畏死常欲取生遒而行其中)
(有凶惡之徒妄行妖祟以禽獸蛇龍之物皆)
(須誅剪滅絶)不論人神龍鬼之物皆依法行
律誅滅即此上中下三元九大將軍行軍之
令令有六條一降伏天魔二制止凶人不行
邪道不逆君師三常護法與法救人疾厄貧
乏四攝龍鬼精妖不爲妄祟妄者誅之五感
通志心求道之人貴賤男女(註大道不問貴)
(人賤人但有道性志心傳學得法籙修行便)
(與言功當令九等將軍保護此等人身家永)
(无魔難之厄)永令無厄難厄難皆與度脫六
常衛護至人行住坐卧身家无有外魔所惑
并急疾關奏章表啓告允達上聞令合天心
言功賞善无失科儀功滿扶志道之人與依
功白日上昇拔宅神通神仙得者上住三清
上中下三元九等將軍各加遷太清太極大
真仙上品各依三皇丗三元大將軍遷替品
位(註言遷者得遷仙真品位也替者各替三)
(得受此真人右位也至令釋門中隱呼爲佛)
(結印之法即言心印是此圖言引書捻訣)是
(也)度心平等(註心得度平等非身受度衣服)
(之是无益之事也)不疾不害(註真心无妄无)
(疾无妬自是真人也)不慾(註慾愛物入意者)
(得之則喜愛物心思者不得則嗔)不嗔(註真)
(人之性愛慾得之本有失之與不得心念本)
(無真心定性无嗔故名之真人也)能行修三
等(註堅身一通神二度心是三真人常行三)
(等)身自含神(註身神自備如含影之圖弘使)
(則繫代如含弘圖之用无不應)用之萬事皆
通(註真人心起念念物便得惡凶自消也)天
地水三官俱與同心(註夫修至道成真人用)
(心慈弘濟度之恩同於天地水三官生成制)
(止萬物之功化也)下元三將軍始生上古地
皇之代九王子(註九王子三母生之也)隨父
母學道老君時號五靈大道君或號太上无
極先生或號無名君(註按老君内傳云太上)
(老君先天地生姓李名元字文始天王盤古)
(以前號曰元始天尊虚皇大道君盤古之丗)
(號曰太上道君天皇之丗號髙上老君地皇)
(之丗號曰無名君人皇之丗號曰常存君始)
(置上中下三元九大將軍皆是後聖君前後)
(應號所度封補將軍之位與大道將引後學)
(道之士見并力保巳救人疾病教度有性之)
(人也)與地皇說地内經十四篇(註正是此金)
(籙書論吞日吐月之法及正履斗衣星食炁)
(之理地皇行之十四年滿得道九子亦行之)
(而封爲將軍)地皇修行十四年白日上昇於
清微天號曰仙卿九子隨父王修行一十五
年亦白日拔宅上昇天宫其長(註將軍之位)
(衛護行而不絶者也)太上老君元勑曰大道
生一一生二二生三即此之始上元主天象
(註象日月星宿官屬城字宫闕河源雲霞雨)
(雪霜炁之類也)中元主人物(註物神龍鬼精)
(猛獸靈禽之屬等物)下元主地水中(註水中)
(龍蛟魚鱗甲物之類也)千精萬靈皆下元三
將所主也以正道給兵各三十萬衆湧身長
九丈或三丈赤幘大冠或黄幘大冠身甲劒
主制地官却除厄病死之籍注上生名(則玄)
欲使也捻下元訣(註下元三將訣亦左邊更)
(向外一文左是也一云指甲下)佩下元籙圖
及鬼㦸籙圖歩地紀及禹歩三歩九跡之要
誦五行相剋呪一十八首每一月之中三爲
之自得消災却禍去死來生入兵入水入火
入病入山逺行經過之處有凶人惡鬼毒蛇
猛獸妖惡精物皆自歸伏不生毒害心也即
身得長生計功成真(註即前一年辟非二年)
(辟兵是也)老君曰上元辟天魔制天官度星
宿飛天綱佩於頭中前聖有告命上元將軍
命詞北斗九精九真七星命詞曰上元唐卿
法主上清日月星宿輪轉无停三元北斗本
无住形天除魔將道炁清明宿運(則玄)命合
長生與卿躡星魂魄俱行俱行乗龍太一來
迎恭詣華宫後聖君城佐輔後聖同爲仙卿
畢飛天綱(註按未歩前是也)後聖君告命三
官北斗符符在金鎖流珠飛天綱篇中有符
又在大有太丹隱書中兩處有又有中元辟
人魔制陽官兵災厄及金木水火土天地羅
網口舌之徒凶惡人鬼等衆災有七魄三魂
命詞呪(註呪在太上隱書及金鎖流珠上卷)
(中金木相剋水火相滅是也)後聖君告命九
精鎮身飛歩天綱躡地紀符九符(註在太丹)
(隱書中)又下元辟地魔制止隂官不清我身
修行之人三魂七魄隨則玄身俱躡天地紀
綱千迴萬轉變現成真出入江山神靈拜送
皆存下元三將軍引領三部兵衆驅御雷公
風雲叱咤清前蕩後百用百中千謀千成人
鬼畏敬龍獸受使坐卧常存萬无不允祕之
後聖君告天師曰上元中元下元各有三將
軍小畫真身形如籙形帶佩(註上元安頭上)
(冠中之中中无繫之在左肘後下无右肘後)
(便存之從袋中出頭上肘後左右如中下二)
(元存用二圖中相似出陣也上元如含弘等)
(圖即行用也若不用時坐卧如含影圖)求長
生即禹歩(註禹歩不論日月閑即爲之及家)
(有人疾病口舌即代爲之亦不逾三兩日自)
(消多遍速於水火之急祕之勿傳非人)有災
厄即禹歩能消萬災禹歩訖即呪(註呪有兩)
(呪一呪消災求長生呪在金鎖流珠第一卷)
(中十八首盡誦一呪勑隂官六宫呪在後具)
勑隂官六宫呪亦後聖君告授呪曰
吾是太上弟子下統六天六天之宫是吾所
部不但所部乃太上之所主吾知六天宫門
名是故長生敢有犯者太上斬汝此呪不論
禹歩但每日修行了出靜戸外心誦之一二
遍非常辟災害護身家中有信敬人誦之益
命不死太上老君告太極真人(註太極真人)
(夏禹也)曰卿傳正教下仙皆知其始生始滅
天仙上品中品之流亦未能得度生滅卿今
聽取一一與吾教授合仙之人令度生滅夫
下界人物不論貴賤皆從三五始生(註三是)
(三元五是五行夫人皆從三五始生即授王)
(相之炁亦從三五所滅者即逢休廢之炁而)
(滅)亦從三五所滅(註反身皆受三元之炁五)
(行始生即有金木水火土之屬也而即轉輪)
(嵗建身有盛衰三元之炁王而致來福星衛)
(祐三炁若衰即禍來剋已金木相剋水火相)
(刑即身出災福不出也)能知三五禹歩之宗
門即入長生不死之道此法妙祕不傳非人
妄傳師退仙階弟子被考三元主生運炁天
地(註上元主天象下元主地水)通人(註人通)
(天地)人亦象三元(註且三元有九將軍法天)
(原地通人人有九孔通出納三元炁也)人是
五行始成亦是五行所刑(刑滅也)能解五行
(註解是金鎖流珠上卷十八呪及禹歩地紀)
(也能解天地人中三元五行相剋刑禍之災)
(次即流珠中飛歩天綱呪云金木水火土五)
(行相推七星煥煥天綱最威云云行之一年)
(便不死立取長生此後聖君告王君)
　右此三元流珠引五行别卷傳說


金鎖流珠引卷之五

















金鎖流珠引卷之六思五
　(中華總真大仙宰王方平張道陵趙昇王/長司命李仲甫茅盈許玉斧等係代撰述)
　中華仙人李淳風註
　　　存使周將軍法圖
天師曰周將軍在後者爲卷之首何也太上
老君言爲周將軍主人之心故人一身之中
以心爲身神之王故令撰周將軍爲中元三
將軍流珠卷之首若據正三元經即中元上
部唐將軍爲首葛將軍第二周將軍第三今
依太上勑排雖爲首而用之者須依三元正
經所用也夫用法欲使中元要法訣者是老
君口訣先躡紀五遍訖㪚爲禹歩三歩九跡
訖配衣七斗思之如法畢便先思左腎中唐
將軍一人從左腎中出初只長一寸漸長八
十一丈領兵三千萬衆往某州縣郷里某人
家有某事云云(註此心中或言捉某祟鬼或)
(凶人又捉鬼救病或有惡神鬼及縣官口舌)
(之人見謀於我者種種思之得一在人意後)
(用也)後聖君告張天師曰本三元之法(註上)
(中下三元以主天地人也)修道保護身家用
以制凶惡(註凶是人惡是鬼也)不爲已崇并
救他人一切之災厄亦得即躡紀三遍散爲
禹歩三遍即配衣訖呪曰
吾生於父母長在俗間云云(呪在地紀經中)
(前呪)訣在左手第一指第二節老君曰周將
軍者人之心神也人若學道通靈以起心念
便行不必在於歩躡之道備具之法(註備具)
(足先躡紀次即禹歩次即配衣次即捻訣誦)
(呪是其備具之法也)第一修長生即須備具
何也縁初學之人雖受法籙法籙具備(註法)
(籙具備從正一畢於五法上清也)歩躡未感
神通靈要須歩躡(註歩是飛天綱躡是地紀)
(也)取通神感靈(註昔劉綱妻樊氏歩綱躡紀)
(一十四年潜行之不令夫知常以候夫不在)
(家則爲之不論凶吉之日且其夫甞爲縣宰)
(日有兩衙勾當縣事時妻輒爲之往往如此)
(七年忽一旦有神人乗五色雲從者二十四)
(人玉童玉女各四人下謂樊夫人曰汝功就)
(力通可心念便得也有何所要夫人對曰要)
(水住而不流要虎伏乗而不傷神人曰小事)
(乃授夫人止水之法伏虎之符汝行之便驗)
(矣汝更勤修行滿一十四年要昇則昇要住)
(世則富貴後果夫妻俱昇天仙人也)方則一
念便得感應天地爲之感通如未得通神事
須歩躡具備圖訣思神配衣呪誦行用亦存
周將軍主在心心至則得通神一起念心皆
自合願願善而无不應立在須㬰天師受訣
圖有五等用之三將軍皆同一用一者自身
在外修長生思存將軍來山林精舍道塲中
遣惡人惡鬼存衛身令无患害二者或身在
外思將軍歸本住道場檢校辟除人鬼患害
三者思辟凶惡逆流四者存思與人治疾病
急救遣截鬼祟應時得平差立限應心在於
須㬰五者存念助國助君收捕凶賊及善道
友被枉謀害巳上五事非志道之人不可妄
令知見莫道妄傳殃及九祖非獨子身
周將軍禹歩綱法











經云不歩不使使之皆歩綱也如行之年月
歲深自得通神感靈不必在歩綱躡紀使心
念便是天地爲之紀綱神靈爲之走使昔禹
皇妹飛仙娘(註一云名)見兄歩綱因而學之
一年小疾除(註一云百病除是定本洞中大)
(仙所注言也相承本即小疾也)二年身輕三
年入軍辟兵四年名入仙籍五年通靈六年
道術成七年能隱形八年履水行九年上朝
中清封爲女聖仙姑如仙卿之位也皆按此
圖爲法甚妙訣在左手第三指中節以五色
絲縳之訖即配衣存使周將軍如圖存使兵
吏師子猛火燒彼凶惡鬼賊之宅事事如圖
思存使之神驗
　　　存使葛將軍法圖
天師曰將軍是右部將軍使之爲第二何也
太上老君言爲其周爲前部屬陽合居陽數
即第一次即合隂數第二合其雙數之義也
即言唐將軍居左亦屬陽數即第三也(註據)
(先師常先思唐將軍次即葛次即周今以周)
(將軍爲第一是表心神之大也故於卷中爲)
(第一以應上元神將之像人神將也若用即)
(先是唐將軍居前即相呼有應驗之憑也又)
按三元肘後靈書云唐將軍爲第一又屬上
元次即葛將軍第二屬隂數又屬中元次即
周將軍第三又屬下元此兩說不同何也太
上老君祕録枕中記云不用法術即依三元
之法次唐將軍爲上即第一順天道數而行
若修行及用諸法賞罰善惡遍行天下收録
鬼神即周將軍居心屬下元爲人又且是下
元之中即用周將軍居前爲第一逆行天道
攻伐惡逆遷賞善道即可依流珠行用有驗
之可憑也若依隂陽太一太醫神仙方云左
爲腎右爲命門即可依此言也且唐將軍爲
左腎之將軍葛將軍爲右腎之將軍葛將軍
爲男子命門神唐將軍即是女子命門神也
故以歩綱使法皆存爲第二之將各領三千
萬兵以防護命門後從西方而逕衛臣(則玄)
身訖即從右發陣行法領兵如圖訖即歩圖
兵綱訖即又存使之如圖捻訣行用无不驗
也歩綱(註歩葛將軍禹歩法右脚爲先以象)
(隂也常初起即如此勿令失錯此綱不同周)
(唐等二將軍之法也)後聖君告張天師曰歩
綱書符吞之後即歩綱有上中下三符









太上告命文令先歩三元綱後即配衣存使
之昔有道士劉根常行此三元之歩後散爲
九跡禹歩如此三年一切神鬼敬而受使力
能移山河一旦被郡主(註郡主古之太守官)
(也)追而欲害令使我白日見鬼我即放汝生
命若不令我見鬼汝即爲鬼根大嗔以脚行
中作綱歩向郡主㕔上借郡主按打之數下
心存配衣在手以魒星指郡主本州縣郷里
住處地界社廟及塜侯墓伯先追禁郡主某
亡父母訖即以左手捻訣使三將軍往取郡
主父母以繩縛手送從南門邊壁中入郡主
見下牀迎拜罵郡主吾生汝身爲官不解與
父母爲福祐於亡人何忽觸犯仙官令使追
捉吾於此汝火急拜謝仙官放去汝得生命
如不肯汝須立死郡主再拜謝根根即云汝
去須㬰之間一時與根俱不見也此是三將
軍禹歩之功也訣亦在左手中指中節是皆
以初學人五色線縳一年
　　　存使唐將軍法圖
老君告羅天師曰經中使存三將軍以唐將
軍爲第一主上元皆是尋常修行用之即依
上元爲先若有急難及心有事故用以擊伐
先以心起即周將軍爲先起下元吾聞天尊
言修吉善道起於上元救治人病起於中元
攻伐惡逆起於下元其金鎖流珠本天尊太
上等始置者皆爲天魔人神龍鬼障人修道
不許道者修行成道故以立此流珠之經一
百五十卷分爲三元一元各有五十卷五者
主其五行之數(註昔天等告太上道君每元)
(五十卷一元皆管五行金木水火土之數以)
(令學道之子身履流珠出五行去百邪通神)
(靈上爲國中爲身下爲家志心修求无有不)
(成也)吾(是太上老君也)併略除繁取要爲九
十一卷以令初學易爲暁悟其理得道成仙
者皆五轉用之也夫使上元唐將軍擊正西
方鬼賊先歩南方禹歩筭唐將軍起人左腎
男子左腎屬木先歩木入火火即入金即剋
伏彼人神龍鬼之災害賊祟(註賊是人祟是)
(鬼也)即得應心順口消滅災害不生也若使
唐將軍擊北方鬼賊(註鬼祟鬼也賊人作賊)
(也)先歩東方入中宫土即擊北方凶惡災害
應口自消若南方火郷有鬼賊來犯我我以
歩東方入北方水郷轉出南方而擊伐之无
不應心順口自消散滅絶也如中及四季註
(四季屬上辰戌丑未是也)有鬼賊者但從東
來直存擊伐備出訖更出无不如意之者此
法非但存唐將軍葛周總存之共擊此說只
論前後存出擊伐非獨一軍出三軍總出訖
更出五德將軍佐助擊伐天魔事非輕小切
須在心正直行大道无有闕失皆得隨口順
心夫歩綱使大道吏兵三將軍爲先如大陣
戰敵賊鬼皆須出九將軍非獨中元三將軍
也上元下元皆須出佐助之如含弘圖大約
是中元三將軍爲前使前出擊伐自是一部
雄猛偏能救急難之事偏能理鬼神妄作妖
怪治人五蔵伐惡舉善无偏无黨直猛行道
之神將也後聖君更再除金鎖流珠繁重之
處撰爲一十五卷兼添修正引三十卷引人
入神仙流珠之門令後學之人稍易得道給
授張道陵顯說用流珠中之事亦於後學法
籙中爲寳非人不可妄傳老君授王君歩中
元上部綱法併跡爲丁綱歩斗并散爲禹歩
之法或爲正綱或爲丁歩之法



























金鎖流珠正經云使三五歩綱皆先存使唐
將軍一人爲首領兵三千萬衆左手把金符
右手弩力震筋捉凶惡鬼賊之勢甚雄大猛
之狀吏兵斫凶惡鬼之宅迴面看中元下元
將軍等號令令齊心一意急急齊到某凶惡
鬼賊之宅各吐自然天火燒凶惡鬼賊之宅
亦有自然獅子喫凶惡鬼賊魂神令不敢爲
祟害害於人物及我等身又呼召唐將軍下
自有三千萬吏兵速速到并與二將同心併
力交陣左右圍遶鬼賊營域廟舍次副唐將
軍者葛將軍一人身長七十二丈右手把㦸
左手弩拳筋力震轉雄烈壯猛力勢崩山到
來同唐將軍一心共併凶惡鬼賊屋宅及身
亦吐自然天火獅子大蛇鐵色班文吏兵等
凶烈毒猛手把刀劒同入凶惡鬼賊屋宅之
中一一誅斬勿令脫漏一鬼一賊急急又獅
子毒蛇咬喫鬼賊急急次副前後將軍周將
軍主人心神故金鎖流珠録之爲首第一者
主心之弘道使神也(註此是老君言告玄洲)
(二十四大真人修行歩躡天綱地紀之法一)
(一皆得真仙從心使使將軍吏兵之功功而)
(著積積滿三千深累成道皆心主之故主於)
(一也)誅鬼也今據後聖授張天師王君小童
君等言即是周將軍爲前部或爲後部不合
專使爲第一若修行求道長生即合唐將軍
居前爲第一若欲求救疾病收捕凶惡即以
周將軍前居爲第一亦可得矣若能通大道
即用唐將軍爲第一周將軍左手把節右手
震筋弩力走來捉凶惡鬼賊驅之即在後來
即可足明是副唐將軍之行陣可爲第三今
所解且依經引解指注用即依修行正典取
爲第三但任流珠書爲第一自心使依次使
用也(註此是趙氏所添益言非老君正金口)
(所說用)老君告王君曰夫三元管四時(註春)
(夏秋冬是四時神入太一雷公六壬等式法)
(用)四時(註天公之神)管五行五行管六甲六
甲管七星七星管八方(註天上八方地下八)
(卦乾坤兌巽艮震离坎是併中官即呼九官)
之位八方管九宫九官生十直(即今十千)十
直生十二支皆起大道自然之炁呼之相應
使之相助能一心志精至妙知之得三元五
行所衛修求乆而不休獲得長生乆視之道
吾昔授此道於神農神農但只解尋究三元
而不知有六甲有百餘嵗而无衰老之容後
得尸解之道吾知六甲力能守神治身通神
三元能守人救人治身通真取真七星能攝
鬼通靈立制邪精乆而修求(註修者歩躡配)
(衣之法求者是醮祭存呼呪術之道昔女仙)
(樊夫人每至本命之日常行祭醮之法往往)
(行之十年一旦北斗七星女天真下教以歩)
(躡之道功滿白日上昇唯夫妻舊衣俱不將)
(去邑人收葬之至今人傳劉樊舊衣之塜也)
立得長生皆須從三元而通七星相假始興
行能知此即位仙卿祕之勿妄傳非人吾故
從一起立二使三通四翻五服六御七指八
存九應仙之法教子通神入真之道无不因
三元將軍得通者耳一起初法一者元炁也
在身之先生故名元炁爲一(註身内神也在)
(泥丸之中又太一是也)一有二等一等身之
外者天也太一之神一能使二二即地神也
(註在身即腎脾之神是也)龍神之長曰地祇
也一等身之内者心也正一之神能使二二
即腎脾神也添左右腎(註男左腎女右腎也)
曰三也法曰二能使三即唐葛周是也三能
攝伏百靈醫治百病散解千災收滅萬毒(註)
(毒禍之類是也)皆此法爲上一炁之功也一
法先歩一字之綱主心(註一者元炁腦神太)
(一也入蔵主心)後聖君謂王君曰一神入五
行是也心起一念便是行法綱紀之理綱紀
既行感攝百靈使之無有不成但以心生口
聲禍福罪善起念便成古人尊一使之不動
坐二使之不行投三使萬兵衛我長生餘惡
不行也心使萬神三元爲首六甲爲併能使
也(註能用能使者使之依道不有損傷人物)
(之事即爲之使使之有益也善功之著使之)
(損者惡貫之盈不可妄也)能用立通神靈可
以長生此綱左行三市訖方始立綱歩也





老君曰夫欲使三元將軍先存太一天一心
一等神歩太一心一等綱配衣即勑依法存
使之如將使兵也後聖君曰心一能存(君告)
(天師)使於太一天一太一能使收攝百邪天
一能使通達神仙心一能使(註能使者忠直)
(解用正心修行是也)白日昇天(註天師依言)
(舉家得道)歩太一法次歩太一綱先以左行
三帀訖即立綱也





老君曰夫欲歩太一綱使三將軍令應心口
者常欲使之時先吞告命三宫符三道後可
歩此綱使三將軍唐將軍爲首存使之捻訣
(註訣在左手第三指第二節欲使之時可以)
(五色線縛之即行有驗)後聖君告張道陵曰
子欲求長生須作太一之行(註太一綱也)欲
得不死存入天一綱裏(註天一者正一三五)
(歩綱是也正一之法存神歩躡之道也)欲便
飛仙心一起在衆法之前(註心一存一身之)
(内起在心也夫修至道之人先以心起念在)
(衆一之前皆心作王既知心爲修行之主即)
(用心行正法於太一之前即得正一之性與)
(心一俱司天仙也)常行心於三一不失身得
神仙又告東海小童君曰本命日歩心一上
元甲子日歩太一中元甲子日下元甲子日
歩正一往往如此九年仙道成三一備矣又
告西山老女生(註一云香女生是也)歩三元
將軍元法寅時用上元唐將軍爲首午時午
後用葛將軍爲首申時向後用周將軍爲首
此老女毎五日一爲之七年反老爲少容三
十許十年道成年可十八女子形貌也老君
告黃帝(註爲廣成子時教帝步上元上部綱)
(也非中元唐將軍也上元自有上中下三部)
(上元上部唐將軍中部李將軍下部徐將軍)
(是也)曰三元將軍統領五德而出五行知此
之道可學長生帝因學之教帝從上元太一
歩網法起於上元甲子日歩次即中元是取
中元甲子日歩次即下元取下元甲子日歩
上元歩太一中元歩正一下元歩心一上元
太一唐將軍主領天官天曹官吏之事皆此
神將管約之通於上元上部唐將軍也修道
志人切欲得知也中元天一將軍主領地司
五嶽四瀆北酆都神靈冥司之任管通於上
元中部李將軍也修道之人不知被北冥之
記録知之常行存三將軍擊伐皆以葛將軍
爲首也下元心一將軍主水府及北方元極
大荒之地四海九江千江萬瀆溪源湖濟之
靈悉皆主領管約用以擊伐收管皆以周將
軍爲首也上以應上元下部徐將軍也步天
一(註天一是正一盟威法之步也以綱常以)
(與身勿傷骨)亦先左脚前步歩畢都使三元
得三十六部散三遍





老君曰欲步正一者足未起而心存念正一
之中三大將軍吏兵等畢以歩綱步綱畢即
捻訣作於正法配衣七斗或四斗(註俱有圖)
(在於流珠之中也)成以左右配衣如法隨意
使用也老君授黃帝(註帝時老君爲廣成子)
(或爲无上先生或堯舜時爲務猶子也)曰帝
欲求真先求其修身法守神術去病(註術今)
(之符籙是也上古呼籙爲道術經文之事)符
堅體炁運津能行三者自得天真此是修三
一之道後聖君曰三將者人身三元之神也
又是人之三魂能以通神上神通天中神通
地下神通水此三神名曰三將軍朱衣赤幘
大冠手持器仗旌節或持刀劒能制鬼賊邪
魅通真人若知其長存以步驅使令取仙道
長生立能救人病差人知之令以辟害報人
外謀及相害種種能知報人也老君曰奉道
之人有小疾厄者常存三將軍早朝入左右
腎及心中治身中疾病痛苦之處先呼吸入
病痛之處然後閉炁隨左右心等將軍往痛
處攻擊往往如此五日當自差退神驗更加
納口閉炁存使炁隨將軍往痛疾之處同攻
擊疾病三日内消差又忽有惡人哧口毒舌
者當取壓口舌符下書名姓以式加臨訖使
三將軍往擊之此人自伏心休彼更不相犯
即休勿苦用心相伐又相損元益後聖君告
天師曰道生於一一是心也記録道如記食
道自合同心神便與此三神將同心力之通
也兼授別訣令三將軍同心上元將軍訣存
在心上中元將軍訣在心下一寸下元將軍
訣在心正中是三訣也子但以存之如圖出
一出一出又入如此長行之一十四年通神
仙也老君曰上元三將軍在於額中元三將
軍在於五藏心腎下元三將軍在於脾藏訣
在手心應於捻左手大指第二節心應於額
捻左手第三指中節應於脾
　　　存使七斗法圖
老君告韓逍子(註逍子是女仙也)曰夫言一
斗成者是魁星使也先步地紀天綱訖次即
三將軍綱三綱訖即存斗使擊伐也經云先
步後使北斗七星攝殺也此是第一成便迴
手指物未即依口也須以久學習熟二者有
功北斗與隨口所欲意用使指驗也夫一斗
自有圖存想成用待想成訖祝曰
一斗成三五併迴天覆地隨吾使令急急如
律令
二斗成者是𩲃星使也亦存一斗成畢即二
斗成也世人存使之於身之上功成通靈身
能威物保生赦濟攝殺无有不成此名二星
之使威也二斗亦自有圖存想成用之應驗
祝曰
二斗成三五靈收攝鬼賊凶惡伏聽急急如
律令
三斗成者是𩵄星使也亦存二斗成畢即三
斗成也存使之身漸威靈三曜流光一身之
上赫烈斗之形三斗亦自有圖存想成指用
之驗祝曰
三斗成天地肅清斗隨我身見者奔驚急急
如律令
四斗成者是䰢星使也亦存三斗成畢次即
四斗成也使之人赫然火周迴四斗如斗之
形精鬼凶惡心死摧伏四斗亦自有圖存想
成使之得驗也祝曰
四斗成三五盈行周萬里風火无停殺滅鬼
賊凶惡敢行急急如律令
五斗成者是魓星使也亦存四斗成訖即五
斗成也使之人光炁浮天如斗之形光照四
方鬼賊凶惡自逺去百里百病自消魔邪伏
滅五斗亦自有圖存想成使之有斗形真影
照千里外鬼神降伏祝曰
五斗成五行陳五金秋浮落滅木精(註精鬼)
(之衆也)五木春茂剋伐土星五水流盪斷截
火行五火興隆五金敢鳴五土淨鎮我與萬
物俱生急急如律令
六斗成者是𩳐星使也亦存五斗成訖即六
斗成也使之人精光天地照曜八方鬼賊潜
藏凶惡併跡身通靈炁性合真仙百鬼畏敬
千神衛護六斗亦自有圖存想成使之應效
祝曰
六斗成三五俱行除惡併凶萬里流清我使
六斗六甲倶併衞我身家盡得長生急急如
律令
七斗成者是魒星使也亦存六斗成訖即七
斗成也使之周帀七星身帶七斗光照十方
身同北斗妖凶自懾祥瑞隨人萬里肅清衛
兵千萬亦自有圖故全七斗使之今備七星
存使立驗應於心口如電照身通存斗成力
使神靈久久如此存使身飛上清祝曰
七斗成身與六甲併驅使三元迴轉五行位
入神仙太一同行力制九天九土自清願家
俱仙舉宅同生急急如律令
老君曰六甲之精化爲七星七星變動監察
萬靈(註萬靈者謂人神龍獸精鬼等但是天)
(地之内生育有靈通神之者曰靈也)萬靈所
畏北斗七星故以學道之人皆知有北斗七
星而常存思戴履者降伏三官斷絶四司落
滅死籍注上長生令我學者仙道自成故號
斗成(註一二三四五六七皆同之成也立其)
(北斗是先天地之衆象成立以令紏察天地)
(之内萬靈立使令其死生皆是北斗所主也)
(故以人知學道者皆以存戴配著如人之衣)
(衣之好惡長短之殊而蔽身一等周遍不失)
(欲令萬靈畏敬而苟欲取其命長生也)乃以
隨功一二之斗其功深淺大小使成之力不
失分毫初學之人須以日夜勤心記此之法
思存勿失星名字常結記在心道不離心心
亦不須離道兩不相離計功立取神仙也

金鎖流珠引卷之六
金鎖流珠引卷之七思六
　(中華總眞大仙宰主方平張道陵趙昇王/長司命李仲甫茅盈許玉斧等係代撰述)
　(中華仙人李淳風註)
　　　說中篇上部轉身存用圖
諸道士若心修道讀經念真朝暮朝禮上香
或一日三時或一日六時或一日兩時之者
如此用心或十年二十年三十年或畢一生
皆无所得老病枯滅或即絶穀棲山燒丹鍊
藥年數深逺都无神靈何以憑託如此之子
滅度至多若不得門有何可據若憑於齋戒
清髙絶妻棄子者又衆不論道𥼶此子更多
總无一人得延生延命長生人世何況覓於
昇雲駕龍上爲真人今𥼶氏典云今生修來
生所有所受不可爲憑(註佛經云今生修來)
(生受者非也我大道猶不許起念要國王大)
(臣之心恐要永固其身何必捨今生驕富之)
(心欲求來生重報此言妄極不可信爲須求)
(受至道之門修行至道之要今生而見爲道)
(君臣豈不全於身心在道今道在此身心俱)
(修取不敗壤之體豈不妙也)此說因縁下敎
(註佛經多說因縁此下人及无知女子多說)
(死生荅報之因誘於愚下布施)不可上人奉
行道說自然天生地育既天生地育水火而
始成身長成人身乃至於老死亦是天地水
火而始滅故生滅之本三界之中事事皆在
自然非在修種(註佛經重修種之言不受自)
(然之敎)但以直於身心在道道種因福亦在
此身心萬行内修豈關外種(註真人修身心)
(不修土木塔廟真人鍊身心不錬金石事事)
(在自然之教也)故上真用法訣不出一身之
内弘彌天地之間(註舍弘圖之說也)後聖君
告西王母小女曰汝少讀書長大事人後數
年見人讀老君經始學讀乃識文字既識文
字如身中神名遍知否因聞說知神乃授此
轉身幽思結心印訣之法(註正是此流珠之)
(内訣法也)後大神通却教王母(註母先但能)
(長生乗龍行天地呼即可龍駕不能自攝龍)
(鶴師子今起念雲龍滿天兵吏暗地母子俱)
(得今號仙王也)又再下授天師令以精思兼
考召之法法成身受考召中正法之師此世
天官亦同大郡守主之任身法不輕百日一
思廵(註巡檢世之妖神祟鬼精邪令不爲人)
(祟)十日一存用(註用者思存用法觀丗界恐)
(有惡精邪神龍鬼妄爲祟害於人及天地中)
(常恐有毒炁濁亂於人物又恐日月不明星)
(宿不行風雨不時神鬼欺人如此等事是其)
(一其二即自理身常令三魂七魄俱正正炁)
(常行精魄分明可以長生)生之如圖日月分
明星宿内照(註存七星俱入五臓之内鎮守)
(身神欲存出道父之形狀如圖也)或在軍陣
或在山草或作大禁之所住止閉炁一息禹
步十二跡(註此禹𡵯十二跡四步十二跡主)
(十二支并十二月是)太上老君授禹禹因傳
世謂之禹歩左手持道父(註父者陽也男以)
(左手持忽起起訖便思存之如人頭戴蓮華)
(冠紫服在左手中漸漸上頭心前如自身存)
(長短自身存長九丈紫衣四邊兵將執戈㦸)
(左青龍右白虎玄武朱雀羅列五雲容即石)
(捻鬼目神目虎狼目惡人刀支目以朱塗之)
(左右手相對於心前即叩齒三十六通開目)
而祝存身爲考召法師(註今對奏請爲考召)
(使名也昔太上老君堯舜時爲務猶子往西)
(國二百五十年内化明王達利爲佛使无極)
(子爲考召法師彼號曰觀音理世人疾病无)
(夭傷之人也)兵將左右羅列如圖(註圖在金)
(鎖流珠經中如法巡遊於丗界口中吐大風)
(雲彌滿天地行道之命也)
捻訣呪曰
天明明地靈靈吾爲考召主先天地始生巡
爲天地使立爲天地兵禍惡逢自滅福德見
自生非但禁虎狼兼亦攝五兵神龍不敢神
妖邪不敢靈指山山爲崩指水水爲竭指石
石走轉指日日爲明吾身行坐衛從有三百
六十萬兵隨吾手指指則風火雷電立即自
生急急如律令呪畢捻訣(註訣在左手第一)
(指都監及遊鬼目遊鬼目在四指第一節)
太上老君授十二跡禹歩於黄帝(註廣成子)
(時授帝也)堯舜之代授禹禹傳丗人也




老君曰夫求長生之道皆須歩綱捻訣并及
救人制鬼伏神龍虎豹之法瘟毒疫癘之處
五兵之中皆能獨身逈出亦能禁制亦能令
衆兵出害此法微妙不可得聞見聞見者得
通神神人衛護得此法皆須是明師先傳經
法籙後乃經三年兩年後方始傳此法訣此
法訣皆以口傳授一一依科法度不得一時
三卷五卷併傳皆別言他事破除傳日即三
事兩事作口訣一一傳是依前聖後聖之科
便喜前聖後聖大道君至尊之心知不妄洩
師弟俱得真仙豈非師之不妄傳弟子志能
請授夫修求至道皆以傾心頓首謹信再求
不可言言求師即分付如此丗上凡師以順
人情妄傳輕洩道法(註上古大仙傳經法籙)
(畢令修求三千日外方可傳引要法訣風今)
(以見志人修求命在旦夕所以奏請教戒并)
(以觀試三事五事得過心志不移志求長生)
(願得濟丗不泄非人遇人乃許便口傳授本)
(不傳於文字爲其志道之人皆有健忘之疾)
(記錄不習地府因此奏天曹上帝道君及後)
(聖君知恐真人聖師下口口傳弟子不得仙)
(罪責及三官將是天地水三官所害而死不)
(是其人妄却口訣修奉无路所以不得仙於)
(是前聖老君便令掌法訣真人光妙音撰習)
(引訣引入道門於此結習一十五卷付授穆)
(天子及諸聖人修求之門盛世知有後聖君)
(又勑王方平撰述三十卷傳授諸天及洞天)
(或有出丗得傳者張天師張沖虚李延年李)
(少君李八百李景祐李法舟李常仙李仲甫)
(茅盈兄弟三人元少康真无子名仙韋仲寛)
(朱少陽欒巳東方朔尹喜徐甲徐察徐廻是)
(甲子介象李不極等數百人皆習此道而一)
(一得爲真人自相繼習爲道講録十五卷從)
(上古盤古之代結習繼代至於今時也)之罪
(註昔黄盧子葛越在少室山中忽有一志心)
(求道者不遇師忽遇越求越爲師越許之遂)
(還家得金帛頓求受之越吿卿早死罪也夫)
(道法先傳籙法後授靈書法訣卿太急速罪)
(及吾身遂不與授此人而去後果有神人下)
(告越卿甚能用道心无有輕洩也)太上老君
告黃帝曰幽思轉身告命萬神(註吿命萬神)
(者是身轉綱紀之步一十二跡是也以告身)
(中萬神三魂七魄五蔵百脉千筋萬靈之神)
(令正定各主所司行生布炁興法動禁與天)
(地神隂陽之神日月星象神合成一體往往)
(如此於甲子日或六甲日一年通靈使兵二)
(年去千毒攝萬兵三年而仙道成子但行心)
(之處行住坐卧常存本師无不通靈)合通天
地自得成真本命爲首(註本命日常行思存)
(如圖一年便通神神鬼畏敬一年之後使天)
(地萬神皆應心口无不如意)嵗嵗言功行之
一年加五靈二年法備爲真人也三年四年
上清漸親上感玉女中遇神人下攝萬靈无
不追身行此之法无不成真後聖君告上元
真人李方期曰卿欲言功受考召(註考召法)
(治一人病差是一功三千人是三千功)欲得
通神幽(幽靜也)思轉身(註步綱之跡事須轉)
(身古人言之轉身即今之步綱是也)欲得成
真步躡速頻如此行修上界天真再吿言卿
若行道功勤稍熟身有故不得行心存行之
不絶即得亦如身行步之法驗靈其一也(註)
(上古仙人皆是心存之夫人行法精久心自)
(存記入心作念便是即不爲難也)長存行之
子孫相係功加六親



金鎖流珠引卷之七










金鎖流珠引卷之八思七
　(中華總眞大仙宰主方平張道陵趙昇王/長司命李仲甫茅盈許玉斧等係代撰述)
　中華仙人李淳風注
　　　說上元三部將軍及三功曹等圖(卷/内)
　　　(符並/朱書)
老君曰上元上部將軍一人也主掌三清(註)
(上清太清中清)之上大羅之中(註大羅天名)
(也羅者都蓋三十六天謂之大羅也其大羅)
(之中列於四方一方入天言東西南北之地)
(四八三十二天中淸至於太淸三天三十五)
(天吏包上淸一天總三十六天之丗界世元)
(始天尊說度人經云有三十二天三十二帝)
(皆說中清之下四方天也又不說坐者中天)
(若總元始說法天總三十三天是其下界都)
(數天地丗界皆有帝王)巡檢人神龍鬼之徒
也從官百億萬衆兵士也本姓盤名體(註上)
(古上元將軍一人姓名)至三皇天皇之丗太
上老君爲太上大道君萬道之主之時遷盤
將軍一人入大真人位以唐短替上元上部
大將軍之位因兹始也用法思本師在身之
前(註傳此法師即可存之如不傳此法不可)
(妄存反損存用之人昔地皇氏不受妄存忽)
(一旦將軍見身長九千萬丈聲似天雷呼地)
(皇爲地氏之子子師何人攝呼我身於是地)
(皇對曰臣師是五靈老君將軍又曰子縁不)
(師於五靈老君若師老君我更見身責子將)
(作何也子師東來子爲師且束來子身受經)
(法玉籙不足金籙全無口訣云我受道於東)
(夏子夏子是來子父雖父在之日傳於經法)
(從來不曾簡寫妄言授簡道於靈山是何山)
(上妄言妄語殃及子身容子三年理人後當)
(代責子之罪於是地皇日夜憂懼恐死即登)
(山渉水尋求五靈老君五靈老君見來遥知)
(被責便言曰大皇奉道不真罵道不神今被)
(天神所責怨在何人於是地皇氏再拜老君)
(唯稱死罪鄙性好道修求不眞自身本是愚)
(人令逢愚匠令某妄修行天官責罰敢望人)
(身伏乞大道大恩賜納驅使免得三年之外)
(天官責罰其罪恐失人身何敢更受皇位老)
(君即變大神通閉炁捻訣西土人謂之結印)
(是也須㬰之間唐李徐三將一時俱下與地)
(皇氏爲保舉度大道金籙玉籙八十餘階天)
(皇地皇人皇三皇内文内籙等經四十九卷)
(修行十四年得道理丗八萬九千年後而昇)
(玄丘之臺)自身在本師後捻訣更存思上元
上部唐將軍一人姓唐名短(註小低聲呼之)
(此神是太一尊神之上將也不可妄呼)身長
九千萬丈上五綱神功曹一人姓姜名毒身
亦長九百丈領朱衣百千萬重人朱衣赤幘
手把金符帶龍淵之劒領兵百萬衆在三十
二天之上太清之極總領天宿星斗之神(註)
(太上老君告盤古王曰天宿者二十八宿是)
(也星斗者中斗九星九精也應是天上九野)
(星斗皆屬此神管領也號曰功曹如國中宰)
(相之位也上元將軍如天子之位也故曰巡)
(檢三淸之極也大羅四方之中一切生死皆)
(由注落注生落死也王須知之則長生不知)
(則短壽盤古王知長存於眉山之上出入左)
(腎之中如此十四年得道理國八萬九千年)
(而昇太極一國男女同昇)從天而下存見鬱
鬱從雲中下皆在人泥丸(註泥丸是身腦之)
(宫名曰上元上部將軍所止之宫住也與左)
(腎神相應相通人常存之止泥丸鎮於左腎)
(女人鎭右䁂是也如若不能知辯者看於含)
(影圖即思存得天地萬神與身神通鎭一身)
(之内更捻司命之訣即能立取長生不虚也)
(此是後聖君告命於五嶽靈山修行之人葛)
(越彭壽等二十八仙所記於修行靈山述記)
(敘錄不傳世人)之宫(註金鎖流珠云泥丸之)
(中後聖君告云宫)藏在左腎裏(註夜卧常存)
(鎭於左腎女右腎白日有事或衝出從左眉)
(上而出也遍滿天入來覆人)忽思用衝出左
眉上從天門雙出也(註金鎖流珠中无雙字)
(後聖君吿命浮丘公有雙字是也何以知也)
(夫人修道更身得道亦象天地故合相應且)
(上元將軍是天神大仙官雖通人人以籙强)
(錄在左腎腎中者是人神與天神通靈相應)
(故人身神出從左腎而出天上上元將軍即)
(從天門出同於人身人身亦存眉爲天門之)
(狀如奏章存圖也)團團雲中轉來覆人身家
也(註金鎖流珠无此三字後聖君告命浮丘)
(公有此三字至如修道之人得道之後濟)家
(助國救人何況只一身一家而能濟无極他)
(方世界之人)若身家(及他人亦得)有急事向
北斗呼之即有降下與卿(註金鎖流珠无三)
(字後聖君吿命中有)解滅災禍因神龍鬼(註)
(亦无此八字是告命中出)即身轉天關於手
結法印於指(註是捻訣也訣在左手第一指)
(甲下以右手就捻之少時)禹步十二跡或九
跡(註大禹步九跡小禹步十二跡此是後聖)
(君言大小禹步若太上老君言十二跡是大)
(禹步)舉天關指有祟之方(註或兵官或病人)
(所住之方是也或惡人鬼來處之方也)即自
消滅速於水火(註言此法急速之應立能通)
(靈)无事輕唤身心家滅亡(註金鎖流珠並无)
(无事家三字亦是告命中出注上引)
太上老君吿黄帝曰身家國无事妄存身家
滅門不可輕唤爲金籙云輕喚北斗及上元
上部將軍身心滅亡太上又告安和子(註安)
(和子是神農之弟學道於恒山遇太上老君)
(降授於上清三五飛歩天綱地紀之法常存)
(三五之要訣引感得三元神降下教授修行)
(之道白日上昇炎火南極之天丗界火鋉金)
(石而爲根之地)曰三元之中上元上部爲貴
尊如丗天子之位甚能令人得道存用有日
不可妄爲除本命日甲子日上元日(註甲子)
(是上元甲子日是除此日之外不可妄行損)
人存修行用爲之如忽有身家急疾事被人
謀害重病垂死兵賊存呼之立即滅亡極驗
不在此日亦得後聖君告天師道陵曰卿欲
教人求出災害入長生之道取彼人上元(註)
(甲子中有上中下三元暦日中取)本命之曰
夜於北斗下燒香思存本師訖存見上元上
部將軍下入泥丸宫次入左腎次中元下元
(註中元入右腎下元入心中夫思神先令止)
(於泥丸入於心腎安鎮五蔵即捻訣禹步四)
(步十二跡訖思存之出覆身如含弘之圖周)
(備三元五行雷公五雷八卦日月星宿周畢)
(即誦五行十八呪一遍求長生一年便入不)
(死之道二年名入長生辟兵出厄通靈感動)
(天地心欲便成)俱入泥丸後各依入心腎中
少時安鎮身神定即出之如含弘圖畢捻訣
閉炁禹步十二跡求生出厄一年之内神驗
立成甚能佐天綱地紀之道卿其勿妄傳非
人此法三元内法能以直逕入大道之門祕
之吉泄之凶老君吿上古三元神君曰夫修
三元皆從上元本命起次即中元次即下元
三元周備修之一年之中或得五度(註上元)
(甲子六十日中有本命一度中元甲子中有)
(本命日二度下元甲子中有本命日三度以)
(次到上元周而復始取本命爲之二年之内)
(得十日修行即得其不死之道)
後聖君授上元上部將軍符一道與張道陵
吞吞畢即存使之无不如意并勑令係代相
傳志人(註仁人是其志人志道之士令得真)
(人之道)



後聖君授上元中部將軍符一道與道陵吞吞
訖行中部事并令係代傳其志人令同得真道



後聖君授上元下部將軍符一道與道陵吞
吞畢行下部事并令傳志人代代相繼同稱
至真之道



後聖君授三符一一吞之主告命上元三部
將軍令佐助受太玄三五正法之人修行思
存呼召立到依口順心直使令應心口急急
如律令(三符並朱書)又告善行子(註行子是)
(李少君之孫承祖之福德得道昇西嶽洞天)
(中自稱善行子因而爲名)卿好道學雖功勤
不得其理理從三元而修從五行而入子可
師道陵於是行子入蜀投受上三部之法五
行之要修十四年滿昇西靈仙掌洞天兹後
有數百人承此三五之法皆得爲真人太上
老君告人皇曰王求至道欲得真性真性在
於三五三五之力是爲道祖如水出泉得其
流源如人出穴得其門户(註上古穴居故言)
(出穴)王受之壽極天地(註人皇受之果得長)
(生在位八萬九千年後全宫室上昇太極)亦
(留文於丗今傳人皇文)
老君曰大道有千門萬戸其要甚少前敘三
五始生引亦說三元猶未盡其根本今一一
具件於卷後綱訣呪符存用等爲少言語逕
引直入重門見道(註此卷說三將軍畢說歩)
(綱正訣存用呪符術等應是上元三部之中)
(事盡說一一具件題目)次思上元中部李將
軍一人姓李名拒(註低小聲呼之是太一之)
(尊神中將也)身長七千萬丈領(註金鎖流珠)
(總不言領字前聖君受引書上中下皆有領)
(字多應有此字流珠出世年月深逺丗書寫)
(人漏失之故必非先无必有今行用依引言)
(得)五剛(註據洞天中本作此網字前聖君授)
(引此剛字後聖君因教松子言五剛功曹即)
(是此剛字定也風爲流珠本是金籙前聖後)
(聖猶不賜改易風未敢便改)功曹姓張名李
(一云季字是也)身長七百丈(註流珠本无身)
(長七百丈此五字前聖引有五字)百千萬重
人(註按流珠說不周細其事並不顯若按後)
(聖君告命東海小童君言上元中部將軍一)
(人姓李名拒身長七千萬丈領五剛功曹一)
(人姓張名季領天兵百十萬重人莫知其數)
(此説即是二人是將軍功曹也其餘百千萬)
(重即兵吏也)赤幘右手持㦸腰帶消魔之劔
(註流珠云上部軍唐將腰帶龍淵之劒中部)
(將軍闕字元名太上老君授引消魔之劒名)
(也後聖君授東海小童君云三部將軍三人)
(腰帶命魔之劒是上部也消魔之劒中部也)
(按天師言多有失處蓋從古如此非近代人)
(書失)在太清之中上清之下(註老君告韓義)
(子是太皇曰天之孫太淸是太極之號也上)
(清是大羅之中是三淸之中之號也)中天之
上常降入人泥丸宫右中(具前言)少時入右
腎之内鎮按事畢須㬰出於右眉上如含弘
訖上應天門出來(註後聖君告天師曰卿出)
(上元三部神將本存從上三清之下人身泥)
(丸中少時又存入右腎中鎮身蔵訖即思從)
(腎中上右眉頭出如出天門是也此謂從天)
(而降我身受我之使使巡天檢地滅凶惡之)
(故命三官見我身與天地大道通誦之通神)
(我身則千神萬鬼百靈千邪萬精人龍畏敬)
(於我我則身入无爲之德便得長生之道也)
存之如圖(註含弘圖存在右眉頭出出漸漸)
(髙長身亦隨之長大髙十二千萬丈訖即收)
(手捻三元將軍訣即歩上部中部二部併歩)
(步訖叩齒三十六通)即開目呪曰
前聖後聖教臣(一云稱名)長生飛歩三元九
將萬營行御六甲配衣七星吞六使七(註六)
(六甲符也七七星也)凶惡斬形金木相順水
火相成人无干犯鬼无妖精若有犯我者天
關滅汝生(註即轉天關指之即消滅也)呪訖
即歩上元將軍綱三遍次即中元次即下元
三部各有綱圖一一各三遍歩綱一遍歩帀
皆云攝攝(註重言亦三遍)叱叱(註若有凶人)
(惡鬼徒即云叱叱三遍)若治凶人捻惡人刀
支(註人刀支在右手第五指第三節上右邊)
(左主殺右主放放攝皆得其理可不妄行行)
(之切須依道)治惡鬼捻鬼刀支(註鬼刀支在)
(左手五指第三節上邊總是鬼刀支具一一)
(言其某鬼即捻依之)


金鎖流珠引卷之八












金鎖流珠引卷之九思八
　(中華總眞大仙宰主方平張道陵趙昇王/長司命李仲甫茅盈許玉斧等係代撰述)
　(中華仙人李淳風註)
　　　上元上部將軍步綱圖
前聖老君授禹(註禹受三等禹步一三步九)
(跡二十二跡三二十八跡今此三五大法通)
(其禹歩不傳丗丗絶此步後聖君再授方諸)
(童君及尹喜真人王君及張天師等因此朱)
(書者皆後聖君再授也)
　(右脚蹈地左轉一轉即隨事所言)




老君授黄帝求長生等法訣七條
一求長生於世爲榮貴法訣捻司命目誦五
行祝一遍
金木水火土祝云云
二追召天狐法捻獸目言請上部功曹追限
某日到
三召龍捻龍訣
四召天神司命與上長生捻司命目
五召殺天上妖魅捻天鬼刀支
六欲召請日月星辰神捻日月星宿訣(註左)
(手甲下是也)
七欲昇天及思自身神上天欲追天魔妖精
龍獸天狗天豹等祟祟人合死者前思本師
承後出諸部如含弘兵共尋追斬之捻都監
訣後聖君曰歩訖即捻上元上部將軍訣(註)
(訣在左手第一指甲下又在中節二處)都欲
上仙籍及修行出災害(註如有災衰惡疾一)
(一具爲辭狀言之或爲人求福德收祟去災)
(厄亦具辭狀言之一切悉能消滅)
老君曰上元本命日求長生先從上部將軍
起次中部次下部其中元上部同(註中部下)
(部總同用之得)上元本命步上部三遍捻訣
訖存上元上部唐將軍(註坎中元上部唐將)
(軍同從上元上部入泥丸宫)等入泥丸宫少
時即入臣(則玄)左腎中(註思存如含影圖此)
(名正魂魄也)行之二年神仙不死之驗上部
事畢
　　　上元中部將軍歩綱圖
禹受前聖歩綱之道以於中部(註中部屬人)
(上部屬天下部屬地三部之内中部下部事)
(多過於上部數條中人中事下地中事)甚精
或使效功或收捕有德驅役人鬼決水開山
制鬼助人使龍使虎分變九跡成術萬端積
德累仁飛身太極留其中部教授有心(註上)
(部將軍歩傳丗丗號之曰大禹歩亦一十五)
(步曲折而行故稍難於上部而下欲有相似)
(若通者亦不爲難)志道之人役使蛟龍虎豹
濟助世人兼令得道乗龍御虎豹也



左脚踏一轉訖但依心願言之此中部李將
軍行禁五行六甲七星九精五斗散此禹步
依之如衣使之如僕隨心順口後聖君告命
祝初起綱又祝曰
太一是吾身吾是天中仙祖頭爲太一府足
爲天柱五藏爲六甲主守天關驅使北斗叱
喝一下千神萬靈俱隨口走急急如律令即
思將軍入心賢中老君告黄帝及方諸童君
曰此法一十六條是中部將軍合管使部行
用歩綱三遍畢即捻中部將軍訣(註訣在左)
(手第一指中節是)第一法中部雖是上元主
人人是中部中部自有三將軍(註亦上中下)
(三元)此中部將軍能與人求正仙道可以中
元本命日行此十六條事總人間用要之法
即行不要但歩綱
一自身中元本命日歩中部李將軍綱起三
遍正魂鎭魄祝曰
李將軍入臣右腎中葛將軍爲副使令臣(則)
(玄)長生人世久視無畏無懼(註便存入右賢)
(中存之如含影圖賢中坐鎭賢也)祝訖叩齒
十二通捻中部訣(註訣在左手第一指中節)
此法行之一年便長生久視百法立驗成
二自身出災害厄疾還取中元本命日從自
身五苦地起歩綱一遍出王相(註王相筭命)
(具在上五行引中註)祝曰
出死入生(註夫修行文書及章表有死字在)
(上行其生字不合於下書忌)生生無極得見
太平(君位)畢捻水火土刀支金命人捻火刀
支木命人捻金刀支水命人捻土刀支火命
人捻水刀支土命人捻木刀支隨命各自有
破五苦八難九厄百病刀支歩綱於三五法
中消之一年之中未便消滅災厄不剋已身
長生其五力支具掌圖中
三自身坐宅及院不安即取中元甲子日歩
綱繞宅取三市或長禹歩不論跡數以遍爲
極訖三遍即祝曰
乾尊耀靈坤順内榮云云(在金鎭流珠上卷)
(中祝訖便安定)
四自家宅中男女多病人口不安取中元甲
午日甲申庚申壬寅日於中庭歩上中下三
部將軍綱各一遍捻明堂訣(註訣在左手第)
(二指第二節捻之)噀水四方存出三將軍各
領吏兵三千萬人繞宅三帀出火水獅子蛇
兵等趂除鬼祟妖氣流清蕩濁訖即書鎮宅
符帖門戸上(註其鎮宅符在三部雜符文中)
即祝曰
符制百鬼伏滅邪精玄武息盜白虎(云云)
五自身被兵圍繞或行兵心中存作中部禹
歩一十五跡次下部十五跡轉天關指之存
三部(註上中下三元緫都部九將軍掣擊之)
(立即走衝破便出即捻刀支訣訣在左手第)
(五指第二節右邊是刀支訣急捻之欲血出)
(即得)以配五斗衣五度指之所指之處破乃
領兵衝之立見倒過出後即解刀支彼人不
死不解即死祝曰
出死入生立到天庭青龍扶我出白虎衛我
行我是天使使天關衝破汝五兵急急急急
急急破急急如律令(註即揚旗走馬擊鼓破)
(之立出)
六自身逺行經過山草恐有蛇獸劫賊來害
及恐有諸凶毒(註凶是人毒是蛇獸之物)相
害者但覓無草地歩中上下部三將軍禹歩
各三遍訖捻生人喉頭目及刀支并蛇目虎
目等訖身出九天之上(註九天之上是筭孤)
(虛也一不逢衆凶毒衆凶毒忽逢且以孤擊)
(虛一女子打九丈夫不畏)永不逢賊獸等忽
相遇彼自驚走而去永不相干祝曰
亭亭白姧汝死我還我按三元閉水封山賊
獸逺走不須路間路間地軸縛汝不難不肯
去急縳急縳急縛急急如律令(註按此法未)
(發之時在家中歩綱作法了行無有賊獸之)
(物敢干人干人賊獸自死也)
七自有親族在他方州縣疾病及無圍隔者
(註按此說父毋伯叔兄弟表外之親皆得)非
(親道友弟子亦得外人非義者切不得救之)
從中部起(註綱爲人在中部次上元下部各)
(三遍訖)後聖君告天師曰亦須躡天關地紀
各一遍(一云順倒返三遍)即存中元上部唐
將軍一人長八十一丈赤幘通天大冠帶劔
把㦸領兵千萬衆前往彼宅放火燒鬼飛走
把刀入門大呌三五聲獅子龍蛇入彼人屋
内牀上牀下屋上屋下屋前屋後屋左屋右
凶殃毒殺患者皆誅斬之令砂崩瓦碎鹿走
千里誅斬清盪事訖令其病速差某賊某兵
速敗訖報者云云(註作辭捻上元訣)次中元
中部葛將軍一人身長七十二丈赤幘通天
大冠帶劔執節領兵三千萬衆往某州縣郷
里某家宅中某身染患云云(註須依疾病各)
(恐被某鬼神妄祟所害)與放火水燒流鬼賊
衆把劔入門大呌三五聲師子云云(同前之)
(言)次中元下部周將軍一人身長九十六丈
赤幘通天大冠帶劔執節把符領兵三千萬
衆往某州縣云云(同前言辭)即捻訣(註訣在)
(左手第一指第一節急捻之將三將軍陣飛)
(天而去滿天蔽日到彼殺毒行病鬼賊如金)
(鎖流珠中篇三元三將軍法圖行用思存之)
八自身及六親道友被人作口舌讒謗妄行
謀害者以歩天綱地紀各一遍訖即散歩出
存地闊各十五跡中元將軍禹歩三遍訖捻
彼人刀支(註刀支捻少間不損前人若久久)
(捻之十日五日彼人即困至死須看云就不)
(得便妄損人慎之慎之)一月半月間(具前注)
即云爲某事被某人作某口舌讒佞某身不
安今請中部將軍一人集上部下部將軍各
一人兵士各三千萬人爲臣則玄解除凶人
要妄作口舌相謀之事鎮猒勿令有發動之
時急令彼人自伏匿自受災害口舌之事永
去我身反自作害彼人某之身急急如律令
即誦金鎖流珠躡地紀十八遍呪呪曰
吾受天炁當爲天地使云云(十八遍呪總在)
(地紀經中一一誦之)訖捻訣(註訣在左手第)
(五指第三節文上從而上右邊捻口舌訣在)
(第一指第二節及指甲下捻之)
九常自去身中三尸蟲令無妄白日過失及
作身中疾病永得長生者可取中元庚申日
歩中元三將軍禹歩三遍訖即誦十八篇呪
呪訖服符(符在一百五十將軍靈書中有之)
十則毎年取中元甲子日步中元將軍禹歩
三遍訖服制魂魄符三道(註一符上元一符)
(中元一符下元)訖誦飛歩天綱五行呪呪是
金木水火土五行相推七星煥煥天綱最威
是也又誦地紀五行呪五行相推金木相伐
水火相滅銅口鐵舌是也畢一日素食
十一常以一年之中取中元日排鏡七面可
爲一尺八寸闊照身中神看有七魄以𠘶若
欠一鏡中神即謂之神不足即吞安魂鎮魄
符訖履中元將軍禹歩三遍訖誦地紀祝父
母篇一遍(註吾生於父母長在俗間云云)
安魂鎮魄符二道
　　　安魂符


　　　鎮魄符


十二取中元甲子旬中取自身本命日書三
符以帶之度九厄八難上中下等三元符
　　　上元符



　　　中元符



　　　下元符



　右五符並朱書
書北符訖勑之曰
天之所育地之所成(某甲)佩符符與身并仙
人輔巳玉女衛形五色變化黄白赤黒青二
十八宿合升紫庭神符却禍蒙福長生急急
如律令(註符並帶之用後男左女右)
十三常䕶身保家者以朝修行後存中上下
三將軍出巡家及身訖存入心腎之中常以
衛䕶謂之衛身濟人有時即存往某州縣郷
里圍繞某家宅舍驅除凶惡之衆鎮守某親
之身
此後聖君告天師十三條謂常存法也
十四入山水火渡江河用法常未離家之前
三日或雨日歩中上下三元禹歩各三遍訖
即言臣則玄欲入某山渡某河海江恐有蛟
龍虎狼惡賊所謀臣身伏乞過度災厄令不
逢見見即與敵令勿損臣等身急急如律令
即捻虎目賊刀支天師曰我受先師後聖君
之教入山捻山王鬼刀支或捻虎狼目入江
海捻海神目入兵捻衆人刀支
　　　渡江河海符二道






勑曰弓弓逢逢河伯導前辟蛟龍萬惡自滅
天帝明急急如律令
　　　入水入火符



　　　入山符







　　　夜行入山符以帶之




勑曰恒山之隂太山之陽精魅不起毒蛇伏
藏虎狼見我盡皆驚忙有姓李名耳猛虎見
摧牙折齒毒蛇見者盤不起急急如律令捻
都監訣
十五欲得一身及一家無病常正朝歳日歩
三元將軍三等綱從中元起次上元次下元
(註爲人屬中元故從中元起歩綱訖捻都監)
(訣及都鬼目及三師等訣)訖誦地紀十八篇
呪畢又誦天綱祝一十二篇訖便捻都監都
心兩訣(註大都監訣在左手横文如人拳相)
(似都心在左手第一指甲下急捻之是千變)
(萬化之内訣也)吞一符一年一身及家若干
人總無病(毎一人吞一符即得一年無疾也)
正月一日服此符一道



勑曰太上老君所生受使馳收縛精速去千
里當吾者死視吾者亡急急如太上老君女
青玄都律令
十六常以六戊日(戊子戊辰戊寅戊申戊戍)
(戊午是)以取六戊上土以爲餅子長三寸二
分厚三分隂乾數日即歩中上下三元綱各
三遍畢誦地紀祝十八篇畢繫此餅子并著
兩脚心覆水如行地永渡江河避難得訣在
左脚下海神河神等目以朱塗之其土餅子
繫著地心地神目上即禁得一切江海河湖
中行水如地也此法妙極祕之其上元之中
唯中部法通人使神制鬼救民求仙入真妙
極之一法在於中部
　　　上元下部將軍歩綱圖
次上元下部將軍一人姓徐名康身長五千
萬丈領(註金鎖流珠上無領字)下五剛神功
曹一人姓温名舒(註按流珠只言功不言人)
(字言姓温名舒言即合是一人而已百千萬)
(重人赤衣應是兵士必非功曹也按後聖君)
(告天師曰上元上部將軍一人五剛功曹九)
(人主事功曹九千人上元中部將軍一人五)
(剛功曹七人主事功曹七千人上元下部將)
(軍一人五剛功曹五人主事功曹五千人兵)
(士各百千萬重人並莫知其萬數也)按此是
後聖君授即是真數上元五剛功曹九人定
(上真中真下真上仙依此數也)百千萬重訓
(多也)人赤衣赤幘大將軍右手持玉陽之節
腰帶龍淵莫耶之劔(註按老君傳云斬邪之)
劔大羅天之上遊檢下入人身心中右賢中
存思右眉天門中出具用依前上中部將軍
用也後聖君授天師拔宅升天訣云此三元
大將軍上元三部是也並天皇代前聖大道
君封𥙷其上仙將軍之位也(註其流珠云並)
(是三皇向前太易之代非也中元三部即後)
(聖君置也)其下部徐將軍事修行用法一一
依上部中部修用也大約下部主地水心行
之事悉皆起念便是用法一一皆主地水神
龍鬼之物也




後聖君告方諸童君及諸大真言上元三部
將軍歩綱以正鎮三魂北斗歩綱(註是飛步)
(天綱)以定七魄(註不論天綱地紀之法皆同)
(制於魄七之法也夫人學仙道皆須先正三)
(魂後制七魄令定是法之具入仙道之門功)
(滿上昇)禹歩之綱以治萬神萬神正定五藏
堅牢法成身真故曰真人其行修下部步綱
皆以下元甲子中本命日修行步三遍(註三)
(遍一從初起閑兩跡上跡步上至十五跡是)
(也)即誦地紀十八篇祝一篇天綱祝十二篇
一遍訖即捻都監訣少時即畢其別行用並
依前用



金銷流珠引卷之九















金鎖流珠引卷之十思九
　(中華總眞大仙宰主方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　存誦中斗七星名法圖
第一星名食狼字露神子二名魁三名陽明
四名若爲五名神武六名玄樞七名天英八
名恥符正名否留内名闕上屬歳星鎮應徐
州也是天御史中丞西河人(註此一星有九)
(名多是古星官之位名又言御史中丞者亦)
(如今國家有此官也北斗御史中丞即天曹)
官位子生人屬之也
第二星名巨門字貞之二名𩲃三名喻見四
名隂精五名敢武六名天根七名法提八名
巳无内名▲上應太白星下應益州也是天
大司馬南郷人(註揚州之南霍山之側地生)
也丑亥生人屬之也
第三星名禄存字子宜(註一本無宜字也)二
名𩵄三名真人四名歷擊五名神剛六名天
柱七名命機八名老鬼陽内名(註內名者是)
(真名也)關上應熒惑星下應冀州是天少府
九卿長沙人(古長沙縣)寅戌生人屬之也
第四星名文曲字丗惠子二名䰢三名玄冥
四名庚與五名天殺六名隼擊七名天脣八
名索諾内名▲上應辰星下應荆州在天爲
司徒光禄大夫㑹稽人(一云吴中人)卯酉生
人屬之也
第五星名廉貞字子衡二名魓三名丹元四
名鄒收五名四王六名板王七名魚行八名
樓張内名▲上應鎮星下應兖州在天爲大
夫鴻臚卿益陽人辰申生人屬之也
第六星名武曲字大車子二名𩳐三名北極
四名度頭五名生門六名▲▲七名誅兔八
名橐▲内名▲上應歳星下應揚州在天爲
廷尉郷益陽人也(此縣出兩大夫官上仙也)
已未生人屬之也
第七星名破軍字大時賔二名魒(註魒主指)
(萬物攝殺之炁故天上地下人神龍鬼萬物)
(被指七度疾二七度病三七度衰四七度死)
(丗知之常存之自然通神存指凶惡鬼賊應)
(時而伏止大驗也)三名天關四名敢健五名
(金方六名執光七名天衝八名剌心内名▲)
上應太白星下應豫州在天爲領軍步兵(註)
(國家舊有歩兵官號也)鄱陽人午生人屬之
也
右七星見主生民死鬼之事包指萬象巡察
九天一日一夜周天一遍以管約天地水三
官彈紏萬物下界人神龍鬼精邪萬物皆畏
伏而不敢拒
太平金闕帝君故示九等之名於天師付授
有道之子令不迷惑
老君曰七星見者主理生民萬物(註言萬者)
(天地之間但生死之物皆北斗七星官君主)
(也上生落死事事皆由七星之宫不歷於别)
(宫曹也)莫不生死皆屬之故以有道心孝順
師父之人可以口傳九名如非人不可妄傳
殃及七祖非一身也
第八星名太上真君一名同玉二名天樞三
名戢應天蓬下應坎宫正鎮冀州在天爲外
部隱形不出知水官之事
第九星正是髙上玉皇帝(註髙上玉皇帝者)
(北斗九官之主也非大道太上玉皇帝此是)
(天司紏察七政九宫中百司君官司吏萬兵)
(髙上玉皇帝主判萬象星官内禁殺伐之事)
(兼主人物皆總列屬也外察生死之時無不)
(先知以奏大道太上玉皇帝知不得有非妄)
(也)内名▲二名天正三名攝提四名益隂事
内不見人世人有見者益壽三百歳後聖君
告玄洲二十九真人曰夫欲知其内道者先
誦中斗九名(註即令之北斗是也時人不識)
(呼爲北斗是中斗也太上老君傳教亦呼爲)
(中斗今求道之人但自知之不用教授凡愚)
之人即得除死籍上生名心存身著(註心存)
(尊帝二星之名入五蔵長日夜存誦之在心)
(不休身著是一斗二斗成是著爲衣一十四)
載使入長生法訣授二十九真人法曰但以
本命日及甲子日庚申日旦暮(註白日午時)
(爲上次巳時中申時下夜亥時爲上子時爲)
(中丑時下)存一斗二斗成法全至七斗魁𩲃
𩵄䰢魓𩳐魒數足各誦呪遍訖更誦地紀天
綱呪遍即畢得之一年无災二年不死三年
得地仙四年入不死五年功力甚通天地救
濟人物皆得應順心口六年神通長生自在
之驗力不可妄爲之祕之吉泄之凶(註此是)
(太上後聖真言教授不可妄行也)
老君曰夫作一斗二斗成者各須先捻本訣
然後存履使(註使者存魁斗或時使左肩爲)
(魁或爲𩲃心爲𩵄或手爲魁之使謂之履使)
(存用)歩成斗方有神驗可使使也乃從一斗
至於七斗皆本文正訣捻之而用
第一魁星文在左手第二指中節上第二𩲃
星文在左手第二指第一節中(上節是也)第
三𩵄星文在左手第三指第一節是第四䰢
星文在左手第三指第二節中是也第五魓
星文在左手第四指第二節是第六𩳐星文
在左手第五指第二節是也第七魒星文在
左手第五指第一節是也
老君曰夫配衣成斗皆須前知有七星本訣
即可存歩之於身身即通神欲使通神捻此
訣遍七星文其斗中二尊帝神三妃二夫人
二嬌女大君官遥以敬貴於子與子注上生
名下落死籍後來至學之士謹節孝師供道
齎金玉寳重之帛納師玄房寳座之下請受
此訣後方始依流珠上存用之乃可進入仙
階名書玉籙北斗之君官與司命司録度名
青簡之書句落黒簿之曆此皆道力使攝文
訣使使即得身心通於天地之神神力可用
也若不知此訣依經存一百年存用无益一
分也此法訣得之行用得知其元一年便通
神使靈二年去死辟兵三年仙官矣一十四
年要昇即昇要住即住太平金闕帝晨後聖
君𥙷子爲世仙官必任去住此法祕之切勿
傳非人直是七百年三傳一傳只三人過此
師被大考師退仙階弟子盜行滅身殺族切
禁後聖君告張天師曰夫欲行綱履衣北斗
取成一二三四五六七用濟身助國安家救
人急疾兵疫水火者先須知識手上文訣此
便是得道之力也聞見凶惡之徒來(註間者)
(猶逺可得存一斗二斗見者立到不可更存)
(斗成便以捻文急指之即走避之得无人之)
(地稍寬即存斗成止殺之)便捻一星二星之
丈直到七星之文足心急配衣左手存魁魒
止之立住自伏且休少時急去後到稍无人
寛處捻訣存斗成更止之凶惡魔難之徒伏
心而退不肯退而死此法大驗不可妄行慎
之又告王君曰訣云一斗成收魄二斗收魂
三斗收神四斗收身(註罪重便信法得也)五
斗飲血(飲血是禁訣之别名也)六斗誅神是
(考責人魂魄别名也)七斗止身(註止之不住)
(斬大約此是斬之别名)又云志人常修行長
存一斗成者定魄二斗成者鍊魂三斗成者
調神(註神是炁之精物形脉之神因炁而動)
四斗成治病五斗成去賊堅身六斗成神靈
衛人七斗成道備通神行之七年上爲天真
(註名入天真之位未得上昇之法一十四年)
(上昇天得雲龍鳳鶴笙歌鼓吹玉童玉女夫)
人衛兵千萬俱下迎或全家拔宅而去
老君曰修至道之士欲使北斗司命取長生
者法訣在手法經左肘(註經是靈書之經法)
(訣印式之要符文行用内祕之訣是短卷子)
(錦袋盛繫肘後也)其行綱歩在經圖(註綱是)
(天綱紀是地紀也)
老君曰修行之者常存斗不離身夜思斗在
頭蓋身如被周遍白日思在額之上小形方
寸之斗(註白日思在額上懸之逐建時轉長)
(一寸巳下輪之於天中之間印堂之側令鬼)
(精見而常畏降伏毒心也)不離於額祝曰
額懸七星毒鬼奔驚敢有祟害反視斬形急
急如律令
　　　說存使四斗法圖
老君曰四斗圖者是一身之上存作四斗形
也以舉左手額上如斗之勢曲仰如圖掌中
仰託魁星左肘𩲃左肩下胷上爲𩵄心爲䰢
直從左下左脚内隂視爲魓左膝爲𩳐左足
内踝爲魒右亦如左邊筭相似各皆成斗之
形又倒存亦如之筭(註倒數即左足内踝爲)
(魁向上筭取七星數足即此名四斗之法依)
(圖用无失也)又左手向上托魁星下至左足
内踝爲魒星爲左斗成又右手向上托魁星
下至右足内踝爲魒星爲右斗成此說前面
一斗背後亦存如面前左右爲斗則有四斗
成矣(註老君法即呼前面爲陽斗背後爲隂)
(斗左右有兩斗故曰四斗成此斗能去萬災)
此四斗能消四殺落滅凶惡災害兵甲鬼妖
立能消(消兵甲)伏(伏鬼妖之祟也)經云七斗
消天上災凶六曹祟鬼四斗消地下災殺太
歳土官地獄四司祟鬼五斗能消五行金水
木火土之災害也皆存斗而二等制伏凶惡
(凶惡具上秩注)五兵瘟毒蛇蟲等獸訣在五
刀支(註五刀支金水木火土刀支具掌訣中)
　　　說倚配衣存行法圖
老君曰配衣者將斗爲衣如人著衣也亦有
左右男子左(註男左邊先起女右邊先起是)
男子起倚配衣法先是四斗成圖訖即捻訣
(註都監訣是也)少時便存魁星存左肩下胷
上(註案圖在左肩下胷左邊近項是名胷脇)
(頭又腋堂是其正名)名左右脇堂𩲃星居心
𩵄星居左足伏䑕䰢星居左手腕中魓星居
左手掌中(註申五指是大掌當好好乗取)𩳐
星居左足膝上魒星居左足内踝右邊女思
之並同左邊思存呼用也此法男女常行之
以辟凶殃災禍修行人要若欲收凶惡先用
倚配衣也又修行人入山林深谷之中恐蛇
虎者先存之爲上後聖君曰此法從三元將
軍存使至七斗七斗至四斗四斗至倚配衣
倚配衣至立配衣立配衣(註此法同倚配衣)
(也倚配衣面南立即男迴面向東女向西是)
(也圖中有名而无𥁞應是同故不著本流珠)
(中无也)至眠配衣眠配衣至坐配衣坐了即
存使擊捻凶惡刀支訣而自消後聖君再勑
天師此法不得妄傳妄傳則招禍咎祕之真
人也老君授此法與黄帝伐蚩尤與禹治水
與周伐紂乃以伐惡救民令民爲善也老君
常念其善惡不分故令人君人臣伐惡取善
以安萬姓令行天道濟助國土及得身安修
生有益(註史書記歷代相承皆是天命天使)
(神人下授兵法即此驅役引書云代代皆是)
(老君下應號而出人口知其姓名有攺易不)
(知身是一也而應時攺姓名也)
　　　說立配衣存行法圖
老君曰立配衣者立即成也案上古真人行
用此書此圖兼掌訣受本師付受口訣修行
精熟立思立念便是立成俱使應心順口无
不得者
　　　說眠配衣存法圖
老君告西山胡王達利曰我得天法教吾眠
斗召兵百千億萬而下圍吾師而來攝汝過
度災厄不被彼害吾師攝食吾師畏我天兵
合當救得汝胡王怕急唯投老君老君一念
卧斗少間百千億萬而下圍吾師兵馬吾師
知老君意退而散去吾師(註吾師是老君弟)
(子故假變化形佐助化胡乃飛身從天下領)
(天兵欲伐殺胡王兵衆胡王畏急乃投老君)
(爲計急求生路奴㒒敢辭老君即申脚著床)
(卧存四斗救之因此胡人大王伏而乞教道)
(捨位從道以因眠斗之法)罵胡王曰我之大
衆有百萬人皆欲食汝眷屬爲飽今有上天
大真仙尊與汝思眠斗之法以隔我天兵我
以未能便食汝後日當下來食汝衆言訖當
領神兵而去天上於是胡王以頭首叩地以
石自搏乞大真仙尊教我王衆等作思眠斗
之法於是老君遂作誡二百五十條誡胡王
王依誡不違其吾師便不下經數月日胡王
告徒衆此老道人甚有眠斗之法能斷絶得
吾師不下吾徒衆故當合學於是胡王領徒
衆禮老君二拜長跪前問請我徒衆非道士
所䕶皆被天魔吾師殺食我今叩頭請受取
此法以御此魔怪鬼賊侵食我等是時
老君受與眠斗之法胡王精思不退更請進
受道法後便得正成佛法皆因卧斗之法而
獲隂仙(註隂仙是佛也)
　　　卧斗法
右以左手蓋頭把魁𩲃居左肘𩵄居左胷(胷)
(左邊是也)䰢居心魓居臍右手案臍(註臍不)
(合受星之炁故將右手以覆臍上存星居手)
(背之上如法毎夜卧皆如之長存之長生不)
(死也)𩳐居左膝魒居左足内踝(左右同思存)
又右同用(用以左手魁同存用右肩爲𩲃𩵄)
(同在胷䰢在心以次同用)又外蓋身者左即
從足魁星建向頭(次排魁𩲃𩵄䰢魓𩳐魒七)
(魒之頭也)右即從頭魁星建至足(註同前也)
　　　說坐配衣存法圖
老君曰坐配衣者以斗星左右筭存用也以
坐合兩手存魁在左肩𩲃在兩手𩵄在左賢
下一寸(存在衣上是也)䰢在左肘魓在膝上
𩳐在左膝下三寸魒在右足外踝右筭存亦
如是
　　　說使柱天力士擊敵凶惡圖
太上老君曰世人學道在人中或於山林之
下道路之上忽有凶惡盜賊等吏横爲身害
者閉炁捻訣而兇敵之(經云及其宅舍遥敵)
之其賊自伏而走此亦避之(註爲其相避有)
(慈悲之道故得伏而前避之彼若不伏即敵)
(之至彼賊敗死爲止之驗也)不伏敵之取上
極而止(註上極是敗死盡爲極)曰先閉炁捻
訣(註訣是刀支訣名凶惡鬼賊刀支是)存其
彼凶鬼賊(具前上袟中註)宅舍作四斗收凶
惡鬼魂魄令不得東西南北上下飛走自身
作四斗配衣前(註前者口後者後孔放炁)便
寫炁交手胷前作弓弩(註男左肘爲弩右爲)
(弓皆存之驗用)張捧箭射之仍踰地三過叱
叱凶惡賊即倒(註經曰若展衣歩)



金鎖流珠引卷之十















金鎖流珠引卷之十一言一
　(中華總眞大仙宰主方平張道陵趙昇王/長司命李仲甫茅盈許玉斧等係代撰述)
　(中華仙人李淳風註)
　　　說佩諸天隱諱
太上老君曰諸天隱名真諱者皆是九天帝
君祖諱祖名也常躡地紀飛天綱皆須帶佩
於左肘後及九地隱諱隱名皆須同一袋帶
之帶佩飛躡訖即誦十八篇呪依法捻遍訣
便行大法也後聖君告天師張道陵曰卿欲
修仙道之要訣須佩諸天大魔真名隱諱三
元五星七星北斗二十八宿三十五星官六
甲九州五岳四瀆八方萬國千山萬水真名
及隱諱在身百靈不敢告言卿一生罪咎之
書皆以至心畏敬卿身齊爲保舉卿名言隂
功之數不言陽罪之過及司命司録亦如之
也其度佩真諱自有文儀在金鎖流珠中篇
　　　說佩諸地隱諱
老君曰本命日及六甲日佩帶修行爲上諸
天言功保舉爲上仙所尊重諸真諱真名也
昔黄帝得廣成君教佩此九地真諱經過之
處神靈俱見拜送扶迎不敢爲患受驅使(註)
(昔髙丘子忽入山中遇一道士授與九州真)
(諱及五岳名諱佩在身丘子食素一百日便)
(常將此諱行往一日至咸陽日將己晚忽見)
(四十九人著降衣玄冠來迎丘子丘子問何)
(故答曰伏縁先生身上佩某乙上祖真言真)
(諱真名姓某乙今受驅使今來迎見也恐此)
(土地社廟不知故以先告報令知委也)當直
後帝常行躡紀得昇雲天又說西山趙芮向
上七代佩天地之諱及名皆代代能驅使鬼
神救人疾病累代著功前後得道者計三十
餘人得長生或尸解之道或洞府之仙唯趙
昇爲天仙白日拔宅俱隨身舉至孫芮甚能
炁禁非法殺害鬼神太多所被謫仙令爲考
召書吏(註今之典名)二千年後方得大仙(註)
(按九州地紀云西山古荆州地分即今西山)
(名洪州是也)
　　　拔宅上昇天宫
太上老君曰吾受元始真言正法太上道君
爲保舉制伏天魔地靈方始得身白白上昇
唯一身而上遊謁諸天朝拜太上道君後方
得朝元始天尊而不得拔宅上昇今余以志
心精思撰述衆法經文祕訣及諸天隱文真
言等得太上金籙之要衆文中撰出拔宅全
家男女得道雞犬一時俱昇雲天從此之後
始出拔宅(註向前无拔宅流行時人不知將)
(作藥成服得昇雲天俱家拔宅雞犬俱得同)
(行)拔宅上昇始於太上老君也(註向前无拔)
(宅流行今時得者往往有之皆是行此法計)
(數十家也見在上天李王張許彭韓等數家)
(俱以拔宅也)李是後聖君於西域竺乾國化
胡王成佛後拔廣慈道埸宅院一百餘間屋
俱昇今紫微上宫後聖君舊宅是也後聖更
添奴婢雞犬賜與俱昇(註案此是後聖大慈)
(大悲恩流賜言功功大積著多者便許及妻)
(子子孫弟子奴婢雞犬同得俱昇)拔宅正法
老君告五帝(註五帝是五方大帝君也前聖)
(上清言素奏丹符後聖君告真文中五帝亦)
(是若據前後聖人所說及天尊說經中言五)
(帝是一等五大帝别无五帝位也自有真名)
(姓於真丈及老君祕符敘上云是儒書所云)
(五帝配位非正五帝之位也)曰卿欲全家拔
宅上昇天仙爲五方帝之位者先須變五星
出五行竪五藏超五靈可以力攝五精驅役
萬兵妻子俱仙奴婢宫闕居舍拔宅上昇天
庭位號一方之帝統領羣靈日月星(註日出)
(皆照四方中央五帝之界皆有日月星三光)
(俱照皆是五帝隨方統領者亦隨方屬於五)
(帝)天地水三官有魂魄有形(註有魂魄有形)
(曰精)有炁无炁有聲无聲皆屬五帝之功生
成含育之道是卿所行(行令也)法訣老君授
訣於五帝及三皇萬仙人(註老君先天地生)
(始生爲道主代代傳教不絶前後傳者計有)
(萬仙人巳上今畧筭且言萬)舉身拔宅之法
修行飛躡(註飛天躡地紀)一十四年欲功
滿即以取春甲子日起呼甲子王文卿等六
十人旬將與神將一十二人六甲玉女六十
人六丁玉女六十人從官九百餘人(註六甲)
(録上有從官直符正數此三本不同故不再)
(上)兵士一百萬人存呼在身後身在前從宅
西北乾上起(面向南)歩作禹歩行繞宅三帀
(註三帀夜靜无人知見行之即得亦不得言)
(之)更存出三元五德將軍八人各領兵(註三)
(將軍是中元唐葛周三將軍也兵士各三千)
(萬人五德是青龍白虎朱雀玄武黄庭大將)
(軍等五人是也存之如含弘圖)隨配(三元隨)
(配兵士具前註)逐方(註五德將軍東方青龍)
(將軍一人兵士八十一萬人西方白虎將軍)
(一人兵士三十六萬人南方朱雀將軍一人)
(兵士六十四萬人北方玄武將軍一人兵士)
(二十五萬人中央黄庭將軍一人兵士一十)
(二萬人各隨本屬官領兵士而來)又請金鎖
流珠中六紀將軍六人兵士各一十二萬人
柱天將軍一千二百人(註人主一日故一千)
(二百日一周直柱天上也)人各兵士一十二
萬人各金鎖流珠光芒精銳兵馬衆三十六
萬人等隨心應口而與臣(則玄)結此宅界方
圓若干畝厚十丈(百尺厚)和屋舍與地俱昇
急急如律令即捻天神地神訣(註天神訣在)
(左手第三指第三節是常以五色線縳之又)
(以每到月生一日以朱墨塗之捻之)地神訣
在兩足下(註左足下近心有文如魚相似是)
(地神訣也)常以欲歩綱日近三日向前以朱
墨塗之即歩綱又須捻宅神及水神竈神訣
訣在左手第四指第二節都宅神是都監月
十二神亦捻都神目絳宫訣等訖即勑神曰
東方甲乙寅卯辰支干五神將領吏兵八十
一萬衆以禁歩拔此宅東方(則玄)宅外界入
地十丈和土拔須上令得上隨身及家口男
女雞犬同昇天庭急急如律令又南方丙丁
己午未支干五神將領吏兵六十四萬衆以
禁歩拔宅南方(則玄)宅外界入地十丈和土
拔上令得上隨身及家口大小男女奴婢雞
犬同昇天庭急急如律令又西方庚辛申酉
戌支干五神將領吏兵三十六萬人衆以禁
歩拔宅西方(則玄)宅外界入地十丈和土拔
上令得上隨身及家口大小奴婢雞犬(註見)
(上古本无奴婢字見後聖君内傳中說拔宅)
(有弟子男女及奴婢之字分明又見往往有)
(弟子及有男女奴婢雞犬牛馬得隨上昇者)
(甚多風所添之故向前東方勑未敢言之及)
(從南方起終於四維四正四定等言之以傳)
(志道之士非人勿傳)同昇天庭急急如律令
又北方壬癸亥子丑支干五神將領吏兵二
十五萬人衆以禁歩拔此宅北方(則玄)宅外
界入地十丈和土拔上令得上隨身及家口
妻妾男女等(註上古亦無妻妾男女字唯見)
(後聖授天師拔宅法勑將吏有妻妾及男女)
(字入在勑宅北方勑文中言妻妾三人及女)
(四人并兒一人所以具於拔宅北方勑中以)
(傳志人明知學道功多妻妾同昇上天宫仙)
(真之位)奴婢雞犬同昇天庭急急如律令又
四維(註寅申已亥是四維神也又一云是四)
(孟神也)又四正(註子午卯酉是四正之名也)
又四定(註辰戌丑未是四定也又一云四季)
(是地上名四定以主人心也一定東南二定)
(西北三定東北四定西南故稱四定經云一)
(定之處必有大災配以屬土故以土星所臨)
(之處皆有大災後聖君知故製拔宅神通法)
(立名四定定之却禍除災災不敢州犯大道)
(神通正定之力大拔宅)三四一十二神之力
共拔宅上昇雲天金闕帝晨後聖上道君七
寳玄臺玉京上宫羅天大城之内空閑寳地
之上十畝之内居宅得住宅佐轉後聖之宫
身得爲小臣之數長生久視得事後聖乞如
所願勑勒拔此住宅急急如律令又戊己六
戊將軍六人六己將軍六人兵士各一十二
萬人隨臣(則玄)歩禁拔宅上昇天仙同心併
力與四方一十二神將獸士兵馬等俱拔此
宅結界與人俱昇天庭金闕玉京之内急急
如律令讀誦(註讀須把卷即不如誦之大驗)
(也)老君曰夫欲拔宅昇天庭(註庭是太上玉)
(皇之庭謂之天庭也)先呼存人門之神(註人)
(門申神也)宅西南至西北申上神是猴頭人
身白衣左手捉箭右手持弩名監兵守天西
南角將兵百萬衆酉上神雞頭人身白衣左
手捉箭右手持弩名子恩守天正西酉上將
兵百萬衆戌上神狗頭人身白衣左手捉箭
右手持弩名弓隆守天西北角將兵百萬衆
西北至東北亥上神猪頭人身黒衣左手持
鉤鑲名不臨守天西北角上將兵百萬衆子
上神䑕頭人身黒衣左手持鉤鑲名執明守
天正北上將兵百萬衆丑上神牛頭人身黒
衣左手持鉤鑲名阿君守天東北角將兵百
萬衆東北至東南寅上神虎頭人身青衣左
手執鉾名孟章守天東北角將兵百萬衆卯
上神兔頭人身青衣左手執鉾名門之守天
正東將兵百萬衆辰上神龍頭人身青衣左
手持鉾名天禽守天東南角將兵百萬衆東
南至西南己上神蛇頭人身赤衣左手持㦸
名寄房守天東南角將兵百萬衆午上神馬
頭人身赤衣左手持㦸名陵光守天正南將
兵百萬衆未上神羊頭人身赤衣左手持㦸
名除君守天西南角將兵百萬衆左將軍從
北斗南門出在左飛行中將軍從北斗南門
出在前飛行右將軍從北斗南門出在右飛
行右存呼三將軍名字隂呼訖(註左將軍姓)
(唐名宏右將軍姓葛名邕中將軍姓周名武)
(三將字總在三將軍籙上記取案法只得書)
(名於引書字於籙凡見數本无三將軍字所)
(以不注)又呼左青龍右白虎前朱雀後玄武
當門師子中庭白鶴紫雲蓋宅即從地戸入
(註地户東南是門也)宅中庭躡地紀三遍又
飛天綱三遍訖即散爲大禹歩一十五跡訖
配衣七斗成(註前後法用配衣者皆一斗成)
(或二斗成也令此拔宅之法大事須七斗成)
(是金鎖流珠第二卷上是躡地紀之事是方)
(始得七宿炁足即千神萬靈衛佐身形訖方)
(轉天關指四方及中宫四維四正之正往往)
(如此不逾三年宅隨身家口男女等上昇天)
(仙)轉天關指東界甲乙之郷木寅卯辰三將
也人各百萬衆兵竪架此宅東方上堅牢土
木下築鐵圍堅鋼東方仰堪隨臣(則玄)得上
昇仙日及臣家口良賤雞犬得昇天仙人雞
犬同得上昇天庭急急如律令次面南向轉
天關指南界丙丁之郷火已午未三將也人
各百萬衆兵竪架此宅南方上堅牢土木下
築鐵圍堅鋼其南方仰堪隨臣(則玄)得上昇
仙日及臣家口良賤雞犬得昇天仙人雞犬
同得上昇天庭急急如律令次面西向轉天
關指西界庚辛之郷金申酉戌三將也人各
百萬衆兵竪架此宅西方上堅牢土木下築
鐵圍堅鋼其西方仰堪隨臣(則玄)得上昇仙
日及臣家口良賤雞犬得昇天仙人雞犬同
得上昇天庭急急如律令次面比向轉天關
指北界壬癸之鄉水亥子丑三將也人各百
萬衆兵竪架此宅北方上堅牢土木下築鐵
圍堅鋼其北方仰堪隨臣(則玄)得上昇仙日
及臣家口良賤雞犬得昇天仙人雞犬同得
上昇天庭急急如律令次向天門立仰面看
中宫及上下轉天關指中宫及上下四季之
郷土戊巳辰戍丑未六將(註經云六紀將軍)
(是也人各領一百萬衆都總六百萬衆皆屬)
(九土之神兵以依九地神通之力甚能移山)
(遏海拔宅功力甚大與四方支干神官獸士)
(大將軍以同心併力拔宅浮空如等閑之事)
(不足爲難易)人各一百萬衆兵竪架此宅中
宫上堅牢内堂三間東行廊西行廊廳門庫
東西南北四院靜堂倉囷髙脚井竈中庭書
堂奴婢住屋等若干間(註天師一百二十間)
屋蜀張天師有一百二十間屋俱得拔昇金
闕内城玉京東南空地六十四畝爲住宅佐
玉京金闕後聖君爲左仙宰相位屋土木下
築鐵圍竪其中宫屋宇大小瓦木堅牢内三
間東行西行廊廳門庫東西南北四院靜堂
倉囷髙脚仰堪隨臣(則玄)得上昇仙日及家
口良賤房院雞栖馬廐舍屋總須隨同得上
昇天庭急急如律令又勑四正(卯酉子午)四
定(辰戌丑未)八卦(乾坎艮震巽离坤兊)守宅
三將軍井竈五行六甲六丁一切諸神兵並
隨臣(則玄)口勑隨口所使拔宅屋宇飛行同
身上昇住止急急如律令便息更捻都監訣
及天理地理訣或朱墨塗之訖便畢往往如
此行用三年神常備宅身得昇舉宅便同行
此功甚妙不可妄傳非人後聖君告玄洲二
十九真及張天師曰卿起今巳後教有道心
志好之人先著積隂功於人物(註隂功具上)
(引註中)勿育隂毒之物多積隂德之行(註隂)
(功成而道功著子孫盛榮而拔宅隨身得昇)
(舉)勿生隂謀隂妬常行隂善隂力(註力及於)
(人物如此之道自覓人非人覓得其道昔苦)
(行真人常力求財物施惠於人功德滿三千)
(白日有神下與拔宅上昇雲天意況拔宅隂)
(功著德感卿更修此綱呪之法攝感諸大神)
(靈與人拔宅上昇也)於人并以歩呪感攝天
地大神與卿拔宅上昇天庭又告天師曰卿
欲得宅及養育之物隨身仙駕上昇天仙但
新建立屋宅周備開四門約如郡郷之宅(註)
(宅如觀相似新堅牢實)新堅牢實者但依前
歩躡綱訣之法功滿千日自得隨卿上昇天
帝君卜吉地築基架樹於玉京之都常使天
神護此宅不休又告天師曰夫人宅不安并
有損失人口者以四孟日書五色石上作消
災却害字各鎮五方(註東方青石南方赤石)
(西方白石北方黒石中宫黄石天子千斤諸)
(候六百斤各重一百二十斤案鎮宅儀五品)
(三百斤巳下一百二十斤各書作四字埋之)
(入土定三尺是三等諸侯百姓一尺道士三)
(尺是其本法尺寸也)後若欲拔宅上昇此石
不用移動此法是上界鎮宅之法祕之勿妄
傳非人老君曰此法臨拔宅上昇修行法(註)
(此言是欲修行拔宅法歩呪臨行日夜是也)
時先存本師於前從者玉童玉女三元五德
六甲八卦(註八卦甲乙丙丁庚辛壬癸是八)
(卦之神)十二支千二十四炁神扶車御雲龍
駕而來在身之前身在本師後令似金鎖流
珠之圖往往如此三年師勑地神令地軸常
巡住宅在左右卷攝諸災毒害之炁常令清
靜安寧排神列位專候宅主上昇之日隨本
師差使(註按神仙正經有一人得道皆因本)
(師弟子自合孝順於師常玄空知弟子心孝)
(得道之日奏太上差使下迎於身引以朝謁)
(諸官告尊卑拜數後始安告今詣某處受仙)
(位上住下)迎宅主此等將軍浮屋宅入五雲
地軸地關卷浮地隨主上昇不難飛雲龍虎
雀武師子鳳鶴立便輕舉在於須㬰
老君授拔宅内綱訣圖
　　　此宅西從北向南五百六十歩









　　　此宅東從北向南五百六十歩(令此)
　　　(不依此此是天師宅數方圓如此令)
　　　(人但任長短太小爲數也)
老君曰歩綱畢存土中中郎神一千二百手
把劒身長六丈五尺一躑髙六十丈甚能有
力助人拔宅歩綱訖捻訣訖存而到使之助
神拔宅甚有靈驗助力甚疾上勢如風形圖
在經中(註在流珠中秋中元三將軍部中也)


金鎖流珠引卷之十一


金鎖流珠引卷之十二言二
　(中華總真大仙宰王方平張道陵趙昇王/長司命李仲甫茅盈許玉斧等係代撰述)
　(中華仙人李淳風註)
　　　五行六紀所生引上
太上老君告太極真人曰道生一(註一天也)
(太一尊神號太陽之炁吐太陽之精曜凝結)
(而爲日日炁下與隂合)一生二(註二地也隂)
(炁之精上騰爲月月炁同下合陽故隂陽交)
(炁凝結爲人物居天地之間號曰三才也)二
生三(註三人也既有人即有寒暑春秋四時)
(輪迴周而復始乃生四天公此說出雷公式)
(是黃帝敘録用應四時而生四足每足主一)
(方行令名曰四時春夏秋冬是也號之曰四)
(天公合用四式加臨主四天也)三生四時(前)
(注具言也)四時生五行(註五行此所生也五)
(行生六甲六甲生七星七星生八卦八卦生)
(九精九精生十干星十干星生十二支神十)
(二支神生二十八宿二十八宿生五斗三十)
(五官星五斗三十五官星生周天萬象周天)
(萬象生无窮也)五行即此之所生也名金水
木火土五星也人之命始生因配五行而得
命亦運五行而出衰盛(註志人學道常推金)
(木相剋我不受剋金水相生我即隨生水火)
(相滅我不受滅火木相生我即盛榮五行不)
(害我欲長生)五者天有五星人有五藏地有
五嶽三五也是萬道之主神明之宗大无不
包細无不容(註一云細无不入大无不包是)
(也)故能生人滅人(註五行相扶即生五行相)
(剋即滅也)人所生也皆主五行假如東方木
命人亥爲所生水(註水能浮木土能成木木)
(命得此二星之炁王相也火能燒木以大王)
(金以剋木木畏金也)所生土(註木雖剋土土)
(且能活於木木而无損有生成王相之象故)
(能長佩土符吉也)所生火(註火與木㑹雖木)
(而被燒成火不損消化之炁得火而王宜佩)
(火符求財)所畏金(註金剋木也常以甲子之)
(中有六十日常以金剋木之日何日甲子甲)
(午壬寅辛亥壬申癸酉巳上六日是也修行)
(如常以丁卯火日書熒惑星君符佩之六十)
(日一換符也)火命人用寅爲所生木(註木能)
(生火土能成火一云浮火是水能剋滅大大)
(故畏水長帶土符鎮之長生也)所生金(註火)
(雖剋金亦成得金器故能相成之道)所王亦
於木土(註火得木王得土而安故用木符王)
(以土符安神也)所畏水(註水滅火是以火命)
(人少小足病多厄難鬼賊者爲其水能滅火)
(之故也其如四命之中只言相剋不言相滅)
(唯獨水火即有此言須常早年投道以佩土)
(木之符鎮剋其火即得身安神守又長呼土)
(木星精之名衛護臣某乙之身却除刑害水)
(星辰精常令去某乙身神三魂七魄二千里)
(之外勿相干犯所常取火日書木符金日書)
(土符永帶佩吉)金命人用已爲所生土(註土)
(非正土巳猶借寄辰位辰即正土巳即正火)
(火能剋金非金正始生上古大仙所以移宫)
(寄位取辰又辰是季神不合正受所生又須)
(推正位於巳巳且屬火故以取火位爲所生)
(但常思土星帶天符與火符同帶之永不相)
(剋而相生相成王也)所成於木火(註火雖剋)
(金又錬易成器之金聖人正意云前小凶而)
(後永吉也又金能剋木木能成火火无木而)
(不生故言木火相生而能剋金金人須用水)
(土行星翻轉相剋相成訖然每夜卧長存辰)
(星水神護身前木神後火神常衛巳并帶符)
(於巳永能相成也不相剋害也後聖君告赤)
(松子云卿金命人也始生於巳巳屬火卿於)
(卿常承爲所屬於身損也天以取辰爲寄宫)
(土卿於金永吉并木符水符止之无妨害之)
(炁炁自消滅除之也)所王水(註水能生金故)
(取爲王炁也常以用水星符戴之於頭上永)
(吉也)所畏火(註火若單行剋金金則受害若)
(水來在火前火則不能剋金故以金求救昔)
(水也金人常以夜思水神以圖於身左右牀)
(帳之問存常如見者火星辰精不敢來自一)
(生不被刑害修行即得計功功滿白日上昇)
(後聖君告天師曰非但金人畏火但是五命)
(之人皆有相剋相滅皆依此金人算取相生)
(教後人也)金雖畏火得火錬鑄成形得水相
扶自得堅貞黒金之用器也金即五色金也
(註金銀鐵銅錫是五金之數也皆須從火而)
(成真形矣)水命人土命人等所生同宫以申
爲所生金(註金西方金也水土所生之郷五)
(行經水生金或云土生金二物皆能生於五)
(金非五金生於水土所言始生金者以西方)
(庚辛之地屬金卿故水土太隂之炁而結爲)
(水土之形是其所生本卿地屬金也)所成木
(註木雖浮於水能以成水之德)又成火(註火)
(得土而安土得火而成堅剛故乗於火成器)
(也故云相成也)所生金(註金是水之子子母)
(見而得王炁故配王於金水之用符也二行)
(用法總同前法)又所王同水筭金是土之王
也夫五行之炁各有相成亦有相剋故人得
相生命能長被相剋壽爲短非關天也自身
不知故受死無疑身心若知壽永无衰(註此)
(老君告尹喜言)聖者莫若天地猶生其病(註)
(病雲風雨愁是之病也)病亦是五行之炁相
剋敗故謂天病吾常思存堅剛其身猶得出
病出病之法主五行(註金水木火土五行也)
長生之神前聖所授黄帝行之木人取丁亥
土日或癸亥水捻水星訣歩五星五遍以受
長生之訣也常以乙卯日丁卯日(建卯)行歩
五星除災厄去病上入生榮王盛之宫捻去
災訣歩五星九遍誦五行呪十八篇一遍(註)
(十八呪在流珠上帙第二步綱是)捻水土之
訣福德助祐我木命人身長生往往行之三
年便獲不死之道辰生久視之身也火人取
庚寅木日戊寅土日捻木土之訣歩五星五
遍以受長生訣也常以甲午金日壬午木日
建午行歩五星除災去病上入生榮王盛之
宫捻去災訣歩五星九遍誦五行祝十八篇
一遍(註具前)捻金木之訣福德助祐我火命
人身長生往往行之三年便獲不死之道長
生久視之身也金人取癸巳水日丁已土日
捻水土之訣歩五星五遍以受長生訣也常
以乙酉水日己酉土日(建酉)行歩五星除災
度厄去病上入生榮王盛之宫捻去災訣歩
五星九遍誦五行祝十八篇一遍捻水土之
訣福德助祐我金命人身長生往往行之三
年便獲不死之道長生久視之身也土人取
丙申火日壬申金日捻火金之訣歩五星五
遍以受長生訣也常以甲子金日丙子水日
建子行歩五星除災度厄去病上入生榮王
盛之宮捻去災訣歩五星九遍誦五行祝十
八篇一遍捻火金之訣福德助祐我土命人
身往往行之三年便獲不死之道長生久視
之身也水人取庚申木日甲申水日捻木水
之訣歩五星五遍以受長生訣也常以壬子
木日甲子金日建午行歩五星除災度厄去
病上入生榮王盛之宫捻去災訣歩五星九
遍誦五行祝十八篇一遍捻木金之訣福德
助祐我水命人身長生往往行之三年便獲
不死之道長生久視之身也又五行生命人
各依本屬筭取所生相宜者行之一年則身
无百病(註亦一年辟非二年辟兵三年去死)
(籍四年五行之精皆總扶助子身天上五星)
(各化爲人下教子真道得地中真修行功滿)
(五老下迎上昇金闕佐後聖君仙宰之臣也)
直至二七年滿要昇則昇(註如二七年不要)
(昇仙但請人問爲遊樂請本師封掌考召中)
(一仙職即得行樂不問妻男女之事但以心)
(不離道道亦不離其心但能爲世官官遷任)
(无妨昔仙祖老君代代爲帝王之師亦曽爲)
(宰輔歷殷周之朝三爲柱史四爲宰輔事六)
(十四天子育入十二夫人有子孫三百六十)
(人七百五十九年後方昇上清真人號太平)
(金闕後聖玉皇上道君是也)太平金闕後聖
玄元玉皇上道君告王總真方平張天師善
勝真人曰卿欲爲人天度師之道妙法可爲
人師(註按太平金闕後聖君紀云是漢安二)
(年三月七日後聖玉皇上道君授衆真二十)
(五人衛從仙人靈神吏兵千乗萬騎莫知其)
(數飛雲紫炁五色浮羅告授以終忽然失仰)
(之所也)於是王君等人再拜起言(臣)等愚心
暗昧不曉科法多違多犯恐招罪責不敢爲
師傳授大道正法今日遇聞開祐千載幸因
得遇道恩慈賜開教蒙昧蒙聾曉聞聞後則
敢依法傳授真仙之法道君曰夫志心學士
棲宿山林靜室燒香讀書(註書是道書也丗)
(人號曰經)清齋素食或有絶榖休糧或三十
年四十年五十年六十年老病而死或居世
廣聚人物作髙臺觀宇志功土木千間萬間
飛臺百尺亦當衰病而死者更多如此之流
豈不欲得道然此之功志且與道俱乖去道
漸逺夫人物皆假隂陽炁而結胎受生胎數
滿而産産育之日筭五行之所生(註生日便)
(筭五行何也嵗是一月是二日是三時是四)
(并筭母元受胎之月是五行也)生育後長大
亦是五行所王成(註夫人行年至盛之時筭)
(五行皆相扶並无相剋及有衰厄所筭五行)
(果有相刑此即聖君言之實也)亦有五行所
休滅(註休者衰厄窮困之惎滅者被禍來臨)
(身滅也)卿欲爲真之道早須知之卿雖三五
百年之命未是真身須以近去五行逺結三
台(註五行是害身之賊三台是護魂魄之神)
(遠是長勤存三台近是勤作法隔五行存神)
(來衛護我身隔斷五行之害則免主死之難)
(也)即稍與真人道合可亦傳此法教授弟子
以爲後來真人卿可躡地紀制五行(註地紀)
(是禹歩七星生北斗是也五行是大金籙配)
(衣也在流珠上篇歩綱中是)登三台(註躡紀)
(不用履三台但作登三台之歩者有三歩一)
(歩三跡三歩九跡是一名禹歩是太上老君)
(教夏禹也因而名禹歩三歩九跡之要也)入
天門(註夫志學道先須結齋心靜寂空室躡)
(地紀七遍即歩下三台禹歩九遍三歩九跡)
(存入天門中即方飛歩天關之圖圖各自有)
(日日各在本經具也)飛三五(註三是三元五)
(是五行三即存三元將軍出同躡紀收捕三)
(元天地人中之惡凶害我者存之如流珠圖)
(又如存用舍弘等三事用之防護身也又五)
(星中有禍星欲常害我身命者每以飛躡之)
(日及每夜欲卧之時但仰卧思五德將軍東)
(青龍將軍一人身長八十一丈領兵八十一)
(萬居吾身之左防衛張弓布箭西白虎將軍)
(一人身長三十六丈領兵三十六萬居吾身)
(之右手捧弓弩南朱雀將軍一人身長六十)
(四丈領兵六十四萬居吾前鳴角在前兵士)
(把刀北玄武將軍一人身長二十五丈領兵)
(二十五萬在吾後槌鐘負鼓兵士執杖在吾)
(後防衛黄庭將軍一人身長一十二大或七)
(十二丈領兵十二萬或七十二萬在吾面前)
(或背後守衛於吾身若惡星凶宿與天地水)
(中凶神惡鬼惡人欲有隂謀陽害之者五德)
(將軍五人及兵吏同心併力共三元將軍當)
(與收捕誅剪令滅絶之應口消滅如霜遇日)
(自當消盡訣在左手第一指中節)上天門(註)
(天關中斗九精九星斗也名飛歩天綱之經)
(是也)制刑禍(註作三五法去自身中刑禍之)
(星炁及五行害剋之災并天上剋我星炁者)
(皆須禹歩九遍捻某星訣請某星於天救我)
(之宿勿令某星犯我之宿何謂之某星且如)
(金人畏火星火星犯我所生之宿我求水屋)
(救我本宿)求水星法常以子日夜半時星月
見即出室北戸外握固閉炁仰觀辰星拜三
拜啓曰(某乙)行年若干嵗某月某日生本宿
(某)今被熒惑火星作祟禍害(某乙)今請紫微
天皇君北極辰星之神往剋滅之勿令犯觸
(臣)所生本命之星及生日所管之宿當與(臣)
等速救度却令火星之精出自急退散害炁
自消敢負上聖之恩乞令(臣)長生久視身家
平安敢負上聖紫微天皇君之恩即禹歩一
遍躡地紀三遍配衣轉天關指熒惑火星九
度捻水星訣存九泉大海而隔滅之即祝曰
五行相推金木相伐水火相滅銅口鐵舌逆
吾者殺云云在流珠上卷中(註老君先傳紫)
(微天帝言朱書是後聖君傳祝訣餘四星相)
(剋觧說具後)修求福(註太微天帝君授後聖)
(君言夫修志心常思靜念念自身神光化爲)
(北斗之星常懸額上夜一度思便卧白日亦)
(存北斗爲配衣於身上如此三年通神天地)
(降福日月爲之照明五星爲之修福六甲爲)
(之防衛一云吞六甲符佳七星爲之轉關隨)
(手所指救人生産立生救毒惡死立生萬事)
(隨手所指不可妄傳非道之子必反損身也)
令身出三災(註天災者羅横禍衰厄口舌疾)
(病兵雷之類也地災者居宅造作土木之炁)
(或五行吉凶相剋之厄或居宅前後空危東)
(西髙下四維長短太嵗行建向災傷害人口)
(或東隣西舍造作黄黑方災害炁土木相刑)
(之災人災者或夫妻年命相剋或朋友喜怒)
(相謀兵甲相逐或疾病温注人鬼之炁遞相)
(染著口舌謀合相打戰伐如此之災躡紀登)
(天門踏地戸皆自消滅如恐不滅禹歩配斗)
(并轉天關指之一一能自消滅除之也)度五
苦一云五惡(註五苦是也一云五行五星是)
(也身若能依金水木火土相次解辟歩綱躡)
(紀轉天關而指五星從金而先繞禹歩圖外)
(行三歩指金星五度捻金星訣次躡金星指)
(木星躡木星指土星躡土星指水星躡水星)
(指火星各一一捻訣度之即誦消災祝曰五)
(行相推金木相剋水火相滅云云出流珠中)
如此曉夜身爲仙祖(註古人學仙如讀書人)
(心忘勞苦志成名遂方得官禄仙家事業亦)
(復須應如此之勤勞志苦乃成仙道)此是後
聖君勑弟子言老君曰夫五行剋災修行身
者其法至多其中妙者有次木星被金星來
害我本命生位宿(註本生命宿木人東方甲)
(乙寅卯兩位木也角亢氐房心尾箕)常以戊
午火日夜初星宿見時於中庭或於門外握
固閉炁仰觀熒惑星拜三拜啓曰(臣某乙)行
年若干𡻕某月某日生本宿某星今被(註若)
(常行之即云恐被云云)太白金星之災作祟
禍害(某乙)今請南極丹臺太初君南上熒惑
星之神往剋滅之勿令犯觸(臣)所生本命之
星及生日所管之宿與(臣)等速救度却令金
星之精出自急退散害炁自消敢負上聖之
恩乞令(臣)身長生久視身家乎安敢負上聖
丹臺太初君之恩即禹歩一遍躡地紀三遍
配衣轉天關指之太白金星九過九度捻金
訣存九鑪猛火而隔剋之即祝曰
五行相推云云水星被土星來害我本命生
位宿者(註水宿北方亥子丑斗牛女虚危是)
(也二星季星位也)常以辛卯木日夜初星宿
見時於屋東逈地握固閉炁仰觀𡻕星拜三
拜啓曰(臣某乙)行年若干𡻕某月某日生本
宿某星今被鎮星土災相祟禍害(某乙)今請
東極青臺太元君東上𡻕星之神往剋滅之
勿令犯觸(臣)所生本命之星及生日所管之
宿當與(臣)等速救度却令土之精出自急退
散害炁自消敢負上聖之恩乞令(臣)身長生
久視身家平安敢負上聖青臺太元君(註本)
(无君字)之恩即禹歩一遍躡地紀三遍配衣
轉天關指鎮上星九過九度捻土訣存九崗
林木折來剌之隔剋之即祝曰
五行相推云云火星被水星來害我本生位
宿(註火屬南方已午未井鬼栁星張翼軫是)
(火南方宿也)常以辛丑土日夜初星宿見時
屋東北方閑靜地握固閉炁仰觀鎮星拜三
拜(註其鎮星並无定位但隨其所在之方行)
(法第一佳也)啓曰(臣某乙)行年若干𡻕某月
某日生本宿某星今被辰星水災作祟禍害
(某乙)今請中極黄宫上臺太真君中上鎮星
之神往剋滅塞之勿令流出犯觸(臣)所生命
之星及生日所管之宿當與(臣)等速救度即
令水之精自塞斷絶急退散害炁自消敢負
上聖之恩乞令(臣)身長生乆視身家平安敢
負上聖上臺太真君之恩即禹歩一遍躡地
紀三遍配衣轉天關指辰星九過九度捻水
訣存三山九壟土壓塞之九泉之水隔斷之
勿令流動即祝曰
五行相推金木相伐水火相滅(註舊五行祝)
(言也)水流土絶(註太平金闕後聖玄元玉皇)
(上道君再爲尹君是火命人常被水星炁剋)
(身於十年五年之内忽一月十日衰稍如有)
(疾尹君告玉皇玉皇傳此祝攺變於前一同)
不失火生土上水死自熱銅口鐵舌逆我者
殺逆天者滅土水相剋反還自賊云云(具前)
(法訖)

金鎖流珠引卷之十二










金鎖流珠引卷之十三言三
　(中華總真大仙宰王方平張道陵趙昇王/長司命李仲甫茅盈許玉斧等係代撰述)
　(中華仙人李淳風註)
　　　五行六紀所生引
太上老君告太極真人(徐來勒是也)曰五命
之中唯火命帝王則吉似衰則病(註按五星)
(論云火命人小年多憂病及長大時忽不稱)
(意亦病長助王時即吉上仙皆用此法轉令)
(常王盛)吾今說此妙法授卿令卿常王不衰
不病也卿可常用庚寅辛卯木日可作小壇
子(註按五行相成記云夫醮祭作壇須向用)
(日前先結土爲壇三級髙一尺五寸古仙爲)
(之也今志人修求以黄土布地爲壇佳也此)
(是作一時之用但於淨室空院之中用黄色)
(土乾篩過布地爲壇祭醮爲上如不要却掃)
(除之不妨)髙一尺五寸(註令人心存壇髙一)
(尺五寸用得)用酒五升或五斗(註夫大醮五)
(斗小醮只五升或三斗)醮脯(脯用鹿脯鴻鷺)
(脯也)一斤五盤餅果(三果及時新物等)酒盃
一十五席六領(五方五領一領按前)菜二十
五楪酒罇一坐褥鋪設如法畫嵗星君帶之
左肘後祭醮嵗星君以王火之意也然五君
總請俱㑹於壇此即請客迎賔共作福力之
意是也須作啓請王相辭文讀所請五星從
嵗星起(註文在下醮𥙊引中具說訖)一畫嵗
星君一人與青童一人及木符三道同袋繫
之於肘後一云香木爲之長一二寸戴安頭
此謂之戴王入相盛之无窮(註香箋沈木堪)
(餘木不可也有人用金銀爲之戴頭且此即)
(不入相成王盛爲火剋金此入相剋也)異域
香木及香不入中華用者不堪犯道禁(註夫)
(大道中華正教天地神仙之言我中國神仙)
(之郷人不合夷戎蠻狄之寳爲神仙之⬤不)
(合燒異域薫𦤀穢毒烈辛之香此香犯道禁)
(又非真人常修行之香也真人愛紫微幽木)
(之炁箋沈之木聞之皆喜胡狄之香故皆惡)
(聞其炁上真爲之辛烈毒惡之炁也王桐栢)
(謂王子登曰蘇上郷愛燒辛烈之炁衝於中)
(華天尊形象之前地府奏上太上大惡之退)
(仙一等減位階又長令掌西國陁佛臺永不)
(離胡身胡地仙人也)卿可能依此之法十年
位爲真人一生无衰病之時也徐君依行以
箋香沈香爲嵗星長一寸及鎮星君青童君
三身各長一寸以錦袋盛之戴頭上五年并
思存如見三君爲之下化爲老人告徐君曰
公以身堅體王萬邪不敢干也可能轉乾坤
於指足(轉乾坤是飛天網躡地紀是也指是)
(掌訣皆在指節足自身左右脚足歩綱躡紀)
(是也)納三六於心胷(註三是三元將軍皆能)
(納入人身六是老君六甲符修行吞符一十)
(四年真人也)如此十年白日昇舉爲大仙真
人也君初聞不識及其日久漸有悟知爲之
八年白日上登太極仍傳數弟子不轉乾坤
也猶數百嵗後隱於山而絶世也土星被木
星來害我本命生位宿者(註土雖居中位爲)
(戊巳而无正位寄王在四季辰戌丑未之地)
(是)常以甲午金日壬午木日夜初星宿見時
於中庭淨掃地握固閉炁仰觀太白金星拜
三拜(註太白星有不見之時若不見即存其)
(位即得不必須見)啓曰(臣某乙)行年若干嵗
某月某日生本宿某星今被嵗星木災作祟
禍害(某乙)今請西極上臺太素君太白星之
神往剋㓕絶之勿令生出犯觸(臣)所生命之
星及生日所管之宿當與(臣)等速救度即令
木精自消不生災害急自退散害炁頓消敢
負上聖之恩乞令(臣)長生久視身家平安敢
負上聖上臺太素君之恩即禹歩一遍躡地
紀三遍配衣轉天關指嵗星九過九度捻木
訣存九鼎金隔斷絶之勿令生動祝曰
五行相推金木相伐水火相滅(云云)又五命
之中唯土星三十餘年而一周天也所以逆
行不隨日月星之例行也常以臨人生命宿
皆不成吉而衰厄之甚不問金水木火土之
人皆須常存呼木星君姓名帶木星之形圖
於左肘後吞木星之符如此往往行之則別
同星宿人當受之自身得出過也太上老君
告於修行欲真之人曰(註欲真之人徐來勒)
(光妙音常歸山李元布真定光妙含元通等)
(未得仙時受此訣於西乾竺國等傳授)卿今
修五星之法不論於命相剋者即修行之不
剋者不修亦不可也吾授卿等此法不論衰
厄强健皆須隨月取日修朝五星謂曰朝皇
也夫五星是五行之主又號曰五星之皇故
曰朝皇行之一年五徳常備於身二年使之
立驗(註夫五星化爲五德將軍青龍白虎朱)
(雀玄武黃庭等五將軍是也)朝皇五通日正
月六日午時二月一日申時三月七日子時
四月九日辰時五月十五日子時六月三日
午時七月七日子時八月四日午時九月二
日寅時十月一日寅時十一月六日子時十
二月十二日子時至其日入靖室宻處燒香
北面五再拜心呼五星上真皇君五夫人名
字三遍(註毎一再拜中心一呼曰某星真君)
(某星真君夫人以王星爲始心再拜呼星依)
(當時所終次行)木嵗星真皇君諱(澄瀾字淸)
(凝)夫人諱(寳容字飛雲)火熒惑星真皇
君諱(維亭字散融)夫人諱(華瓶字玄羅)
金太白星真皇君諱(寥凌字振尋)夫人諱
(飊英字虚恩)水辰星真皇君諱(啓喧字精)
(源)夫人諱(玄筆字龍娥)土鎮星真皇君
諱(藏睦字耽延)夫人諱(空瑶字非賢)畢
叩齒五通(拜訖立叩齒)解巾長跪曰(註脫巾)
(置地便長跪執笏注心臨目視爐微言)某州
縣郷里(註官人言官品位寄某州)上清玄都
大洞三景弟子某嶽某帝小兆真人(臣某乙)
年若干歲某月某日生謹上啓日月五星上
皇髙真道君夫人玉淸太上上清上皇上帝
大道聖君几前某七世父母在生之日所有
𠍴過逝殁之後被諸考謫者乞蒙原赦使幽
魂得從禀錬又某長生在俗不知經教造諸
罪過不可憶識又入道受經巳來違負盟誓
犯破科戒以螻蟻餘息遵慕學業希求慶㑹
特賜恩蕩乞得解脫三官告下天帝使罪名
蕩散削除黒簿乞賜兆與五星之真倶奔華
辰上登上清交行玉門都畢(註稽顙泣請良)
(久乃著巾更燒香五弄拜出勿令人知)恒修
太上隱法招存五星上皇者五年之中彷彿
形見七年都見與之周行十四年五皇一合
來下共乗玄華之輿三素紫雲前導五帝後
從萬真五星攜之共載白日登辰上朝玉淸
受書爲上清上真人五行所生成後各自别
變所生衆物(註萬物因五行所生亦從五行)
(所滅前後論之)衆物入通靈者亦能守固鎮
治人身故以名傳授(註後聖傳尹真人真人)
(作五行符記傳丗墨書具後)
尹真人五行記金行初起(註丗本合木行在)
(初爲是後聖君授飛天綱祝金水木火土用)
(金爲首所以不敢攺也若據時人論五行即)
(木行起爲首)金是太白星下散而爲金也金
既能變化精魄假太白陽氣而生商(註商是)
(太白之陽氣凝結而爲人是也金隂氣所生)
(商也商是人也既生爲人自取姓商也既有)
(其姓即與羽姓之子婚生六子長子却取祖)
(姓金金之孫過海東爲國是也二子姓銀分)
(金之姓也三子姓夏非今代夏氏之祖其元)
(字爲上下字四子姓姜即今之姜是也五子)
(姓章即今章之姓是也六子姓狼即今胡姓)
(康姓是也而後年代久遠莫能既受者以漢)
(代京房推律再定五姓過而取其本立五姓)
(亦未知得定以否若取元炁而必不同若其)
(炁得同姓與金合服金而得駐顔延年久夀)
(之益馬君傳曰服金液方雖錬金而爲液不)
(如服其粉兼伏而爲水此三等别自有經經)
(在上清法靈書中又服白金銀鉛之徒皆與)
(本姓合同服而有益不同服之无益也銀粉)
(以服銀爲銀膏皆以銀爲之有方在上清靈)
(書中又伏鉛爲紫河車法此法神妙在大丹)
(法籙内訣柔黄經中不復具出又伏銅爲紫)
(粉紫花輕雪方在大龍虎籙靈書中又伏五)
(金銀銅鐵鉛等歸祖法歸祖金也鍊銅鐵等)
(爲黄金法方用公云云在大龍虎籙靈書中)
(此不具載又鍊鐵爲神寳器法器劔鏡鼎方)
(在寳劒籙靈書中)商者人也(具前注說)人是
太白之陽氣散而結隂炁乃所生(喻夫妻也)
金石者是隂炁下凝土而所結爲物故將商
姓之人教以金石相宜相益利者燒錬丹藥
之功添助修行亦甚有佳益(註昔黄帝時公)
(孫懷常鍊金爲粉或爲丹服之而年三百歲)
(不死容貌如四十許人帝因問何不昇天仙)
(對曰臣少小无師可師自以尋求名山皆遍)
(至南炎洲之中括蒼天台二山上古名括蒼)
(也遇華蓋子教延生之術未得昇一之道但)
(五金之中臣可以變易數名丹法藥法皆得)
(度丗而得長生千歲萬歲年命只是不可得)
(昇天仙之真帝因問其故對曰金性重故不)
(得昇天帝再問方懷對曰臣鍊金爲粉法鍊)
(金爲花粉法錬金爲水法鍊金爲蘇法鍊五)
(金爲水法飛五金爲丹法化五金爲丹水法)
(錬五金丹水爲蘇法錬蜜五金法錬五金爲)
(液法錬入金通神藥法錬液入玉通神法鍊)
(前石入神法巳上藥法並皆只得延年駐顔)
(不老不死之道遊行五嶽養育子皆以百年)
(八十七十住處即得如過此限即須再移居)
(攺易姓名得如不依太上不許帝再拜告請)
(此神經懷授之帝大喜封懐爲左右先生此)
(諸經方並在上淸靈書中此故不具)
太上老君曰吾常念於下土地仙飛鍊五金
推候水火(註夫五金水火俱用濤飛也)逾年
成敗(註夫飛鍊者千人无有十人得成敗者)
(甚衆)辛苦(註夫鍊合金石等是得師㫖者下)
(手得成上藥大丹九年得成謂之九轉如不)
(得師㫖冥冥自爲不論年月皆是不成辛苦)
(至極歲月虚抛如此辛苦之甚)不如服履五
金之祖(註祖是太白金星太上令依日修行)
(歩五星服太白及五星之炁仍更進登斗履)
(天綱躡地紀之法即白日上昇大勝燒錬金)
(石水銀之輩也且上真人之藥燒錬法只在)
(數字而巳)奔辰揖想五行之主(註五星也登)
(真隱訣具說奔星行五星道也)飛七斗併馸
災(註七斗北斗七星之數是躡地紀之法具)
(發爐歩祝俱足配衣此名七斗地紀之法歩)
九星鎮魂魄(註九星中斗也是陽明隂精之)
(九星是也)固守内炁(註握固閉炁拊心躡履)
(是也)含弘吞液(註大仙自有金精玉液行事)
(之吞嚥而巳)往往行修功成仙伯(註行五行)
(七斗九星三元之法一十四年功滿上昇往)
(往白日拔宅而去者多矣)此之樂(好樂之意)
天之性不假苦頓心神勞力(註此出老君内)
(傳中語告元命真人言也)木行初起丗木是
歲星下散而爲木也木既能變精假歲星陽
炁而生角(註角是嵗星之陽氣散凝隂而爲)
(木也木陽炁所生角角是人之姓也既有其)
(人而取其姓即與徵姓之于通婚生九子長)
(子祖木姓二子姓大後攺爲大巢氏三子姓)
(東四子姓姫五子姓姒今總攺爲周六子姓)
(長七子姓春八子姓弱今總攺不可一一具)
(也九子姓盧今閭丘家是也即今合爲角姓)
(之人即合服餌木芝性與木炁合同者即得)
(延駐歲年長生之壽木公内傳曰東方木姓)
(角角能生於萬物非獨人也本性與金相剋)
(常畏金不欲燒錬五金反爲六賊於内五藏)
(必虚魂魄不守居賊在内也可以服月精食)
(土之英英芝也出諸仙飲水之靈具後可即)
(養生紀綱七星先舉天庭木姓早成修易得)
(成也)九子之父名先姓角角先有二妻前妻
九子各自取姓(具前注)後妻亦九子而不別
分總姓角今按東方以九重數故爲九九之
號也前後各九子以分散居東海或海中者
皆嵗星之散者夫修道之人皆須知此木星
之變化功大也當知二九子所居之地木之
王火夫木星皆宜益四命之人火命得之爲
上上道成也何以火木相王火生於木木性
好生於火相得故先力次金也(註爲金剋木)
(故苦能下求木必得次於火人受福也)五命
之中唯土稍畏木以人弘之則畏若於五星
宫則不相剋何況其星君(註五星常㑹於人)
(間飲酒並不相惡丗人知之祭吉)其相剋星
之精也以金木水火土性之故而人能作訣
法而用之即无水火相剋大約木性善求受
使修行之人知之故取冬至後立春前擇吉
日而祭木星君爲首後五君總請行之五年
星君下降受子木英之芝生於戸庭八年五
君總降靈瑞於子之室也一十四年五君下
迎子於五都遊五色霄臺(註東青玉之臺西)
(白玉之臺南丹陵玉之臺此黒霄玉之臺中)
(黄金玉之臺觀仙樂毎臺隨方計日東九日)
(也餘方總如之)祭醮木君若得(恐合此)得本
命曰第一如无即庚寅辛卯即得如土命人
即不用此日用甲寅乙卯日戊寅庚子辛丑
日吉用蓆十五領香花燈燭時果或飲饌皆
須肅浄致真降靈(註三五一十五君官精總)
(一時請即一十五盤)或三十五盤(註若更三)
(盤三元將軍六盤六甲三盤六紀將軍一盤)
(柱天大將軍七盤十九星大衆二十八宿三)
(盤三台衆星九野諸星官將吏兵衆)菜楪八
十一(如齋楪)酒杯八十一坐褥香按香爐一
十五和香五兩(註除樹香佛香安息香甲龍)
(腦等香臭炁者不堪五星甚惡之)用箋沈降
真蘇合檀丁香酒罇五香爐五案六面花燈
四十九或三十五二十八隨力所置(註天子)
(及諸侯論千論百今之四十九者修行人力)
(辦不得而巳雖是故少)錢一千二百(少乏之)
(人一百二十文)或二千四百(天子諸侯言一)
(萬二萬或三萬四萬是鎮坐錢)素絹一疋(天)
(子至於諸侯言一百疋或一千疋)上金二分
(天子言斤諸侯言兩是也)時果木珍部寳花
十二箱(天子諸侯八十一箱)星月明夜黃土
爲壇鋪設畢即發爐祝讀文儀(儀文別出云)
(云)三讀九獻(三讀文也九獻酒也)禮畢即吞
五符以求五德鎮身也鎮呪然後散施一切
不散招冥罰
後聖君告四時五行符
　　　九天春夏秋冬命符




　　　木行歲星君符




　　　火行熒惑星君符




　　　金行太白星君符




　　　水行辰星君符




　　　土行鎮星符




　　　巳上六符後聖君授東海小童君也
　　　(童君是木命人乃下故授之令與諸)
　　　(命人修也)(巳上符並朱書)
太上老君告善惠真人(註善惠真人是西國)
(胡人是身今爲後聖左玄真人)曰木行星炁
好生也可木王之日時先從木星履匝五星
棯金水火土訣後聖君授天師五行主五星
之訣木訣在左手第二指第二節下西上第
二正節上王木訣火訣左手第三指第三節
左邊王訣節正中土訣在第四指第三節金
訣第四指第三節王訣節下一半米水訣在
第三指第一節王訣在第三半米是此是五
行訣常行事之時以五色筆隨㸃之令訣得
滿行修往往如此三年五星君變下教子修
真所要皆得自然至道之人而一切不爲唯
言好道即與子道下五星禹歩三遍盡誦五
行祝十八篇一遍行之九日位上仙籍遷仙
品定生真之名去九厄百病三尸九蟲凶人
惡鬼圖謀口舌即得永入神仙行之九年(註)
(毎年春季中有三月毎月中行九日此法從)
(天綱履至三台五星畢方即禹歩擊指有凶)
(鬼即拳拳重一十五斤常拳止凶鬼自伏死)
(敢言即北斗伐之而不可妄行之也嵗星屬)
(北斗九星君真妃嬌女等下)嵗星君與五方
星君北斗九真君真妃五星君夫人(註真妃)
(北斗真妃也夫人五星君之夫人也)等衆𥙷
署上清真人之位十四年拔宅妻子上昇
金鎖流珠引巻之十三
金鎖流珠引巻之十四言四
　(中華總真大仙宰王方平张道陵趙昇王/長司命李仲甫茅盈許玉斧等係代撰述)
　(中華仙人李淳風註)
　　　五行六紀所生下
後聖君告玄洲二十九真人曰卿欲爲天人
師須傳道要修真内訣授於志人非人不可
妄傳反招其殃夫真人傳此五行真訣及此
符醮祭之道也且諸要真上道祕重在於捻
訣配衣轉斗指天能飛雲走雨拔折樹木者
龍也志人得此妙道訣之者但行躡飛(註二)
(事翻出禹歩)禹歩三年配衣捻飛龍訣轉天
關指之應手墜落而死雖能指落不可妄行
妄行退失仙位知此即不行也非人將爲戲
弄一時之能不知其龍无罪而死反自罪身
并罪及師也須切禁之勿行須有敵來害身
避不得即可行之少時速須解(註後聖授此)
(訣只與志道者保䕶身家)夫此法左禁右解
(註禁即捻左手指解即捻左手指聖君授天)
(師左禁右解用之无窮也)錬河車法張少真
得太上老君教且延駐一千年爲下土鎮災
後便未得昇天恐其五藏敗散方用青鉛二
百斤(註汞多者曰盃鉛澤精者曰磨並不堪)
(用唯伊陽及波斯者計紫爲上也甚有力)右
置一仰月鐵釜量大小著鉛用猛火炒之候
鉛洋訖徹底匀攪之須㬰自成青砂初建火
其鉛又有成青砂又有未變者但匀攪不停
變盡即止如火轉冷處即爲鉛欲便遣成鉛
黄花者鉛作青砂後猛火不歇匀攪之即成
鉛黄花乃青砂於盆中少少益苦酒漸添研
之用糖醋不全用釅者澄濾細砂訖於瓦上
曝乾須㬰微微火炕之取帝流漿粉入左味
團之磁粉入左味也不得此法團鼓之不成
鉛曝乾即入鑄道鐵鍋中上下覆猛火燒皮
袋鼓之其青砂須㬰即變爲鉛從鑄道流出
下著一鐵器承取以盡爲度其色白明名鉛
孫八反九轉成紫色凡一斤鉛九轉耗折十
五兩得一兩强名曰金公丹一曰紫河車一
曰金狗子一曰九轉寳一曰九轉鉛精用之
云云(别有經在上清靈書中及龍虎正籙中)
東木星君授太極真人介子良杏金丹方(子)
(良介象之孫琰之)君曰杏子熟和皮肉留乾
地地若濕以木板盛之待皮肉自消乾到秋
初即一一所尖頭小孔見裏以文火燒之滋
滋作聲即金出以竹刀取積聚之方圎一寸
起一斤用作杏金丹(註丹經在上清靈書中)
(言黄花金是也餘金即山澤金非上藥也以)
(今仙人未得金鎖流珠上經及此書者未可)
(得入真人昇天且延駐身命一二百年尋求)
(至人此修行上妙法也合錬以上清靈書具)
(說不再註)後聖君告黄石公曰子爲人師不
知嵗星木精下入桐木之中以雷初震聲之
時伐取東枝爲符授子房以霸劉氏爲主豈
不救得數十萬人之命卿可不是行隂德者
之功(註流珠外篇用桐木符是此授也子房)
(是漢將相張良也以用黄石公之計術滅於)
(强項項氏與漢氏爭天下合殺一百萬人項)
(氏始滅子房用兵收强項後筭前後七十餘)
(陣殺者五十六萬人而收强項餘四十萬人)
(得不還死之債後各一一得其死後所知前)
(合還項氏軍之命以隂中衆讃稱子房黃石)
(生之德也與我等四十萬衆人出得不流血)
(之刑各得安卧而死爲清淨之鬼者恩之重)
(功之大也以衆具啓太山君太山君知其事)
(聞奏天曹後聖玄元玉皇上道君下將遷子)
(房黄石生爲仙官雖不白日昇天亦得形託)
(解化而去解化木解爲尸而去也補爲青城)
(山洞天仙卿此木星化炁之功也恐至人學)
(道但行隂功救濟疾病危厄貧乏及兩敵相)
(刑解得散者及丗人被神龍鬼精祟害災害)
(水旱疾疫相謀魘詛口舌如此之者至人當)
(與解之甚有功徳後聖君告諸天真人曰有)
(修行至人但以一心學道得正道正炁解不)
(正之炁功德甚多妙重)
太上老君告禹曰(註禹時老君季咠子教舜)
(禹之道)夫木星之精爲舟泛於滄溟之野以
尋決水之所又曰木星之靈爲式天地(註式)
(天楓木也式地棗木也二木相合鐫刻爲天)
(地萬神星象倶備上天下地轉輪相加以禁)
(止凶人惡鬼如手遂心可投萬物可制神鬼)
(迴天轉地可佐助我登歩地紀天綱之道也)
(可役虎豹可指萬兵可加凶惡可止風雨可)
(役使蛟龍可廻吉凶種種之驗也造之可以)
(純吉人凶孝穢之人切不得用造此式并及)
(木先被未死手把了其人後死其木亦不堪)
(造式并及死人之式切不得看視何況凡愚)
(之輩更取再用大爲穢犯丗人行式不通者)
(也夫式不得僧尼見犯便穢觸也若是其道)
(士自身居重服出二十五日外方可犯式用)
(之如自式要用急解穢吞解穢符著吉服用)
(之若別凶孝僧尼産婦切不得見把行用之)
(如或女人受式常自量用有疾發即且不用)
(把得須待過疾後用得无妨桐栢真人王子)
(喬告第二女曰夫式者以防急用正當用有)
(疾但吞解穢符并解穢水又呪用之得)可佐
助行道之人修禁制之法百无不通神力可
驗自別有經圖吾當授卿太一(註雷公四時)
(六壬六甲八蠻六戎等符授禹)禹修之十巻
經爲四十九巻號曰黃帝集靈記(註今集靈)
(上中下篇是也并黃帝式經也)後聖君授天
師六式經十巻六壬籙三巻告曰木精散下
楓樹之上生不髙人者靈式髙人者凶式(雖)
(凶且不通靈不中爲式)得之依經所造祭醮
行以佐道助人如神應驗无不通濟之者力
可以天地而同功攝制在乎須㬰(註式上爲)
(天下爲地天地之神星宿神靈无不書遍行)
(之如天地之功變化也丗人行之得道仙人)
(出觀之矣)又曰木星初散化爲棗𣗳棗樹爲
萬木母楓樹爲萬木父(註式經云楓木爲萬)
(木之長棗木爲萬木之母也)但楓棗之木老
多年者即堪爲式何況別生式人式子之者
通靈於九天也(註夫式人於楓樹下連根生)
(不髙人靈也夜能出取身踴上髙於母有人)
(往往以綿試綿皆在樹頭即知其夜上髙於)
(母身靈也)此之木是嵗星真氣取之捐人凡
不可妄斫損者殺人也取以道炁禁訣(註訣)
(在左手第四指第二節以五色絲縳之訖書)
(取式符帶之吞符即伐斫得之)以符帖檄(註)
(檄帖土地神官共取謂之曰隂取陽伐隂陽)
(通天地感動神仙攝録神龍鬼以人弘之使)
(之可移山塞海拔出樹木入兵入水入火皆)
(不能傷也此是人心智慧之能弘用禀天地)
(隂陽自即通神靈謂之妙用之)能制而隂乾
吉日造制主則端正上天小下地闊相等𩔖
而則大小大不得逾四寸小不得無二寸東
西南北不得長短闊狹中有天柱名配流珠
中相次用(註流珠中有柱天將軍亦如之配)
(號名也且聖人之意造式象配天地驅御隂)
(陽皆用之智智若苞萬物式性亦即一同是)
(故萬亊從而用之即得但以善用天必從之)
(地必順之隂陽行焉萬事成焉若以逆用萬)
(事不得損之也)卿能造制得一十二面式力
可以道同行正一之右真教正炁禁爲道之
武金鎖流珠道之左真教正炁禁爲道之文
具其文武備則天地在於掌握隂陽在於心
口(一云手也)立能取道須以忠心直性(註忠)
(以孝師直以濟人不邪不曲)德濟人物用慈
爲本先佐助郡國後安身家如此行心行法
(註法是流珠法法中配衣履斗躡紀是也)行
式其功廣大卿可即舉家拔宅上昇得爲天
人之師(註後果然如太上言)今丗上行用之
非禹定經也名用黃帝之言皆今古用之事
於今用之即不如禹撰述經通靈憑驗上應
木星之炁常以立春曰後春分前擇吉日而
祭式神毎年兩祭醮醮式畢无事常封之(註)
(六壬本欠式封之文式上下天地相對不令)
(失對對天上子亦對地上子雷式綱常加食)
(神食神鬼門也六壬太一皆以天地相對勿)
(令失對損人勿令網加自身本命四時式春)
(夏秋冬各令相對用即冬加春則臨夏夏則)
(臨秋是其用也其醮祭文儀自在黄帝集靈)
(記上具也)常以五色絲縛之勿令有移轉加
主生命行年(註行年在元辰圖儀注筭甲子)
(行年是大行年三元行年是小行年八卦行)
(年是遊行年三者主三元之用其餘筭非實)
(筭也並无憑據驗用且甲子行年是前聖老)
(君虚皇所撰爲六甲内符行年後聖玉皇上)
(道君授天師號曰六甲籙行年筭取元辰五)
(鬼之地相重必須上元辰章解之即過度此)
(厄如此之人長宜王相即无憂厄忽有災厄)
(加身身出厄不出也若據聖人取此爲行年)
(即別說行年不是大行年也)則有所損夫人
學轉式常謀他人不筭自身若自行年近於
四門之神(天門人門地戸鬼戸)切不得綱加
四門也行年若在四孟(寅申巳亥是也)綱即
不加四孟行年若在四仲(子午卯酉是也)綱
不加四仲行年若在季(辰戍丑未是也)綱不
加四季行年(註巳上如有急事即捻都監訣)
(蹔時十日五日事无即急解之即得若更有)
(急卒未得解者取天式上行年神位上著長)
(生符一道鎮剋之永不畏加臨人害也)
　　　長生符(巻内符並朱書)




此符一道安天式上本命行年神位鎮却災
厄一道帶之於左肘之後用加諸式不畏反
損巳身也
五行初起丗水是辰星散炁而水也水能變
精炁而從龍龍假辰星隂炁而生羽羽是辰
星之陽炁散凝隂而爲水也水陽炁所生羽
羽是人也姓羽既有其人而取其姓即與商
姓之子通婚生五子長子取初姓水二子姓
羽三子四子總成羽姓五子姓赤今之赤氏
亦多攺姓朱浮吴氏是也又三子二子支中
後代多攺易姓潘羅甘王石之姓也今據合
是羽姓之人合錬水銀水銀屬水金屬商金
水合宜合二物爲藥服而有益壽之理也浮
丘公内傳曰北方水姓羽羽性潤長萬物亦
能滅萬物以隨四季而行令生滅也皆用人
弘之令潤益亦得令縱性損人物亦得本无
正心而有正炁志人行温冷在人豈在乎水
浮丘先生常以採水芝而食生長二百年遇
太上前聖老君教中斗地紀之法四年駕龍
體輕自能飛身五年辰星君下觀試才有九
過便以別駕一龍與公公畏落身死再拜求
乞自身生毛羽即乗龍无或墮落身粉爲微
塵不可即去辰星太真君乃問卿姓浮丘本
姓羽也與卿變履斗爲禹配衣之法行之五
年體自生毛羽飛遊洞天此之仙官至貴至
大何必要昇天其昇天亦到天曹引朝太平
君後即還配於洞天也子若能即可便教公
再拜請受君曰不聞有大禹之後是禹歩理
水之時太上下教親觀履三歩九跡
太上老君告禹曰卿不見靈(疑羽鳥也)鳥猶
作綱三歩九跡轉石木取蛇(註鳥尚有心如)
(此何況人乎禹受教尋學法便成翻五斗昇)
(於太極假水精爲尸而葬於南越公因悟而)
(學之五年體果生毛羽一年能飛十里五里)
(時人謂此人生毛羽能飛衆呼毛羽之客因)
(而名也後七年能飛千里人洞天來往人間)
(數百𡻕忽一日乗龍去不反)五子各而有改
姓雖攺姓不能離於北方因而爲五炁(註諸)
(方皆因五姓金水木火土爲炁數配五色一)
(色各主一方今人故號某寅生青之子因是)
(也)積水之徳舒禹之功此即辰星之變化也
稍畏土土雖剋水水多而亦不絶剋也其五
姓之用唯水利物又能損物偏與木之相扶
抱與金之相生相得修行之人常履水星即
捻木訣金訣順水水即能潤真炁而扶潤於
人後聖君告大王君曰方平卿弟子茅盈茅
固是水命人可履歩之時先捻木星訣又次
手指木星扶其身固其神乃可爲下真地上
主仙位爲其年老神枯不復可昇飛百年千
歲之後更不遇大仙人方可待上真
太上老君告元極子曰卿(註是无極先生秦)
(人姓鄭名季初亦五姓之理偏於水姓有功)
(善能敬水水龍見而授書)善水姓敬重於水
金命人姓重水常履斗偏捻水星訣心常敬
之故也常以修行又爲水捻土訣如此五年
江海之神與之相見教卿以役龍之法使晴
雨如手應心立在須㬰豈非修行之時留得
於水之功遂能奔龍走雨速也无極授後行
之實如告言後乗龍而昇玄洲也又堯舜之
時有山棲子許詢水命人常好敬水爲池常
令家中人以敬用珍重因常行之次常服水
一合如此六年忽池中心出鏡一面闊六寸
圓羙如月詢佩之有鏡神十六人隨後行又
有玉女十四人玉童十四人將軍一人詢問
對曰我大神也辰星大君還我掌以北霄水
母之鏡恐君所失捐君令我試子如實敬水
信重五行常履星斗得法不矯用如試得過
即與授天真之位後果試不過而昇太極不
得上淸後聖君授茅喜(註喜盈曽祖爲欒巴)
(之師秦末得仙能以變水爲雨也)變水爲雨
法常以丙子日甲子日用水一捥左手把之
履地紀三遍(註如若熟但行歩心存爲北斗)
(地紀之形不得作中斗形中斗屬土使雨不)
(通皆須作北斗形如若思存熟有功不用歩)
(網亦得但作行歩思存必驗三遍訖即翻作)
(禹歩三遍以散三野六遍六野九遍九野即)
(滿天行雨得九遍歩訖捻行雨訣舍九口水)
(向天噴之須㬰天地冥暗即雨此法神驗不)
(可妄行天忽旱巳切不得用之爲旱是上天)
(帝所禁用之入反天之罪逆後聖君之告命)
(必被退仙品此者聖君授爲其志人或被火)
(災即可行用救人屋室及人被火難也)散開
禹歩三遍舒爲三野六遍舒爲六野九遍歩
綱而所周九天作萬里之外雨也四方神龍
俱奔雲走雨救某物某家火災云云(註即武)
(帝臣欒巴以對御飲得酒謝訖向西南噴爲)
(雨救本家及親屬之火災消後帝方始知有)
(其功能靈驗必是神仙道術之士敬之書史)
(籍)呪曰
辰星之精積水爲形飛火忽起憑水之靈散
形舒靈滿天自生靈飛冥晦龍噴而行霶霔
五時彼災須寧急急如律令(註王真人曰此)
(法切不得妄行行之須是救家濟人方可任)
(行之也)
金鎖流珠引巻之十四










金鎖流珠引巻之十五言五
　(中華總眞大仙宰王方平張道陵趙昇王/長司命李仲甫茅盈許王斧等係代撰述)
　(中華仙人李淳風注)
　　　五行六紀所生下之下
老君告大禹曰卿理水之官可常以甲子之
曰以朱書四海之神名於簿紙之上(註四海)
(神名東海神名頗利尼南海神名大遮迦西)
(海神名和羅問北海神名文季問巳上四海)
(神名各風新注入先並不書記)早朝修行後
而吞之三年功滿理水如地開江決河海之
神水官四海大神功滿之立到令決開江河
須捻四海訣自理三歩九跡而其名呼召之
立到速遣此神非但四海内海中海外亦管
如問之無不知立令取雨速在須㬰行之五
年依前法捻鬼王訣(訣在左手第二指第二)
(節中)北方大鬼帥毗沙門神到令與我助國
云云(云云者或伐某䖏反逆某賊或吐蕃西)
(戎𩔖悉用之)又常以朱墨𡍼其使鬼王訣目
使上天入地入火入水入兵无不如意其四
方鬼王名姓總此管主朝於辰星太皇君修
行之人但歩五星(註真五星圖在飛步經中)
(五星圖步用)五行(註即變五星圖五行金水)
(木火土是也)五星從金起左行畢水(註從金)
(上入火入土入木入水)五行從木起右行畢
水(註從木起歩入火入金入土入水)各歩躡
(註躡五星歩五行)五遍訖即散歩出綱外更
禹歩四遍即使四門神助國伐逆如三軍之
行江海山川樹木皆被雷風震雨拔塞立而
變攺(註變改江湖爲之塞斷山川爲之開決)
(爲江河樹木爲抜出折)亦能與人求長生久
視之要火行初起丗火是熒惑星散炁徴(徵)
(天皇也姓徴)餘炁爲銅赤石天皇擊石銅火
燧人鑚木變爲火之生也火生於天皇燧人
從此用火水變生爲熟是火之功徴(註徴人)
(也是熒惑星之子自姓徴即與宫姓之土子)
(通婚生三子長子攺姓理今後聖李君攺取)
(李之姓二子姓紀分姓戴鄭之姓等有三十)
(九姓今正五姓之中唯火姓金姓合錬藥以)
(爲正當其理皆必有延駐之功有延駐大丹)
(藥盡成黄帝内傳師廣成子成子姓理經云)
(廣成子是老君分身若據姓理即是一身代)
(代出化人君人臣也若錬金液從金液中再)
(九錬爲金丹亦錬金石水銀鉛朱砂曽青等)
(爲龍虎大丹九年而成帝服之稍有少容且)
(力强日行百里不倦後履躡天綱地紀結心)
(印以在左手大指甲下以右手就之存之皆)
(以八月三日十三日二十三日大坐爲之如)
(圖或爲之立如含弘圖圖以垂兩手是隱也)
(但存之如含弘不論立與坐皆由人意想)
(太上老君虚皇上帝教元明上真人授結心)
(印坐立總行黃帝所以晝圖弘一坐一立今)
(以後人但修一圖而巳)三子後各有三子所
以三三九人也以角宫爲婚後代盛茂下足
有出五行之人去世皆乗雲駕龍而去常繼
代傳法云火姓(註姓是屬徴姓是火也)與火
命(註人生命屬火亦同徴火)甚畏水(註火行)
(畏水何緣水滅火之故餘姓皆云相剋水火)
(獨相滅故甚畏也)常以四季日(辰戍丑未)存
躡紀圖順倒反三等訖散歩三帀便存地紀
七星圖處前變作禹歩指水星(註星亦存之)
(如五星圖五星足是也)捻水訣訖次指土星
捻土訣即呪曰
五行相推金木相伐水火相滅云云(呪在流)
(珠中)若一月之中能三度爲之月有三旬一
旬之中皆有四季日行之一年一生无災厄
疾患流珠及飛歩天綱經云一年辟非此即
是也實但依此言无有不得仙之者若據手
文經說修行萬无一成所以書此訣者是其
志修志信直心之人可一一傳付訣以口傳
繼代相付勑祝是其人者任傳非人者萬億
金玉不傳時若无良賢人傳封於靈山又不
得火燒水流天寳二年辟兵(註行之二年三)
(五併可出五兵後聖君告天師曰子可仙王)
(三五俱則能强一上元主天即飛步天綱中)
(元主人即演禹步下元主水地即躡地水聖)
(君言地者北斗星也俱鎮水郷故名地水夫)
(志心學仙去仙履地水即令躡地紀圖順倒)
(反謂之下元即爲禹步三步九跡謂中元即)
(履天綱飛行九跡謂之上元此說三者以録)
(三魂制止三官五是五行此之說是也)三年
通神不死之道立在坐亡九年入水入火入
石入木入日月無礙也
太上老君授火行符與三天司命君佩以辟
水害命水官戴安頭上(註一云長戴一云本)
(命及水日丹書戴之永去災害也)去水害炁
　　　火行符




　右第一火行火命自帶去水災害
後聖君曰前聖告命水官符皆是文字吾今
(一云今解說)解火行一符後四符同用太上
符火行蒸土塞水害災是也
　　　木行符




　右第二火行符以木人帶去金害炁符
　　　金行符



　右第三火行符以金命人帶去火害炁
　　　水行符



　右第四火行符以水命人帶去土害炁
　　　土行符



　右第五火行符以土命人帶去木害炁
老君告司命韓君(註名信向上黄帝時韓信)
(非漢韓信也上古信上三天司命漢時信爲)
(齊楚燕秦地之司命之官也後英雄死者不)
(繼得韓信司命信漢將)曰五行之中二行好
人生成東方九炁主好生南方三炁主好成
今大道之教以重生成隂鬼之教以重休廢
休廢屬隂(註隂者古謂之地教近周朝西國)
(出胡神姓釋號佛稱丗尊以盛隂教人龍鬼)
(中國名儒以號隂教通人龍鬼之教甚能勸)
(善行心訣與道同且不合令勸人早化早生)
(如此之見以重休廢不虚即不似重生成之)
(義而爲大)陽神之教以重生成生成屬陽(註)
(陽者古謂之天教本无別名三皇之世衆尊)
(无名平等之教强名名之大强乃至黄帝之)
(時帝重大强其名似不合大道之教律攺名)
(曰天道近禹代之時而取正名曰太上大道)
(也)隂與月爲喻喻命不用久長(註月即爲三)
(十日十五日喻圓十五日喻漸闕以稱隂之)
(主)陽以日爲言言長生久視故隂陽二時行
木火好生成是一二義行金水好休廢是一
義又一行順吉凶(註故土行順吉亦順凶是)
(故云吉王順吉凶或順凶)我此之教雖喻隂
陽始生而作迥出隂陽炁去吉凶之道履斗
歩星登上仙闕後聖君告尹喜真人曰太上
虚皇傳此五行符於火者火屬夏熱能育成
萬物又能火錬去塵災(註金銀錬去塵之染)
(以出光火錬去災厄以出疾是以火錬百功)
(故書火行)所傳於火行也太上道君告老君
曰卿何命人也老君對曰臣木命人也道君
曰吾火命人也與卿俱巳出於水火巳無憂
(註此二上真尊以身出於五行身無敗壞之)
(期故言者所以憂下真上仙難離於水火身)
(雖有延駐不過千𡻕水火輪迴衰苦相臨自)
(當敗壞所生所殺非道不救故以師弟二尊)
(論於水火後聖君吿天師曰吾聞至真二大)
(天尊論於水火何也緣其五行之中水火相)
(刑甚多病疾敗力崩壞天地何況人身有不)
(敗壞之身難且其火星精熒惑之星頓散於)
(陽炁爲火敗毒大風吹水水之精辰星頓散)
(炁隂爲雷雨二物並行相攻相伐故爲天病)
(受此狂風暴雨天被之崩石落星地被之折)
(𣗳崩山人被之敗藏亡身爲此能病三才所)
(以上真高尊論意欲得下真上仙之人受聽)
(此言以受法於内心心須不受水火之災敗)
(䈴身心令以得度以得度出五行之路求三)
(清之心水火之性自然无憂不被水火之災)
(厄是故前聖三尊將水火之喻以誡下真上)
(仙令得度水火之災入无爲之性自然成真)
(道身堅體淨天地也)於身(具前注)有憂於人
(亦具前注)卿爲人天之師可傳水火之符度
下真入上仙令出水火之病(註夫志人修道)
(皆无水火之性棲宿山林精誠懇志香火誦)
(經不休之者或有燒錬金石服餌之者或復)
(絶榖服炁之者數等之人學道積有𡻕年䖍)
(若皆不出於水火病衰老死而无所得至多)
(太上道君令老君教度志心之人出於身中)
(水火病及過度天地五行水火病致祝訣注)
(解流珠中五星法要故出此書并後聖君傳)
(天師法三五流珠之經制太上三五正一符)
(籙八十一階護衛身家出水火之災也)第一
水符(註符在靈寳五符中大者云是北帝符)
(墨筆書之佩於皆上其五行總有符老君授)
(與黄帝者是真本禹於荆山及再修行者小)
(本非老君親手書本即稍似不如大本驗靈)
第二火符(註此二符同在五符中此不具書)
(出老君告南極真公曰卿年多少真公曰年)
(巳一百一十七嵗須行即行須走即走炁力)
(不退鬚髪白不再黒君曰髪白是閑卿身未)
(離水火云初不識後自思量良久方知頓首)
(再拜求請伏望太上大慈恩濟枯朽之骨得)
(見長生之道且﨑常蒙師言汝身未出水火)
(之災豈得神仙之任不知將何出於水火其)
(水火皆稱壤劫之年復是何年即到老君笑)
(良久而言水火之劫汝身也身若不出水火)
(即皆敗壞故謂之劫壞豈天地有壞崩之期)
(乃告水火之義符訣此卷與之行九年道成)
(至今爲南極真公鄭子﨑字仁安本行經云)
(南方赤帝鄭仁安是也至今猶佩此二符并)
(五符帶佩)第三金木土符(註此三符志修行)
(人隨季帶佩服朝禮月三爲之又本命庚申)
(甲子日爲之餘日不用帶佩謂之五行符其)
(水火行者常戴之頭上永不除二年一換書)
(皆本師親署名書皆有日後聖君告尹先生)
(曰五年靈寳五符書各有日東方青符以立)
(春日請本師書帶之於肘後南方赤符以立)
(夏日書西方白符以立秋日書北方黒符以)
(立冬日書中央黄符以冬至日書及春用清)
(明日夏以端午日書各以依節候正氣日書)
(不能依節候正炁日書即五月五九月九十)
(月十此三月書之亦得夫書此符本師書清)
(淨設齊素方以日中時授與弟子應帶佩是)
(木符左肘後火符戴頭上金符右肘後水符)
(扶肚中土符佩於背上其五符上須各以錦)
(袋威之一書五年換如无本師老弱不解書)
(者即保舉師書如无即衆中法籙髙三五足)
(者代書得此人名出五行之訣不可妄行)令
(不禀靈炁之人書及知之五星五帝不伏也)
各以本師傳五法五符之日書之與籙同各
授唱弟子唱授明度法如師不知五法是出
五行之要訣度大劫小劫之靈文即應不别
書符同度即以立春日起首(具前注中)請明
師書之隨季帶佩如恐五行災有相臨即吉
日書或五月五日九月九日此二日是續命
消災之日書得廣成君五月五日書水火二
符朝授黄帝日中又授金木土三符帝再拜
請問對曰前除水火後出五行(註天下真上)
(仙之人身雖得神通自在猶未出於水火心)
(雖出得水火身即未出身心俱出天地水火)
(未出夫言水火之災身心與天地俱出者謂)
(除水火離三界即中真大仙也夫三界金木)
(土也金俗儒依佛喻金玉珍竒七寳可女音)
(樂不受土俗儒喻官爵榮貴守土之驕富不)
(受木俗儒釋喻樓閣臺殿不坐心无所著愛)
(謂之心出三界之外此依道科此名心出身)
(猶未得出身失敗後當來丗身却受榮之貴)
(正在三界之中五行所管著謂之身不出五)
(行之中内我得中真之要除水火之災出五)
(行之外超三界之上身心俱住經天地水火)
(不能害及於身心)行佩一年五苦九厄自消
二年能去萬毒降伏五兵三年却死來生四
年受職人丗名書玉京五年得離水火(註離)
(其災非是便不食水火之炁其炁不能有毒)
(中於佩符之人太上老君告尹先生曰佩水)
(火符五年水火不能害佩金木土符金木不)
(能剋土木不能賊五等離身身堅久長生不)
(入下等神仙品位也)六年七年漸更妙力二
七年白日上昇(註五行總妙水火爲先是主)
(生成疾敗之宗也)老君告諸大真曰水火二
字非但下界人物所畏成敗(註縁人有命信)
(食飲於水故以出成除敗爲難故以畏者也)
乃至髙真大仙常修行次亦用訣步不休於
本生(註生命也道君寅生火命常以丙寅捻)
(水次火訣以求取獲長生何況丗人不求長)
(生須以本命日記爲)命日土行初起丗土是
鎮星散炁宫(註宫地皇也姓宫名風)地皇以
土德行丗積土爲臺竪石爲柱築土爲穴室
(註髙藥土爲山百丈有餘四向穴孔爲宫室)
(居活用此穴爲宫字姓阿以宫字重口故宫)
(室築土爲之髙臺作數重掘穴以安養人口)
(重累義所作宫字故重口也此臺𡻕月久上)
(掘穴崩壞損下人皇觀之知上崩下損宫室)
(故以書害字如宫相近故作上口破損勢下)
(口之所以用此字行世記之上剋下也因此)
(則丗流行害字上應土星即多害剋之炁行)
(損人物病死也)室大號曰宫宫而爲姓也今
人以宫姓爲長起地皇之意重人故尊土姓
而爲長五行之初也與徴姓而通婚生子六
人長子攺姓風二子姓工三子四子五子六
子巳上四姓風也徴姓妻亡又再與商姓子
通婚又生六子長子攺姓公孫二子攺姓力
三子攺姓飛(註今改姓湛任是也)四子五子
六子總承宫姓且地皇有一十二子以取土
炁之盛與五姓而同居通婚子孫甚至王象
土星之輪迴逆行周天之意故取土之寄王
四季也常以此土害炁周行四季不停以人
命被臨者被十日即有其病知之人捻木訣
歩木斗(註東宿七星是木斗)以消之即止故
土偏畏木木能剋土土常扶木木爲之所畏
修行人若是土命即捻金訣止木災若木命
人即捻火訣止金若是金命人即捻水訣止
火若是火命人即捻土訣止水若水命人即
捻木訣止土故立五行之中唯土行最多刑
害之炁故以五行相生相剋皆附土行之中
又土星三十五年一周天九野管五行今五
音之中皆宫爲首若據飛步呪說即金爲首
二說不同(註按三才論云天地人謂之三才)
(從有天而即有地地立之後土是地生所生)
(前土而土生金故合爲首按尹先生記神靈)
(具録云老君母金命而生老君老君後上昇)
(遷後聖天尊位故告命三官北斗呪曰金水)
(火木土亦理不失縁五行皆所以生而以居)
(地上後聖君取金爲首也)夫土者是三界之
長也老君告諸帝君曰吾常念下真上仙學
道不離於三界何由可得不生不滅卿等既
明三界何不起心度於後未暁之人令得永
逹度出三界不爲魔賊所障即出三界之上
三清之中而爲至真豈非慈力濟度之功而
益身无上之德也火是三界之男人无火而
命不全故須假炁以熟生養身根長命之脉
也水是三界之妻人无水而即死人得水而
即生生死且須得水水能養萬物何況獨是
人乎後聖君符吿命三界魔王言卿部三界
人物皆歸非三界不生非三界不育非三界
不長長成生死輪迴而不知其返水火无停
生滅歸土无貴无賤老少俱同來去迷心不
知心從何而出得我三界魔王衆俱稽首再
拜乞求出於三界之上而心俱愛不知令去
水火此身即餓頓而死非水火而食不能熟
非土而水火不能居住相成故知某等之人
寸步不得離苦何爲出得三界後聖告曰出
三界有六等法若能依行身心自出三界何
用禁食於水火夫水火是隂陽之真炁土是
五行之主何用而即除之且上聖天仙其用
俱別我今一一示卿須聽受之一法身心受
教離水除火(註水火二性也夫水火之性利)
(於人人謂之德若起水火刑於人人謂之賊)
(是名二法)天即不能禍地即不能災(註心除)
(水火之性天不能害地不能敗身安也)二法
身心土鎮鏁津(註喻身上仙者精也志人行)
(房帷之事閉精不洩洩即損神少津敗身能)
(存歸神溢津潤身通多且行不陳自有經㫖)
(而得天真)三法制金理火(註本命日從地紀)
(一遍後散爲禹步捻金訣在左手甲爲火五)
(指指金星三遍訖即誦金木呪呪金木相剋)
(云云)四法制木理金(註本命日從天綱一遍)
(後化爲禹步捻木訣在左手爲金斧指木星)
(三遍訖即躡三度誦五行祝曰天綱中呪金)
(水木火土金木相推七星煥煥天綱最威云)
(云)巳上四法是消三界之災害五行之相剋
若依此法行之一年身中五苦八難九厄百
病自能除之此即是順本師履地紀躡斗傳
度時受訖今即本命日修真出三界五行之
法也(註按太平經内品修真祕訣云上清大)
(真人未昇天以前皆一一取本命之日修行)
(四等法訣後歩履斗星躡地紀昇登天門使)
(入金闕玉臺而後聖君也)五法總制五行於
身之外身出五行之上(註後聖君曰授天師)
(訣制五行於身之外法六甲有六旬六旬之)
(中皆有本命日先躡地紀訖即躡三台即履)
(五星各須五遍誦五行呪十八篇流珠上卷)
(是訣即步火綱三遍順倒反三遍是也亦誦)
(順倒反三等呪訖即出東南地戸上立面西)
(北存思將軍吏兵先存中元三將軍領吏兵)
(如圖中元主人次下元三將軍領吏兵主地)
(宫奏身有功修行不闕次上元三將軍領吏)
(兵下迎次五德將軍次天公雷公等將軍各)
(領兵馬百千萬衆五雲飛空金剛力士引身)
(上朝太平金闕帝晨後聖君存之如三元將)
(軍圖具冠簡紫衣如法諸衞從如含弘等三)
(圖存之唯加具衣冠簡)六法常以庚申初夜
(註初夜一更是巳未日初夜入五更是庚)申
(日定之也)思存出如含弘圖以斷截三界災
厄三尸六魔三官九地落滅罪根添益壽筭
落除三官死簿注上生曆神真之位畢叩齒
三十六通握固即捻本身司命訣服去三尸
之符(註符在五十將軍靈書中)畢即任安卧
卧起五更二㸃前後又思存一如前法一度
訖吞符行之一十二度三尸蟲永去死亦不
敢來便是上真之人可貴可保此法微妙不
可妄傳非人殃及七祖矣


金鎮流珠引卷之十五


金鎖流珠引卷之十六言六
　(中華總眞大仙宰王方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　六甲隂功上
六甲者五行之子也(註道生元炁一生二隂)
(陽是二生三三元是三生四四時是四生五)
(五行是五行生六甲甲子甲戌甲申甲午甲)
(辰甲寅是六甲生七星七星生九精九精生)
(十干十干生十二支十二支生二十八宿二)
(十八宿生三十五神官三十五神官生四十)
(九星四十九星生六十四卦星六十四卦星)
(生八十一極數星星數隂陽故之曰小數之)
(極故號古法數極八十有一今此八十一生)
(萬象周天不可知極之數也)有三等上等符
書入上元(註號之老君六甲符今服者是也)
謂之老君内祕三符六甲籙丗人遇之者志
心修行有功去百病來六神(註一神六甲將)
(軍二六甲直日人官三六甲玉童玉女四直)
(日神從官五直符六符吏等六神也使捕邪)
(撿精无不通靈學道歩躡无此不成如有志)
(心好樂之人皆須先攻修服符安魂定魄鎮)
(蔵固形永得長生之根元得道之門户關啓)
(章奏无不呼存行用是告啓使者之首部領)
(三官之主將也)老君六甲符序云天地萬神
皆六甲之部使也(註大天地之中有千神萬)
(靈千邪萬精皆六甲之所部録亦六甲之所)
(使也所以世人知之故受六甲籙服六甲符)
(帶六甲直神牌子所以言功深淺欲驅萬神)
(助國救人)上古修道之人无不從六甲得道
(註六甲是前聖老君後聖玉皇上道六皆將)
(六甲爲首修行之門戸出入之徑路也)中等
六甲號曰靈飛管一千三百六十玉童二千
四百四十玉女其老君祕符六甲有大將軍
十一人從官千二百人玉童玉女符吏等九
百七十人兵獸使等足可一十二萬人爲上
等太上老君置爲天地六甲軍有六營營有
四處一在人身(後具有注)靈飛爲中等(入上)
(清數)五行六甲爲下等此名三等六甲也其
三等六甲學道之人皆須修奉(註上中二等)
(毎日服之一十四年登仙下等六甲推身出)
(厄筭衰王之事也)後聖君告方諸童君夫人
欲修身長生者先修服六甲神符前聖所祕
重丗號之老君六甲祕符服之法每誦直官
名呼符吏旬將及玉女名字呼之必誦前聖
長生呪兩遍即吞符吞符三年即服靈飛六
甲符同吞前吞老君六甲符訖次即吞靈飛
六甲符符皆記神直官符吏玉女等名一一
呼之(師曰訣曰六甲神多有重名重姓不能)
(一一記得以竹木爲小牌子書其神名將吏)
(玉女名一一記之記帶行住坐皆記神名防)
(急疾事呼喚驅使救人制鬼收邪去兵唇齒)
(厄出牌子便呼之立應驗也唯夜卧若入女)
(室即掛之安靜處壁上柱上即得莫掛安門)
(户上門户神恐長使彼不安須以心記之)應
急驅使如手應心如心制口(註上古大仙直)
(心制口語有失錯之事也故心許即是口許)
(未真此仙人之所行也)呼喚立到須以記名
姓及閑時長存之急呼喚時即徴驗也并及
喫食飲酒之處先須心呼存直日旬將玉女
等同(臣則玄)甘饗喫某食某飲酒果等常以
日日存思之同甘食飲之後存用大驗善攝
兵害伏天魔(註昔山中道者李伯藥常修六)
(甲之法服符在山中不出得五年一旦忽見)
(一人著青衣乗豹送一小瓶子云是大丹伯)
(藥汝合道成形神枯朽汝須服此大藥即得)
(長生吾今故來授子之藥是真大還丹以金)
(瓶子與李伯藥看瓶子是真金丹丸紫金色)
(謂弟子言曰吾今得道仙使送太丹吾當受)
(服而去丗上昇汝須依吾修行志心莫退必)
(當亦應得此丹藥去丗之日來天上尋吾弟)
(子韋祥未得對師言唯聞林中有似數百人)
(聲相似其中亦有女人聲須㬰之間聞一人)
(處分云捉來即有十餘人著朱衣捉乗豹使)
(者拋頭著地化作老龍豹化作老虎杖二十)
(下叱之曰李君學成功雖未成名早巳著仙)
(籍安敢爲祟欲毒藥害命伯藥知其非真人)
(即問其故甲申玉女對曰天魔毒鬼化作老)
(龍虎以害君君若修六甲不勤必中毒而死)
(須㬰之間龍虎毒總化爲鬼而死非六甲神)
(之功伯藥不得救而被天魔進藥而死今具)
(此記之行丗丗之人但不應不受不服他自)
(收藥拜而自伏去更不敢犯人往往有此令)
人著功得道卿於諸教吿有心令先修功三
元六甲久自通神此法微妙不可妄傳非人
老君曰此法有六通神力一能通入大道之
門善假道威伏神使鬼制滅精妖斬斷凶祟
二能通天感使天神天龍誅魔伏祅收雲攝
雨逆横祅惡之炁甚能攝除之三則通地感
使地神地龍風雲雷公電師雨師風師吾獄
四鎮(註四鎮謂之四瀆水官之鎭山也)九州
千邦萬國土地山川神靈社廟城隍(註城隍)
(神是後聖君許地府置之蘇吴紀紀云吴王)
(芮是)左社右稷神官使令助國護身家濟人
物四則通水感使水神水龍水中君官將軍
靈吏魚鱗獸等令佐道護身助家國濟人物
五則通感衛於人人能久修服使身家出於
五行永除五苦八難九厄百病自消超出三
界得入長生驅使天地水三官神靈立到分
明六則能通感使七星北斗君神妃后女(註)
(北斗中有一正后三妃二夫人并二嬌女皆)
(爲北斗之七君位號也)等以主丗人之死簿
丗人知之以多取六甲日作圖先步地紀次
天綱次禹歩三等(註三等主三元數也丗人)
(歩綱以地紀爲上元仙人步綱以天綱爲上)
(元也尹壽子曰丗人身未出三界步地紀爲)
(先則爲上元仙人身出水火三界即步天綱)
(爲先則爲上元且步綱法須終三等足謂之)
(步綱數也)謂之天地人是應出三界三災之
法身入神仙長生不死之道有訣在流珠上
引中(註訣上引第一卷中)丗人學道者可明
此一條足知六甲六通得離水火三界之法
去七宿之災害(註夫丗人不論賁賤大小生)
(則南斗所主王炁令早得生榮長年願人不)
(死死則北斗所主衰炁令早得疾病病極而)
(死後聖君大惡之故以前後易身出丗告命)
(靈符祕法演金鎖流珠新名攺易金籙舊語)
(明出天綱地紀歩躡之道以制伏北斗中六)
(隂之神災害炁永出長生仙道得離北斗之)
(下丗人遇者皆知修行行而有功北斗中六)
(隂宫神君妃后嬌女等畏而受使使之爲衣)
(隨手指轉天關攝天魔地祅皆伏此是後聖)
(君大傳中言)令人得道上昇雲天太上老君
敘六甲祕符文曰吾服六甲符初先師令服
授文爲之六十日始漸知一百二十日百病
退二百四十日百病消除三百六十日玉女
來侍衛魂魄往往夢中如見千日玉女當直
日分直神直官(註往往有靈瑞徴驗事不在)
(言之限)二千日行符神驗身入神仙直神如
人往往來見但言之自當身不多見衝近人
也(註按此說老君不用人多言見於直符兵)
(吏玉童玉女等恐丗人疑言相謗爲妖毀斥)
(正真故以代代相授今正一心直入无爲之)
(道无惑无邪无非无失得一者也)三千日六
甲玉女常多見身一十四年上昇天入揺光
低昻北斗(註夫人行歩綱得道須令登北斗)
(後即上入天宫故北斗須迎此人故謂入摇)
(光低昻北斗是也北斗爲低摇光之下迎)
老君曰若欲步七星六甲先成(註爲人魂魄)
(皆畏北斗故吞符服六甲能生於人故魂魄)
(不畏北斗也故六甲能生於人故魂不畏常)
(畏北斗所以代代聖人意取爲綱歩之一令)
(魂魄不畏二伏北斗爲之衣使之如從僕敬)
(之如兄妹)欲歩九跡六甲先積(註積服符修)
(行積也)皆六甲功也其六甲有三等軍亦有
三等府院(註府院如三軍營亦有三府也)
上等者上元太一府六甲軍也(註在太極之)
(中謂之天上六甲軍營府也有三官將以管)
(將軍從官玉童玉女名具老君六甲祕符籙)
(中兵士三百六十萬人衆以制隂陽五行之)
(逆炁也故在上太一之府上真中宫中鎮河)
(源下鎮人世使四時行令不失五行變化得)
(時者也)以太一使者主之一軍上鎮天宫制
魔保舉得道之人太一使者每一年三奏太
上道君及後聖君也天師曰今上等老君六
甲一君佐衛在太平金闕後聖玉皇上道君
殿左階下立(註如世天子㑹立正朝之卿也)
(亦有左右毎一年三大朝立仙真旗仗旌節)
(命魔威神制鬼之心令以道威正肅天地人)
(神龍鬼制魔保舉有道消伏𠍴遇也)一年之
中三朝㑹禮也(註每年上元一㑹正月十五)
(日是中元一㑹七月十五日是下元一會十)
(月十五日是一年有此三日天地水三元五行)
(六甲等神人真仙官兵將玉童玉女等皆一)
(一隨天真大仙佐衛朝於玉皇上道君殿前)
(明檢十天之内驅分左右㸃記有心前言成)
(道之真人見在未來其數後檢生民十天之)
(内善惡功遇俱一一奏聞玉皇玉皇面勑三)
(官各令制伏惡今部生死託受廵内賢愚)
(分判罪善允其平等列記十天勿令死心屈)
(於生死丗界明付司命也)
中等靈飛六甲一軍佐衛在太平金闕後聖
君玉皇上道君殿右階下立(註俱同左㑹日)
(月也)
下等隂陽六甲在人丗記配金木水火土得
人之命相生相剋之候候吉凶而相匹配也
(註此言在丗人夫妻水火相刑相剋之事我)
(行大道自消此相剋也)
右此三等六甲丗學之人知此三等六甲之
法六功修服歩躡萬事應心自消隂速於水
火隂取長生疾於歩躡(註言隂取生長者言)
(𩀱行服老君六甲符及靈飛六甲符功著更)
(著更行步躡天綱地紀之功著疾成於歩躡)
是知上中二等修服之功一等以命運匹配
相扶相生相順之功志人善行(註下等別自)
(有引在上卷中言五行)立入長生第二等者
靈飛六甲上元正一府也謂之靈飛六甲軍
右營營中官將一同左府具(註具官將兵士)
(同於左老君六甲軍營官品人數是也唯玉)
(女一旬十人直經籙且老君内符六甲一旬)
(一人玉女直也旬將二人其靈飛六甲玉女)
(即十人直而无神將當直經籙也但丗人學)
(道之者悉不知有此六甲左右軍之法即去)
(道漸逺不知從何門而入見道也此門前聖)
(後聖皆因此門成道人總莫知唯丗有葛氏)
(繼代總自知之爲其用不依道多作變術惑)
(於丗人後聖君大惡之但與繼代不死之道)
(而不得昇天任仙官之位風常念其修行尋)
(求志要門戸之人盡皆不得門戸或有遇者)
(又用之太多不依其理今故以舉籙注其大)
(道之性以曉後生也)官將兵士也而號曰靈
飛六甲衛道右軍(註軍天兵也師以太一君)
(爲左天師君爲右各舉功過之事也)


金鎖流珠引卷之十六















金鎖流珠引卷之十七言七
　(中華總眞大仙宰王方平張道陵趙昇王/長司命李仲甫茅盈許玉斧等係代撰述)
　中華仙人李淳風注
　　　六甲隂功上之上
太上老君常敕左右軍修舉其功過(註言功)
(滿三千者可遷仙位過犯三十條者退仙一)
(階敕三官故常令甲子日言奏文狀)在於六
甲君官將吏等多以取甲子日言功(功是隂)
(功也)其隂功有六(註一每日心禮天尊前聖)
(後聖太上大道君天帝三尊三元等君言此)
(功自在師口訣受法之時須口一一上問記)
(取莫忘此是口言功爲第一祕法夫修行人)
(不得此法存禮百無有通不知次第而行功)
(天曹並不言録事須一一得師口訣以傳授)
(身心俱受畢便吞符功可上天記錄一一與)
(子言其多少也)聞奏不絶也今具列言隂功
隂德陽功陽德各具在有七條墨書是前聖
虛皇上帝大道君授合仙之人骨命不合仙
不授(註前聖太上老君是也)朱書是後聖玉
皇上帝上道君授合真之人不合真不授(註)
(夫爲師傳法皆須細試弟子察其情性若多)
(陽功不須妄授)内隂功有三前聖授三皇君
及四十九真人(俱得仙)一則身授道後内以
直心隂修救度人物疾病自身常服二等六
甲計日言功前修老君六甲三年服符道炁
鎮神安心炁治五藏光明神力有濟(註濟者)
(以符試救人疾厄得差度者謂之神力通濟)
(人之難得神之力上感道恩德合天心功救)
(得一人一物命謂之功濟也)即添服靈飛六
甲符便以計修年月日修行之功謂之第一
隂功也後聖君告東海青童君及諸天諸方
合爲(註合爲者是告此法之時未得爲仙真)
(之位猶是志心求修人未得成道受此法後)
(皆十年十五年十四年八年九年得道成大)
(真人後聖君知其識性合爲真人故言合爲)
(大真人也)大真人曰夫志人識性真心修求
大道皆須内著隂功陽德即積此功德而爲
真人(註隂功陽德具後注說)非從宿因前業
所種生命骨體合道(註宿因說生合官職所)
(種即合有少許來由若說求真情性俱失此)
(名身外種植福田資給來生得受人中之因)
(不關身中得道之事夫求真者真人之情性)
(即得也)即得爲真人此是妄言也吾今一一
具說此法於六甲引書之内而作三等隂功
三等陽德授傳識性(註識性者識道之性而)
(無妄常行隂德隂功不休故世人龍神鬼畏)
(而敬之謂之識真也)繼代爲真人
第一等隂功六甲中修行出五行三界之法
(註法中服符祭醮奏章歩綱等法各各自有)
(經傳流行世世雖有本而無真者言功也)
第二等隂功七星中歩躡地紀天綱降九精
使九靈衣七斗消五毒度三災入真境之法
(註此法各自有經文此言修行用功之科具)
(在金鎖流珠中有也)
第三等隂功變三五七九(註三是三元五是)
(五行七是七星天綱地紀九是九真上大道)
(君九祖君内說歩綱之法驅役萬神之要訣)
禹歩之要(註三是三元即行九跡禹歩五是)
(五行上元三五禹歩法或十二跡或十五跡)
(皆變天綱地紀之歩而多是受之於務猶子)
(之下後方變爲禹歩)
右三等隂功皆合墨書爲前聖曽授上盤古
三皇中古黄帝夏禹繼代不絶後聖方再授
東海青童小君及諸天諸方大真者即朱書
也
第一等隂功有十條
老君曰第一條隂功可以修服六甲符計日
服之從甲子日始終於癸亥日又周而復始
於甲子每至旬滿逢甲日輙有三大符(註一)
(玉女符一是甲直日符一甲日將符三符併)
(吞之)併吞之即每日存呼神將旬將旬玉女
六丁玉女直日某神姓名(註假令甲子日即)
(呼王文卿)從官人數符吏姓名等即誦前聖
太上老君長生呪一遍方始呪曰
令(則玄)髮白反黒齒落更生神仙度世心開
目明出入行來萬神見營所求皆得所願皆
成既却百鬼又辟五兵除某死籍著(則玄)仙
名乗雲駕龍上昇天庭急急如律令祝訖便
服符日月年數數一服不休此是論一日一
功一年三百六十功亦三百六十也年年行
之不休不論年月身自堅牢如金之體百病
不入永无敗壞之期此之隂功上條第一也
(此太上老君教三皇條之上上條)
第二條隂功常以慈心救人濟物(註人有疾)
(病在身被鬼祟所害以符藥術救之令人得)
(疾差鬼得輕放使人鬼相離不爲𡨚對此爲)
(大功於人大恩赦鬼各得相去離不爲患害)
(名曰大功於人鬼者也)解敵釋對隂行止諌
之心常以得前一人言之定訖於夜後隂與
某人解某怨對令其二人各自退悔其過不
相謀恨即須禹歩存大山隔斷二魂神不相
恨念毒炁各自消散後日月稍多自能彼此
消惡如此之功微妙爲上上妙極(註老君喻)
(此隂功者本是一人知有道能制解口舌怨)
(對而法師領一人之言便解諌而人不相對)
(怨此名无上功德)
歩天綱圖躡地紀圖順倒反三遍訖言曰今
有某州縣郷里某官人(百姓止言百姓某乙)
與某處(州縣郷里)姓名與某相加謀欲以相
敵敵即相謀殺(臣)今行隂綱與隔解之呪曰
令彼此不嗔各歡相代阻隔山海倶難吾轉
天關各指指後欲前舉心者心身自寒各須
伏心獲安犯吾此令者魂魄守天盤(盤訓伐)
(罪也)











　右斗上十二歩盤上三十四歩
舊說云順倒反於綱上便爲之今之是順倒
反三遍今按後聖君授方諸小童君及王君
口訣云順倒兩遍畢向陽星綱頭起右散行
三遍訖上綱左足躡陽明星次右足躡隂精
又先前右足躡玄冥左足躡丹元次右足躡
北極左足躡天關右足次前與左足并乃通
氣祝曰
金木相剋木土相伐水火相滅銅口鐵舌前
舉者折二心各退兩舌无說二心倶伏不相
誅滅吾出隂兵制汝二人心怨休歇急急如
律令祝訖各捻左右刀支少間(註刀支上卷)
(具註訖此更云在左手第五指第三節右邊)
(是訣)此法爲人修行令怨對不相加伐并被
人謀害自身爲之或彼人有心此人不對常
恐來責伐我身求請阻隔令永不來者以與
三夜爲之不令人見之見之即不神驗也(註)
(夫人行隂功隂德其隂功隂德未成便被陽)
(人知見見便即一口發言千口動舌却爲隂)
(過更敢望修行其隂功助人而復被隂官所)
(責也)若自行隂功助國護身救人者前從地
紀三遍訖(順倒反三遍是也)即飛天綱三遍
訖即散變三歩九跡禹歩擊止之如恐不止
即十二歩禹歩一遍又歩十五歩存上中下
三將軍領兵各三千萬衆及六甲諸神一一
存如含弘圖及流珠中元下元等三將軍圖
擊之三度萬事自消亦不苦損彼人若六度
爲之彼人病不可妄行損已隂功九度爲之
彼立殞(註不可妄行之損已隂功以成隂過)
(也)禹歩三等並以圖在上引中訖今此禹歩
以存作山隔斷相敵之人陣法訣歩圖
　　　　(右轉一轉存爲九重山隔/此人魂神畏而不來也)



此名地軸禹歩存二十四地軸神開一寸之
地而爲萬里江山或萬里江山攝爲一寸歩
之地此禹歩微妙能伏攝於人身騰空而不
知逺近也訣在左手第一指根三横文中是
地心訣也(註亦得師示文理之極露處得真)
(訣)歩綱三遍訖即以右手捻左手中訣訖又
踏地舉足下地心訣及地里訣即呪曰
天清地平日月順行人物俱泰國得君貞今
有某人逆天喧呼(臣)履禹綱隔斷常爲千山
萬坑不得過過者全軍身不生以取本色石
擲之便止(本色石在六甲籙中看取即得也)
此歩綱非但作隂功救人而常行之三年立
可縮地脉往往甚速於飛空(註昔壷公先生)
(姓施名存孔夫子弟子也以師孔之業求仕)
(數不達乃仰天而歎曰我心猶欲求至道至)
(尊玉皇上帝殿下之臣萬重雲臺玉京左殿)
(卿相何況於世人皇帝下求一小臣如許難)
(得即棄儒書學道尋師初遇西州趙公遂法)
(師學讀經籍聲啓朝修禮念之道精志不休)
(三十七年漸覺沈昏困老无力又仰天而歎)
(曰何幸天生我愚身學儒儒道成而不榮學)
(道心志苦而不明豈非我身无宿因福運命)
(不行奈何任老而死須㬰之間悶絶而死死)
(中忽見一女人甚美貌絶世告存曰汝學道)
(不逢明師不知修行求智慧之心堅金剛之)
(身勞蓮花五色之蔵唯學歌音之聲誦讀閑)
(語作小兒之學學哢音句之能去道漸遥若)
(爲得道汝可改行別學須往少室山中尋九)
(靈先生九靈先生是老君分身也一云是老)
(君弟子王夫人人生善修行隂功隂德今道)
(已成須以早去勿在遲遲於是施存得覺便)
(往少室山中尋求三月日不遇但以清淨齋)
(心不移忽於路傍逢一老人年可七八十許)
(皓首行歩如虎力狀可負别人施存視之良)
(久知是神人即走趣下情而拜路人驚怪問)
(曰拜此老人何也衆中有一人曰真人相見)
(趨謁之禮也於是九靈先生責曰汝來何遲)
(吾欲將汝入王屋山謁六甲夫人久待汝來)
(天曹有符下令授汝修行六甲隂功服符治)
(身身今已老何不早修於是施存伏地叩頭)
(再拜唯稱死而再生得遇見先生伏願先生)
(教以不死之法得延賤下之軀不死伏爲奴)
(僕之使使不論年月唯願收録以乞餘生九)
(靈先生便將入王屋山三年教行躡歩天綱)
(地紀之法吞餌六甲靈飛之文及授地軸之)
(符籙二十四階常轉地軸天關隂而修滿十)
(四年道成已將一壷可容二升之器以包羅)
(大羅天之下太極之中世界以入壷中或壷)
(爲六甲營出炁禁之術爲籙授度世人以行)
(隂功隂德豈非心之至而感神人爲師教授)
(成道後更遊世七百年至晉時爲費長房所)
(遇教長房縮地脉之法三日宿壷中受法歸)
(早三周年一旦太平金闕後聖玉皇上道君)
(使仙人玉女下迎上昇爲左仙上卿之位如)
(世太常卿相似果其太上大道不違施存之)
(願見賜仙卿)第三條隂功學道法成隂功可
濟若道功著常觀世間有凶神毒龍妖鬼妄
行狂風暴雨傷損人物不論水陸須歩躡天
綱地紀各三遍(具前說歩天地綱圖)散爲禹
歩九跡十二跡或十五跡常轉配天關舉手
指之三六九(註或三度毒祅自止可不損其)
(命六度指病九指須死不可妄行禁殺非道)
(也須以察知實以害人妄作祅怪三度兩度)
(人物衆皆是不安乃可動法歩綱)度其妖自
止止而即放不可便殺殺之即捻某龍神鬼
之妖精獸等刀支其妖獸等即三日内自死
後聖君告金鎖流珠掌訣衆物龍獸等用訣
刀支皆在此中用此看驗得君曰不可妄行
行者皆傷他命有罪於衆人物人物不安傷
人物命或作水旱敗傷衆命以法收斬(註天)
(關所止指是九指是斬也)以一命而救得十
命謂之倍功救數滿三千白日昇天(註風按)
(晉書神靈異記曰許遜身爲旌陽縣宰而學)
(神仙禹歩之道忽蜀山大蛇三條漢江毒蛟)
(六條共蛇爲祟喫人前後横江截嶺捉人爲)
(食上天知聞遜法成禹歩躡跡配轉天關收)
(而殺之不過九物之命而救者十萬餘人此)
(蛇作夢於晉歩帝臣今食江淮人十五萬人)
(也晉帝大驚不逾二年遜獨獲斬遥敕封遜)
(正朝宰相固讓不受地府書奏天曹天曹奏)
(上帝太平金闕後聖玉皇上道君遣使下迎)
(賜遜白日昇天家口拔宅而去世也)此之故
殺而无罪却獲隂功又或有精妖祟人累代
皆結縛不斷或是隂精邪祟疾病人口宅舍
不安人多疾患代代不休者此准
太上老君符命與符治病病者得差轉配天
關遥指之九度并救六甲中某日直官名從
官人數直符吏等名急急催促如此治病符
能變爲神爲吏斬彼妖祟而其病立差如此
之功上天爲上上玉帝遥喜祕之勿妄用
　右六甲隂功三條(餘七條在第十四卷)



金鎖流珠引卷之十七















金鎖流珠引卷之十八言八
　(中華總真大仙宰王方平張道陵趙昇王/長司命李仲甫茅盈許玉斧等係代撰述)
　(中華仙人李淳風註)
　　　六甲隂功下
第四條隂功老君曰夫學道之士於世修行
之功道法精能符力成就忽有百姓及官人
被時行瘟毒瘴氣疾病染者死傷可以捻瘟
鬼目禹歩九跡三歩配天關指某方(某方是)
(病人居處)三度然後與符帖一一救之立差
其家有十人三人四人五人見染頓重欲死
者與符吞之立差未病者帶一符令共一牀
坐卧炁不相染易永令病者得差不死未病
者不相染易一家有十人得十功一家二十
人得二十功此符法隂功之大也祕之勿妄
傳非人言功十條此條要驗并後聖君授章
於六甲及六甲夫人(章在流珠上篇)後聖君
告天師道陵六甲之中十條言功治除瘟鬼
救人條其功甚大卿可自身及弟子觀世人
中有被者急與治之世人甚畏此疾卿能救
之萬民喜歡皆言功力微妙可以聞於上天
一生身障之罪應言消滅可寳而祕勿傳非
人昔張天師未行此術之前中國人民往彼
故師求治往彼者皆滅門非呪術小小力之
所能及也(註昔西國胡人師第三人入中國)
(呪此鬼此鬼不伏行炁衝殺其師第三人具)
(流珠中篇具述不復重耳)其瘟鬼訣目在左
手第四指第三節瘟鬼訣目節上右邊欲近
指甲是瘟鬼刀支(註捻鬼目鬼自伏走去捻)
(鬼刀支鬼三日而死大驗昔左慈字元放江)
(東人善禁鬼魏文帝聞之詔禁瘟鬼鬼知來)
(哭而相謂曰江東左君以銅爪捻我目我當)
(去耳不去欲以刀剌我當即死大哭而俱去)
(三日之内宫中病者差不病者永健不相染)
(易也)太上老君授八蠻籙中有治鬼符吏存
之如圖符瘟鬼自走不走即死大驗能助隂
功
第五條隂功老君曰夫志心之人學道本以
慈心濟拯人物爲本制邪結正爲心若有邪
正炁不行不降如能行符藥治邪妖之精不
干正且之心邪者亦與一符兩符與吞正之
如有久染邪疾纏綿昏沈之者十年五年此
是老精鬼魅狐貍䑕獺之精以符帖追斬之
无妨救一人是一功誅一精是二功誅之法
以躡地紀飛天綱各一遍散九跡禹歩一遍
配衣七星轉天關而指某郷里某人家三六
九指即存中下元六將軍往彼人宅上放水
放火領兵三千萬衆出如圖到彼如中元三
將軍在流珠經圖中存到門捉鬼收誅之大
呌遶宅往往如此三度思存其精自死疾病
便差此隂功亦可爲大世人敬愛
第六條隂功修行之人功力巳備坐救千里
可能以符救人征伐帶之於人身上辟去刀
劔不傷害己者可取六甲日呼六甲之神歩
禹歩三歩九跡以配衣手指之三下即給行
軍火符與帶永不被賊傷害此身也如若是
大將軍求欲爲國殺滅彼賊衆即與之萬勝
神符與帶之能使刀劔不能傷害欲令帶符
軍强爲國者可以歩地紀九遍天綱三遍散
禹歩九跡三遍十二跡三遍十五跡三遍訖
配衣轉天關指之法望彼賊之方指之九過
捻彼方人刀支(註看賊在東方木人刀支西)
(方金人刀支南方火人刀支北方水人刀支)
(四季土人刀支一云亦隨方配金水木火土)
(用之亦得此兩法同前)并隨方用水灑之彼
衆自敗此法要祕不可妄行前聖君出此法
者所以救有道之子難并助有道之國難不
可輕用非子之命立在須㬰前聖君又告雄
黄赤色者書大劫二符(符在立法中故不具)
又書入軍符及六甲隂符六通帶之入兵萬
不傷一(符在流珠中外篇兵法中)
第七條隂功天久雨不晴百姓頻被災潦傷
損州縣郷里人物漂損者可以夜於隱宻之
室躡地紀三遍飛天綱三遍訖散爲禹歩九
跡至十二跡十五跡配衣轉天關三指黒雲
暗處三度訖便出符牒彼社廟限某日某時
晴即晴捻龍目(註目在左手第一指第二節)
(上左邊近爪甲邊急捻之也)
第八條隂功天久不雨亢龍所爲百姓種植
焦枯田苖焦死若此的非天命令旱者(註天)
(令旱不可妄爲損龍之命上天賜龍罪應時)
(天誅也)前帖土地龍神所爲不肯行雨者即
夜於中庭无人之處歩地紀天綱各三遍散
爲禹歩三歩九跡三遍配衣轉天關三指深
水之溪潭(註潭中計合有龍有神靈水府之)
(即即得當時應驗雨下速於水火之急也)平
旦書直日符及九龍水符連牒牒土地社廟
(註古无城隍今事須先言城隍神官及地界)
(社廟水府靈官與直日神官集衆令便畫時)
(下雨急急如律令)所由神官速畫時下雨約
限若干日内通潤百川應口手之驗
老君曰吾授此法於世流行以與修行志道
之人出世救人以著大功救得一天下人物
皆得安心喜樂者也不可思議承此功德進
益仙階此第八條中一切聖真皆久以留心
志學學得此法積功易滿是逕門得道也後
聖君授告龍符三道二道是六甲籙中直日
神之符(註在六甲籙中用檢取)一符正告龍
符以依法行之速於水火
　　　告龍符





　右使龍訣在左手第二指第一節是也
太上老君曰夫人學道之驗者未能知此使
神役龍伏鬼之法去道漸逺不可妄行其道
佐佑人身吾見今時學道之人唯以聲像爲
道(註風見上古无爲之教今正入有爲今人)
(聞聲耳目俱䖍誠見像心神俱起信誠歸心)
(雖一時起善不合道源與道倶乖徒修造彌)
(天積山之功身老自敗而散故上智之人)不
(以聲像爲教故是小人嘻哢之功徒行於世)
(也)以識性爲德(註老君此言訓學者言當今)
(之人以强作知識之性真名有爲德之心不)
(是无爲之德性也)終老一生虚以困苦求修
如此之人世間論萬无一成吾常歎此故留
隂功之條有十此條爲上昔舜帝時天旱一
百日帝命羣臣乞雨五十日日中曝人以渇
乏死者甚多廣遍九州山熱草死石同火炭
不可立人忽有二仙人因行之次歎曰此等
何人爲此苦熱中作樂何也對曰請乞雨降
仙人曰雨是龍行豈關人請官人對曰請龍
下降乞行雨也仙人曰子見龍識否曰識子
既道識龍龍在何處不請行雨於是官吏一
時下拜請示龍仙人忽爾以手指一人脚龍
行虎歩(註手指是轉天關也脚爲龍虎行歩)
(即今之禹歩)行三遍訖叱叱何不行雨是時
龍走起拜拜訖曰天不許行雨一百八十日
某早兩度潜行救人皆被地府欲奏此度不
敢行行即被奏奏聞上帝必天符下誅龍身
仙人即覓紙筆書天符帖帖社廟神官與龍
同行雨當時社廟神龍領得符帖應時行雨
雨限一日内限足(註按限一日内足此法太)
(辛苦龍神急切行雨須以狂風白雨吹拔樹)
(木此仙本意潜行雨須令急速恐天禁雨潜)
(行取遍罪任責龍如上帝不責龍即得命如)
(責龍恐損也此時不責爲是仙人慈悲救一)
(切世界人之故不責龍罪却得賞社廟及龍)
(神八部江海水府靈官衆得遷階訖來一一)
(謝此仙人)今若得此道但限三日五日内雨
足却爲大功神龍人俱喜依限雨足須遷賞
其功効決在法師以量功舉可賞酒樂後有
三㑹日別表醮言功(註有一法不醮但上言)
(功章狀此不可也其三㑹日是大醮日合設)
(將軍吏兵之日如世天子命諸侯臣案領三)
(軍相似每年事須春冬二時設不可不爲不)
(爲違國之命今此三元籙總取三元日醮并)
(與一狀與言功即得不必要須奏章事事恐)
(煩上帝道君)第九條隂功太上老君告方諸
男真王方平韓非正女真李夫人王夫人紫
微夫人等七十二大真人曰夫世有志人修
行隂功其大者莫過救人濟貧喜神理墓修
墳(註理墓者昔黄帝因巡於太山路有埋屍)
(被水衝地以崩裂中有數千露曝屍骨帝見)
(命以衆民一一與收板隔地以髙山取不植)
(之地深孔而埋之築土髙三尺名之曰墳也)
(因此之後世人以學黄帝此埋葬法四斤大)
(板隔四邊土一斤大板當上蓋之此是造塜)
(之法也乃至令人以棺器爲板槨轉加新竒)
(號曰墓後夢中有一千餘人來見謝言曰陛)
(下治人有道治鬼有德令臣某等約有一千)
(七百餘人伏蒙陛下賜天恩爲屋蓋著得免)
(某等曝露屍骨某等昨日已上天曹通辭言)
(蒙陛下賜恩移埋屍骨之功天曹與爲倍功)
(之數從此之後四十五年白日上昇雲天當)
(爲上等真仙也後果如所言)獲感通神(註黄)
(帝本章出從立塜深埋死人之法教世世人)
(學之後以功彌滿世界神鬼喜歡人死之後)
(或有精魂强智者得爲天神地神社神稷神)
(不强者爲鬼鬼中亦有上中下三等之號上)
(等鬼以福祐人善行報人之德中等鬼不以)
(福祐人亦不以禍加人如此二等早得託生)
(於人天之報名善鬼太上喜念之不令受道)
(法籙之人所損恐其鬼失生天之路下等鬼)
(常以行禍害祟人行疾病於人世太上後聖)
(二君大嗔責之常令受道之人以法訣收而)
(誅之一被道科之後鬼魂入北帝幽獄繫連)
(年不決斷縱得決斷不得人身託生唯淮天)
(科以託生爲毒蟲蛇蝎之類百死十生不復)
(人身人龍慶賀百川靈獸獻上瑞圖四海龍)
(鱗進於珠玉豈非帝行隂功之德感通也)又
老君告苦行真人郭晉卿等曰卿行苦行救
人莫過種福果熟於後人賜寳賜薪給於見
乏如此之功可大可驗得道也又以燒錬銅
鐵而作假色金銀須薄取半直(註半直真金)
(十貫一兩假色者本是銅鐵而一兩可於半)
(中取半則二千五百價一兩而上亦屈於本)
(人不可妄爲而此法是前聖後聖教有道之)
(士爲之者供自身衣粮及家口等并以布帛)
(作衣服於路詐作遺失之衣服將布施貧病)
(之人以求隂德之福昔有數真人爲此之行)
給身家之用兼救貧病此亦爲大功不可妄
惑於世稱爲真金重計珍寳髙價誑惑世人
之忠平者如此之罪甚深不可更覓隂功之
報慎之(註昔隂長生假金錢故作遺失以救)
(貧乏往往如此以獲隂功也今人妄以將此)
(道誑惑平人云燒得此金爲藥天下竒絶堪)
(爲仙藥豈有仙人行此於世且仙人皆受輕)
(身之法可以意量肯食金石之藥輕身飛騰)
(甚失見也)
第十條隂功雜言真人行隂功及師弟行隂
功之德
金鎖流珠引卷之十八















金鎖流珠引卷之十九言九
　(中華總真大仙宰王方平張道陵趙昇王/長司命李仲甫茅盈許玉斧等係代撰述)
　(中華仙人李淳風註)
　　　六甲隂功下之下
老君告東來子曰(註東來子是禹之子學道)
(不行隂功唯行陽功功心巧好造樓於空野)
(之地上像道家形影欲將此爲一生之德欲)
(乗此功德圖身得道稱我造十萬餘功合得)
(大仙一旦忽二冥使追赴太山門下被問何)
(因造臺妄殺生命祭於川野之鬼牛猪羊驢)
(數十頭疋而言汝也汝答承伏殺他我即出)
(汝之罪若不伏即當禁身責問爲汝父理水)
(有功今爲太極真人不可兒受殺生之罪我)
(當爲汝減父之福以當救汝得放當歸世俗)
(作隂功過度他生命即得成人百劫千生不)
(復來覓命也來子應曰承伏畢推官果與諮)
(太山君君放即還死經七日而活活後常以)
(直心不害物命常以巳財帛贖合死者生命)
(放之無限往往如此或以人禁繫鳥獸常行)
(歡心令放或以施食及衣於禁獄之囚如此)
(三十年間先殺者牛羊猪驢馬畜等總託生)
(爲人永無怨對如此之小功著上感太上老)
(君示見正說隂功行歩履天地綱紀之法施)
(此六甲之功一旦忽通神威感天地驚動人)
(物仙人也老君再降賜告大隂功)卿立身先
是好起樓臺殺生祭祀神鬼將此以欲治身
求真(具前注)既因冥使告知今心知悔過今
當正教子著隂功功之有十一則服六甲真
符以治身疾二則真心不損不害不殺不傷
不邪不淫(註自有妻妾不合妄更侵淫他人)
(也)不妄不佞不盜去九等之惡爲九等之善
一慈二孝三心有敬四身有禮五行仁德六
少言語七不爲人之先(巳雖大於彼人亦須)
(先讓他爲先不損於巳之德也)八不妄害鬼
神九常懷學道得道後救度一切人物(註昔)
(嚴清常以燒炭賣與貧者減三錢四錢一秤)
(或以見乏者與之一秤二秤如此三十餘年)
(一旦有玉女下授十卷符籙六甲爲先令清)
(跪受一一分付教以修行六甲符清對曰清)
(不解書玉女曰猶解九等隂功何不讀書學)
(書取識文字書但得成即得於是清便讀史)
(書不識文字玉女教之不能書玉女教寫如)
(此三年成書學滿腹問無不知聖也常行救)
(治百姓疾病之功傳出弟子皆以治病爲事)
(時號曰嚴君之道)後聖君告天師曰卿爲師
行教弟子行隂功者有二(註一師須明弟子)
(心二弟子孝於師)一師先明弟子有心无心
有信无信(註今時多有弟子有口无心若此)
(等之人切不得輕信傳事須信重他心不可)
(頓辨得辨得即師亦无失即可具傳小法一)
(階)若是志心好樂仙道日夜思道樂真丹懇
供辦師量事依科中一一減信以行隂功二
弟子日夜知信心真直常隂念道孝師師亦
感通常示見弟子弟子呼存行用立驗應於
弟子心口所爲皆遂除三逆之外隨意所欲
(註一不逆君言二不逆父語三不逆師教此)
(三條是天師注授王長趙昇語訣行告弟子)
又告天師曰夫與人隂啓至道至尊得達者
是名心願啓善利人是名隂功而名行隂德
天常善之後子孫繼代仕宦不絶(註善啓救)
(病拔度災厄但行善事凶惡不爲常心行濟)
(國救人故名善事而功德成就白日昇仙也)
若啓願凶損物害人若啓至道至尊雖應終
不大通行再啓得行害人損物是名隂謀而
名行隂賊天常惡之後子孫必有疾絶(註縱)
(有子孫不絶亦足疾病无官無職而爲下民)
(也)吾此言再授卿知令卿須係代爲師而教
後學勿爲惡願皆須常善言(註聲教爲善言)
(心行爲善願也)善願爲上老君告北斗真公
曰夫人行隂啓(註啓善言善願願除妖辟惡)
(口舌厄疾中有人鬼名不欲人聞者可以隂)
(啓奏低小聲讀之勿令外人聞聞恐爲所說)
(入一人之耳出百人之口不可令聞爲天曹)
(未知人道妄傳以爲怨對神鬼所知恐於雲)
(中及關天門三所爲勢力神鬼所截關奏不)
(允達於太上御前諾下天曹下)卿須急與關
奏上玉皇若待地府二符俱來而被怨對怨
炁及隂官地府故炁共爲所截不御達也卿
須勿待隂陽二符(註符吏也夫人以順事閑)
(章表關奏之言音調聲律言語髙響欲人所)
(知即集地府及法籙中吏兵衆差隂陽神六)
(甲中二直符先啓北斗君北斗君轉啓關奏)
(君方始達章於天師君老君時天師君號釋)
(師佛呼帝釋是也後聖改此位爲天師姓張)
(名陵天師君署訖只御達上太上御前中理)
(恐爲天地水三官妄以前奏云某乙奏章有)
(妄太上无極大道太上老君後聖玉皇上道)
(君等二聖不與𠃔達順慎之所以置於隂啓)
(奏關之科)老君告妙行真人曰(註妙行有八)
(人正妙行姓真名定光)夫人學知十等隂功
於人物之者得此門長存行之不逾五六年
間便得神道與通得通神之後唯以善救人
物人物積受其恩漸聞天曹事與關奏太上
太上喜之一一聽與御諾天司便注言功於
仙籍功滿三千太上給以十直仙童十人(註)
(日得一人玉童二人玉女真官一人從官隨)
(日人數直符二人)十二直玉女十二人(註日)
(二玉女直一人與録隂功一人與外人物關)
(奏行通啓章表之事聞天曹便轉與聞奏太)
(上御前)真官一人(註甲子即王文卿乙丑龍)
(季卿六甲中用周而復始无極於六甲中)從
官隨日人數當直以依日呼其名而使之應
道存而所用无犯也(註使應道即无所犯不)
(應道使之即犯科律也)直符二人(註當行直)
(日之符以救人物之疾害也)當直修行六甲
隂功之人輪轉無闕又無犯者(註犯者妄行)
(用害人物妄言惑人令以淫祀六甲隂功玉)
(女六甲君北斗君大嗔惡之反以爲禍禍人)
(此名狐假虎威之義惑人求財其罪兩及一)
(爲惑人大罪二被惑人之心身本无厄疾妄)
(於北斗所求即云有厄此妄天地之罪被轉)
(天關之神嗔人婬祀因轉關之次便轉手指)
(本生宿星此人便却招罪受病減筭注入邪)
(道如寳有災厄修行亦須依北斗儀不得妄)
(爲亦是有犯也)一一計得隂功滿便仙也後
聖君𠮷天師曰六甲之隂功可大功也夫天
地聞萬神皆六甲君之部使也使之功理正
直行於天地間人物慈心愛敬施法惠恩流
福潤及於蒼生而稱善行用神靈有功不殺
不害不妖不妄此名隂福流濟(註或符術治)
(病或決龍行兩千州萬郷濟潤邦國百姓歡)
(泰人物俱安其功可大功也)千州萬民歡泰
功積山嶽非卿一身一家繼代得福仙也使
之不依經師僞行妖妄令人淫祀天地星宿
其罪反招減筭奪壽彼此俱被責罰夫正一
之醮自有儀出三元(註天師口訣告王長趙)
(昇曰夫正一之法起自老君老君祕此法於)
(天臺次經劫數嵗後再出號爲後聖君從天)
(降下授吾兼賜授科儀三㑹醮酒供養如世)
(之社㑹也如軍有設也皆須依時失時不可)
(別日醮醮即失科也可爲天地三元一元得)
(一日爲社㑹太上老君後聖君許以此日禮)
(集三元五行六甲七星九靈九精二十八宿)
(三十五官四十九官百二十官將等領天兵)
(百千億萬領星萬像是此日降㑹歆饗皆以)
(醉飽得福於身家并及下元五嶽四瀆社廟)
(土地靈官得醉飽主人受福若非此日妄爲)
(醮㑹或稱本命或稱甲子或言四時八節皆)
(爲醮祭用燒錢財此入婬祀閑鬼野神妄來)
(就食正一之神星宿之神都不來降唯身中)
(籙神三將軍在身者得食在天地者不得來)
(降食即大怒反損其身何更欲求福德卿爲)
(吾之弟子慎勿爲此若不依永以失道反損)
(身家慎之)醮祭須依科行萬無不合天地水
三官之神使令得道之力若不依永招非横
即名隂災(註災禍之別名昔有人常行婬祀)
(得罪分明)何更覓其功德卿須知之分明教
授正一三元法籙弟子勿行婬妖妄惑世人
但依六甲之功自然得道不失
老君曰此名六甲中十隂功也修行之人得
而寳祕勿泄但依此修奉自然得道
　　　六甲靈書陽功
又有六甲靈書說陽功有十篇故書之十訣
略記其名(註太上老君傳中具說也)
一是廣起因縁集社衆造土木樓臺觀舍積
功千萬謂之陽功不入隂數後聖君曰此人
結集社衆造此功夫來生得爲仕身有財及
髙堂舍居子孫富而无貴
二修齋誦經功積萬遍此名陽功不入隂數
君曰來生聦明耳目清正有善男女孝順有
官
三勸人行善令人布施捨財千萬此亦陽功
不入隂數君曰來生爲人之長爲肉食人衆
之首子孫繼代爲之
四行心捨力廣造土木結架殿堂嚴列山路
此亦陽功不入隂數君曰來生得爲男身有
官職富有奴婢人力驅使二代不絶身反即
更不如前生大道忌此心
五鑄造鍾像功結神仙像現世人一時之善
此亦陽功不入隂數君曰來生能歌唱亦得
端正身而財食乏少
六能讀呪辭閑妄呼誦揚聲髙呌叱罵鬼神
雖救及人亦是陽功君告天師曰此功不得
平出於身而雖救人爲叱罵多故來生少病
而乏子孫
七路川開井施水及漿此亦陽功雖施惠往
人合隂言功爲往來云某乙造并君曰此人
後代子孫受半隂功自身陽功託化爲善惠
給急乏之人
八因官借力救捘人罪亦爲陽功君曰來生
得福或此生得報善陽功也
九造建橋梁往來通濟亦爲陽功君曰來生
常得往來人惠及
十受結受戒清淨心神不以婚娶棲山髙上
君曰來生得道无爲
右此名十篇陽功不入隂數昔髙真上仙皆
以行隂功隂德不比十行所爲昔仙祖聖君
殷周之朝三爲柱史四爲宰輔事六十四天
子七百五十一年而西過關往胡國(按傳云)
(有妻入十四人有子二百四人内傳云云)化
胡王爲佛仙後上昇爲太平金闕帝晨後聖
玄元上道君繼代而行隂功積而爲隂德善
教无爲之道不假棲止山林之人久久髙上
過去今身來生受善報不失
金鎖流珠引卷之十九





金鎖流珠引卷之二十言十
　(中華總真大仙宰王方平張道陵趙昇王/長司今李仲甫茅盈許玉斧等係代撰述)
　(中華仙人李淳風註)
　六甲七星歩躡爲國戰賊救度災厄符法
老君曰七星六甲之子也(女子七人也或曾)
(爲皇后皇妃嬌女等各衣花服)起自五姓六
甲之後盤古之初即有七星見爲天人所見
此即是元始之號化大道之始生生乎浮天
回轉於一日一夜周天指地度數俱足謂之
七星主十天萬民之死籍又主生人疾厄災
衰禍害殺滅鬼神乃前聖大道君所主部使
也服以六甲符之功合而使之(六甲是七星)
(之父母故服六甲符者圖欲部使七星也昔)
(太上老君服之長生部使七星隨手所使又)
(施存李登孟先李夫人西王母麻姑王方平)
(無不攻五行六甲即使北斗得仙也縁北斗)
(主殺隂官所畏鬼神受使不肯北斗使者所)
(手指之即死謂天關指處皆有死損故上聖)
(使令一日一夜一周天遍也)及配隨衣著故
流珠謂之配衣昔上古大仙修行不祭醮北
斗小仙短見即醮北斗謂何也爲北斗是六
隂之神好殺不好生太上大道君惡見之故
以敎太上老君繼代配爲身衣使之有二十
四條(具注於衆事條中行事也)具列於左
第一條躡地紀順倒反三遍訖(順倒是躡地)
(紀綱起於前也從地上天之義)誦十八呪一
遍飛天綱順倒反三遍訖誦十一呪一遍爲
國遥指言指千里亦得但得在某方即遥作
法反賊兵衆令我國家兵將全强賊軍逆氣
全軍大敗三遍爲之授符本國大將軍帶之
全强彼賊大破驗歩呪訖過符捻訣(訣在左)
(手第五指第三節上右邊以朱墨塗之二十)
(日彼自心驚不敵)後聖君曰爲國救民安平
殺逆即得爲上等隂功若妄作異端背反君
主天關返害於子身立見禍也
　　　前聖入兵符



右入兵符吉能飛騰千里
　　　前聖主兵符



右主兵符吉北斗命轉天關指害我者賊符
自能飛騰千里
勑符曰白虎主萬兵玄素玉女爲某將軍解
災除禍以令大將某乙戰勝兵强彼賊准符
告命速敗兵亡急急如白虎將軍律令勑畢
用紅袋袋之繫大將軍左肘後一千人書一
符(一千人衆用一符大將軍帶萬人即十人)
(帶用之强兵大戰勝也)後聖告曰此二符老
君授戰難賊法用萬金不傳(一云用加式助)
(符)
第二條飛天綱順倒反三遍誦十一呪一遍
訖即歩地紀順倒反三遍誦十八呪一遍散
爲禹歩三歩九跡轉天關指金銅六符一一
用救人物疾病兵法心手相應速於水火(後)
(聖君授天師此符告曰此符告命五行而使)
(使者北斗關也今有九符二符是前聖出乃)
(主兵命九星轉關指賊救人也)
後聖君更授七符
　　　太上後聖君賜與師子王符第一



右符治白虎痛風走者痛如刀剌仙人起死
而更生大驗不可妄行之妄行之人必被天
責後聖君告天師曰非至道友内親國君郡
主不可妄行
　　　太上後聖君賜與青龍符第二



右符甚能追攝龍神能令晴雨立在須㬰爾
能追妖狐魅鬼天上精祟使追皆得大驗後
聖君曰惟國郡令正可使非人不可也
　　　太上後聖君賜與白虎符第三



右符甚能領兵不傷此兵中用能破滅彼善
無失一將軍佩之一符力敵一千人後聖君
告黃石公曰兵是陽盜白虎神故能辟兵與
北斗有轉關力
　　　太上後聖君賜與朱雀符第四



右符甚能尅於五金神亦辟兵中刀劒之用
甚與木德相冝治邪病辟口舌禁天神使雷
公追電師電母使之無不如意後聖君曰此
符禁人行陽呪辟非毀相詛
　　　太上後聖君賜與玄武符第五



右符甚能辟火災并善禁人身中三尸蟲甚
能遷宫福禄并通司命司録添年益筭収捉
水中精祟用使追蛟龍虎豹後聖君曰此符
如人積隂功隂德行之大驗
　　　太上後聖君賜黄庭將軍剛風騎置
　　　符第六



右符甚能治蠱毒祅邪并帶之及上章表用
之令得通達并能度災厄
　　　太上後聖君賜柱天將軍麒麟鳳凰
　　　金翅等符第七



右符甚能追捉逃龍天獸天狗及師子一切
毒精祅獸皆追之立到龍化爲魚物見靖中
太上老君曰此九天符者太上大道君授我
我以代代授傳有道之人以防身家助國救
治深災拔度重厄之人欲行之以紙絹等封
之二重勑印訖又從香上過重勑以錦袋盛
之病者帶之立差災者立散兵者立出厄者
立度所求如意所願立成所捉立到所指立
生此符常有仙官助衞玉女從行所在社廟
拜送扶迎天官從神一符五千餘兵從此符
行此符性直邪曲不行若道友山棲志士遇
非害及國君大臣即與拯濟救之速於水火
此九符是造化元始之文太上大道君再修
之當以授余余再又加添及傳後聖(後聖具)
(前注說)後聖再添獸形呪等傳諸大眞童君
及天師告天師曰前聖後聖皆以此符告命
北斗眞公令七星行紀察天歩行天令校量
功過分别隂陽(得上隂功者自然見身受此)
(功德若上陽功因縁者是過去未來受此因)
(縁也)決定生死十日一報太平金闕此是得
道門戸不離六甲七星此之九符百無不通
謂之九天大隂符也上帝祕惜非道不傳老
君曰北斗如世天子立御史臺推勘功過相
似志人愼之勿以婬求(婬求者無端無事啓)
(告北斗君求福却被減禄不可妄行之縁北)
(斗君官如世掌法掌律之官常欲以明察天)
(司以爲糺斷不受曲求求故招其罪)勿以婬
祀(注同前卷具也)
第三條順倒反三遍飛天綱訖呪具如前一
遍及更歩地紀順倒反三遍訖呪十八道一
遍訖即自言某乙某月某日生是某星下生
主行年本命一生之中災厄當與度達以符
禁帶之長天晴明日夜看本宿明即少災暗
即災起事須法而鎭禳之萬無一失


金鎖流珠引卷之二十










金鎖流珠引卷之二十一辭一
　(中華總真大仙宰王方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　二十八宿旁通曆仰視命星明暗扶
　　　衰度厄法
二月三月四月五月六月七月
　一日(奎胃畢參鬼張)
　二日(婁昴觜井柳翼)
　三日(胃畢參鬼星軫)
　四日(昴觜井柳張角)
　五日(畢參鬼星翼亢)
　六日(觜井柳張軫氐)
　七日(參鬼星翼角房)
　八日(井柳張軫亢心)
　九日(鬼星翼角氐尾)
　十日(柳張軫亢房箕)
　十一日(星翼角氐心斗)
　十二日(張軫亢房尾女)
　十三日(翼角氐心箕虚)
　十四日(軫亢房尾斗危)
　十五日(角氐心箕女室)
　十六日(亢房尾斗虚壁)
　十七日(氐心箕女危奎)
　十八日(房尾斗虚室婁)
　十九日(心箕女危壁胃)
　二十日(尾斗虚室奎昴)
　二十一日(箕女危壁婁畢)
　二十二日(斗虚室奎胃觜)
　二十三日(女危壁婁昴參)
　二十四日(虚室奎胃畢井)
　二十五日(危壁婁昴觜鬼)
　二十六日(室奎胃畢參柳)
　二十七日(壁婁昴觜井星)
　二十八日(奎胃畢參鬼張)
　二十九日(婁昴觜井柳翼)
　三十日(胃畢參鬼星軫)
八月九月十月十一月十二月正月
　一日(角氐心斗虚室)
　二日(亢房尾女危壁)
　三日(氐心箕虚室奎)
　四日(房尾斗危壁婁)
　五日(心箕女室奎胃)
　六日(尾斗虚壁婁昴)
　七日(箕女危奎胃畢)
　八日(斗虚室婁昴觜)
　九日(女危壁胃畢參)
　十日(虚室奎昴觜井)
　十一日(危壁婁畢參鬼)
　十二日(室奎胃觜井柳)
　十三日(壁婁昴參鬼星)
　十四日(奎胃畢井柳張)
　十五日(婁昴觜鬼星翼)
　十六日(胃畢參柳張軫)
　十七日(昴觜井星翼角)
　十八日(畢參鬼張軫元)
　十九日(觜井柳翼角氐)
　二十日(參鬼星軫元房)
　二十一日(井柳張角氐心)
　二十二日(鬼星翼元房尾)
　二十三日(柳張軫氐心箕)
　二十四日(星翼角房尾斗)
　二十五日(張軫元心箕女)
　二十六日(翼角氐尾十虚)
　二十七日(軫元房箕女危)
　二十八日(角氐心斗虚室)
　二十九日(元房尾女危壁)
　三十日(氐心箕虚室奎)
右具推一周年一十二月有三十日筭其所
本身屬宿即從一日而始畢於三十日隨月
而配之上古大眞太上老君受元始道君之
教也文書謂之二十八宿經有一十二卷二
百紙廣大卒難㝷究後聖君降南山(大業十)
(三年下降長安南山今名終南山告風有唐)
(李氏之王天下也今撰略二十八宿經爲十)
(二月三十日相配則行旁通示人筭配本星)
(即視知哀盛)令風旁通撰略併爲要訣敎以
志人故因上聖所出旁通記也
太上老君曰夫修長生人得知本生宿(本生)
(宿是生日所配者是也遊宿者生命所屬生)
(地宿也假如本生星正當位是遊宿犯本宿)
(甚惡有災甚凶遊宿較輕此二事盡須思候)
(之明則身無災暗則身有災厄疾病須早向)
(前依符法啓謝之即得消滅疾厄度達衰厄)
(之事)所在之處每至本命日夜晴明即夜非
人行時潛看明淨者吉暗動者有災不見者
大厄至即以躡地紀飛天綱各三遍散爲禹
歩轉天關指有衰厄人鬼之鄉(夫人所生皆)
(有災厄之地假如金命人長生在巳沐浴在)
(午冠帶未臨官申帝王酉衰戍病亥死子墓)
(丑敗寅絶卯是也如五命總有災厄之鄉不)
(論見宿不見但有衰即爲之耳)即以自消滅
常一月三度爲之即星明朗身則無憂厄災
害自消滅夫學志道之人皆須先明此法乃
可活得眞身若也不明衰厄之事致病而死
此法能與人消災度厄去病救得六親道友
之屬長視本宿星小暗不明或不見或使(星)
(被差爲使失位殺本宿星下生者一百八十)
(人隨方也東方一百八十人西方一百三十)
(六人南方一百六十四人北方一百二十五)
(人中宮一千二百人何也中宫屬土土失位)
(倍多諸方損人人應不知知者歩躡性法自)
(出一身更救十人亦得但是二十人宿凡一)
(宿下應有幾千億萬人在此星下生也若能)
(歩躡出得百人天下不覺何況一身及親友)
(三五人猶實能救得是人自不知公然受其)
(冥使來進呼取死爲極痛哉)逺天邊本宿下
皆殺人千百夫修生活身人長以看本命位
自星宿以知自身王衰之候此道甚要無故
身不衰病又星明朗即不用爲歩躡并祭醮
用者反招災禍於一家非獨一身老君徧令
禁之并白衣不受反師道之人常令天關使
者轉指其人本命者後聖君曰白衣不受金
鎖流珠七星六甲引書等人并及罔師(言罔)
(師者口辭妄白師借經圖書畢冩不受或即)
(受畢如不今師押署輕師稱已先有及稱别)
(師邊受得如此之者故罔之罪不得其死何)
(況更覓其道於身自不得其安)誑道之人天
地水三官自知必被三官上奏道祖下白天
師祖師俱責此誑妄盜道之賊身身家全被
天誅滅皆不得其死(昔有張山子名初見小)
(王夫人是阿母之女也有此書一心禮敬不)
(曾失節如此以渉五年夫人念其志心即與)
(關奏奏後書冩冩畢授受後不令夫人押署)
(後行用躡履關斗甚得通神一千年間行不)
(絶夫人見之不將爲過任行用忽一旦夫人)
(於山房靖中見七人總衣五色衣稱天使我)
(下勘張山子盜道之罪夫人曰他有何罪使)
(者曰罔師盜道之罪夫人敎他於某乙邊書)
(冩金鎖流珠登天綱躡地紀之法六式九符)
(之經皆以財帛金銀納某乙某乙與奏名上)
(仙訖然後冩書冩畢隨楚人葛越而同壇授)
(受畢而去使者七人齊問夫人與署否夫人)
(心思記得他忽去不令仙署使者曰只此便)
(是罔師盜道之罪天令伐之夫人全得不署)
(之力况他受了有心反師即罪傍累及夫人)
(身被責退何一階更一百年在人間不得如)
(今以是他自取其罪稱我是李司命仲甫不)
(受此法我豈師於女子之下受法但是王侯)
(之家皆此言也我等七人又往嵩高山勘問)
(葛越對亦如夫人之言我等上奏後聖君君)
(大嗔豈然當時下膝拜女人爲師今以反師)
(是罔師盜道之罪令與之病又恐夫人與他)
(署此經籙法以正圖即渉他罪累太上故令)
(問夫人夫人對曰實不與署天使臨去之次)
(云我是北斗君及二十八宿官之使也太平)
(金關帝晨後聖玄元上道君告命差我下勘)
(事非輕小夫人且得不押署俱之人助喜助)
(喜言訖而去後不逾半年之間張山子居太)
(白之山全家染瘟瘴病而死乃至雞犬馬牛)
(亦被鬼之所殺故風於阿母小女內傳中㝷)
(㝷求得撰出將敎世人世人愼勿此爲行心)
(下負於師上罔於道而被天殺也)何況更求
其道道法無私不容人過大道無偏取人之
無過大道無黨不今人相罔道法無欺不許
輕師(見前注具不再)如此之罪學人愼之太
上老君告上品四十九眞人曰此北斗君者
爲四方宿之長也主管一十八宿事事皆北
斗君先知之不許衆宿下主有不孝逆道背
師反君不孝父母雖即一時來報而日月深
罪重報即速於水火皆不得其死愼之愼之
　　　北斗二十八宿醮祭日月時法
老君曰夫修道之人行醮祭(五斗君法)皆須
依科儀行用月日時(明眞科曰春正月有本)
(命日秋七月有本命日冬十月中有本命日)
(夜可更二時星月明朗以爲上如無即移歸)
(屋下作壇黄土布地爲壇隨地闊狹長短曲)
(直而爲之明數十燈照壇如月星之意也後)
(聖君告天師曰卿欲祭醮道法籙中將軍吏)
(兵仙靈官並太一二儀三元四時五行六甲)
(七星二十八宿等皆於此春秋冬孟之月而)
(取本命日或揀吉日與命相合利之日當以)
(晴明爲上風雷雲雨星宿不見日者是凶卿)
(前尅日定恐其夜風雨雲暗者以躡地紀順)
(倒反三遍天網順倒反三遍訖散爲禹歩三)
(歩九跡配衣斜指雲雨之處應時有開捻訣)
(在火刀支左手第二指第三節右邊呪曰吾)
(欲修行祭醮五斗三十五星某日是吾本命)
(日即仰雲收雨靜風靖七曜朗明急急如律)
(令須㬰即晴此法祕要勿妄傳其非人妄爲)
(天地責罪罪及於師也)日與命相冝利者爲
上不利者凶不可用凡取日者一年之中取
三本命日春正月秋七月冬十月此三月中
得日爲上餘月爲之妄行不依科儀却被天
地責罪後聖君曰若實有疾病人命若風燭
者任覓吉日潛自身爲之祭醮(如自身不能)
(道友及師如無夫爲婦婦爲夫子爲父父爲)
(子總得外人不得妄爲恐王皇知北斗君爲)
(之得罪也北斗尊嚴及七宿官者是女身不)
(得徃看視潛拜如看之者北斗君大惡之皆)
(身受生考官中口舌短促筭命不得其死愼)
(之如不能師弟父子任爲天師具撰一元中)
(也)本命日醮北斗及二十八宿儀圖述之於
此書中

金鎖流珠引卷之二十一





金鎖流珠引卷之二十二辭二
　(中華總真大仙宰王方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　醮七星二十八宿法
餅果十一盤(餅子須新潔果子取棗栗時新)
酒罇杓各二杯四十五鹿脯四十五楪(今併)
(脯安果柈)香爐三具鹽豉各一柈燈八盞(各)
(安纂上)三台三盤九杯一燈九兩脯作一楪
茶十片熟十四盞席八領銀錢二千二百貫
(或只醮即不用)小經案一面安置訖即解穢
如法歩至壇如常法(起平立)
　　　先叩齒一十二通(小醮若三十六通)
　　　　　(著大醮)
　　　次發爐
太上玄元五靈老若當召功曹使者左右龍
虎君捧香使者三一正神速上關啓
三天玄元太上老君(臣)今正爾燒香列案設
醮行道願得
太上十方正眞生炁來降(臣)身中(爲人醮即)
(某人臣等)所啓速達逕御
至眞旡極玉皇上帝(几前畢乃平坐)
　　　次三上酒
　　　次讀醮儀
　　　次思存見將軍吏兵一半從天門西
　　　北來赴醮筵座一半從額間出赴醮
泰玄都云云(臣則云)今於某處奉設醮禮
謹上請北斗七星尊神君(再拜)
謹請貪狼陽明星尊神君
謹請巨門隂精星尊神君
謹請禄存眞人星尊神君
謹請末囬玄冥星尊神君
謹請廉貞丹元星尊神君
謹請武曲北極星尊神君
謹請破軍天關星尊神君
謹請三台星神君
謹請東方七宿角亢氐房心尾箕星官
謹請北方七宿斗牛女虚危室壁星官
謹請西方七宿奎婁胃昴畢觜參星官
謹請南方七宿井鬼柳星張翼軫星官
所請星宿神官及司命君司録君解厄君解
刑君消災君散禍君具官來下臨饗醮禮(臣)
某稽首再拜(因伏席思請神降在座上三上)
(酒上香)
　　　次長跪曰
(臣)某謹上啓
北斗七星眞人府君尊神及諸星官(臣)某肉
人庸微叨預道炁得居榮禄乆積歳年今年
若干歳某月某日生本命胎炁不知善惡行
年支干不測吉凶幸蒙冥祐以至今日但爲
形神衰弊疹疾侵染魂魄不寧夢寐虚妄或
前身宿釁今身以來積値凶害之氣多處刑
殺之中致有四殺兼并五刑交集三丘五墓
天年歳殺懸尸六害孤辰寡宿九宫八卦絶
命刑禍天羅所纒地網所繞深恐身命不能
保全自非玄恩拯拔莫之得免(臣)某歸心至
誠啓祈恩福輙營醮禮仰希照納伏惟
七星北斗斗中眞人及某所屬某等星尊神
歆納薄禮昭允誠請(臣)某稽首再拜(三上酒)
(上香)
(臣)某謹上啓北斗星君一切尊神(臣某如爲)
(人醮即稱彼人名)立身以來心跡愆過或違
禮敎或多傷殺爲四司所糾三官所罰書記
罪名日加深重因今醮謝輙乞哀原伏惟
北斗七星尊神二十八宿三十五星官司命
君司録君解厄君解刑君消災君散禍君一
切諸神君爲某上消天災下滅地禍調理隂
陽攺易凶咎解除年命厄㑹三五刑尅非災
橫禍官私口舌惡人凶鬼乞蒙道炁常保貞
吉(臣)某稽首再拜(三上酒上香)
(臣)某謹上啓斗星天宿闔座威靈(臣)凡愚不
閑儀軌陳詞諠雜犯忤威靈千罪萬過並希
矜恕唯乞長生乆視(臣)某乙謹稽首再拜奉
送(伏席思神忽然上昇)
　　　次讀内神呪曰
(臣)設醮事訖向所出(臣)身中將吏功曹使者
一切諸官君各從衆妙門而入在左還左在
右還右各還宫室纒身繞骨彌綸天地經衛
百脉無令錯互須召復出一如故事
　　　次起把取章函誦復爐呪三
香官使者左右龍虎君侍香諸靈官當令(臣)
此設醮之所自然生金液丹碧芝英衆眞百
靈交㑹在此香火爐前當令(臣)學道得道求
仙得仙舉家受福天下蒙恩十方仙童王女
侍衞香煙傳奏所言徑詣
至眞无極玉皇大天帝(御前然四散酒食即)
(手把取簡起退歩還從東南角出先右脚著)
(履揖辭壇)
　　　次呪曰
出隂入陽萬事開通關啓事竟各備仙宫訖
任意東西當房宅内十二之神門丞戸尉宅
舎將軍井竈之神普同歆饗與(臣)羅列鎭守
房宅使災不過門疫不過戸邪精鬼賊莫敢
當向大道盟威正一祕法事在不輕若守鎭
有功興福助善三㑹吉日同章舉遷不得懈
怠依法彈糾一如天師律令散酒食如忽有
急切及疾病事須祈解不可待本命即用此
日(注此不冩已有在醮本命儀第二卷同)
　　　雜使天關助國安家護身出災度厄
　　　救人濟物衆法
太上老君曰夫志人(凡志人學道常以切心)
(謹愼師事於師視師顔色常恐師不敎妙用)
(之法訣得訣志若穿石不移習不休轉尚年)
(深至誠不退謂之志心取道道不負人今人)
(有口無心用心不眞非道無神)修學志道生
明驅使七星北斗之法法以助國安家護身
救人濟物通神是以萬兵不能執百鬼不能
欺千災自滅萬禍敢爲入水入火不溺不燒
驚畏之地莫測心皆預知通靈通神成仙無
疑所願皆得志人不爲(夫志人心切慕道不)
(爲諸法除救人疾病之外不行)後聖君曰大
道之使者莫過於中斗也(下界人呼爲北斗)
(是)有九星不見二星常在斗中一星名帝尊
是天地罰惡記善萬星之主(經云中斗九星)
(二星不見一星主天地之星使應大道名曰)
(帝尊但九野中星除五行六甲大星之外總)
(是帝尊一星君差爲使所主使也甚要執權)
(一星是名玉帝主天地之間星宿天神地祗)
(人神龍鬼精邪姦祅皆是此星君所部主也)
(有善功於天地人物盡主也有善功於天地)
(人物此星君勑天關使者關奏上啓玉皇上)
(帝道君以善功立數遷階進品禄非獨長生)
(仙人世之官將人民皆所主也若有凶惡祅)
(逆之罪亦主之即令天關使隨罪輕重貶殺)
(之也天關者上將也)一星名玉帝君上主關
奏啓太上无極大道玉皇帝大道君也故衆
官呼爲玉帝星君(主前注說)老君曰夫欲轉
天關伐凶逆助國安人之法先帶入兵虎符
入靖室中以躡地紀順倒反三遍飛天綱三
遍(順倒反三遍也)訖下綱散爲禹歩三歩九
跡又反爲十二歩又再爲十五歩足下綱配
衣左手把出軍符轉天關九指有逆國賊之
方賊衆大呼其賊名(近則呼聲小及人多亦)
(如之)即呪曰
惡逆某乙爲賊逆君妄集妖群盜劫財物損
殺平人太上不許大惡大瞋令勑消轉斗關
津三度九指殺滅某賊群一切禁制口令傳
(臣)命(臣)行法轉斗攝殺急急如律令捻刀支
訣訣隨五方筭東來木人刀支云云一日之
中三度指不逾百日自敗此法甚驗妙(音黃)
(石公用敎太公姜子牙用之甚驗太公後不)
(傳此法有訣訣在後注中)老君曰人者是五
行所生六甲始運有盛衰盛則南斗所主衰
則北斗所主(南斗六星故曰六甲北斗七星)
(故曰七宿南斗主生北斗主死故曰生死屬)
(二斗所管也若人犯惡非違便北斗所轉天)
(指也)人之衰盛皆屬二斗所察若造惡惡貫
已滿天必誅之則南斗落名北斗斬形(人造)
(惡皆是北斗之所殺也)今若有五惡反道背
師反君背父如此之者天早自知更有志善
之人爲國君爲師父収凶逆滅祅惡行正道
安人物其功可大可乆太上喜之上補仙官
同治十天之任位登上清太眞之位(餘行用)
(救身家約此行用用符術前法)
老君告司命𨽻君曰(上古司命是𨽻君非後)
(𨽻君也今韓君替是此君位也)中斗與南斗
北斗此三斗性直不愛無故十亂啓告求福
反招其禍學道之人須内自知之爲上(昔有)
(志學之人郭聲子日夜燒香禮念北斗不絶)
(如此一七年被北斗君追責之曰我北斗是)
(糾察之官也正直行法一日一夜廻廵九天)
(若有星宿有罪有善我皆先知然始奏於上)
(帝帝頻勑天使仙官聽察糾司恐行不正偏)
(黨之事我等九司常懼罪及於已汝是何人)
(如許凡愚夜夜燒香公天啓於我等求覓何)
(物令我九星之衆交見不安今見上動五行)
(下驚二十八宿總來問我此人無事妄以淫)
(亂天司糾察何不前殺而後奏我縁汝是凡)
(下不曉之故不是故行毒心所有聲子再拜)
(謝之聲子死罪之有餘將以燒香供養斗君)
(求覓功德及長生之福不知反招其罪但以)
(拜謝死不敢辭仁恐罪及於上仙北斗上眞)
(君曰此是汝招罪有三一入妄無故無疾病)
(厄難求告天關令轉關使者瞋責何人何物)
(二常燒香遥禮北斗斗君恐被辰星所糾糾)
(舉我即入通人私受之罪三北斗女星君是)
(女性以沉重靜而清潔難犯犯觸枉殺子身)
(及北斗帝尊君玉帝君此二星性直難犯今)
(且放汝歸輒更勿爲聲子得放再活早死經)
(五日親友問故都更不言後書於醮七星及)
(二十八宿文儀中令後人不爲)如有急難被
賊圍宅縣官口舌及病重啓告啓告訖歩綱
躡紀轉天關消之無妨甚有應驗速於水火
後聖君告大王君曰中斗北斗有急難之心
求救有應妄白禍生(具前注說)夫修至道心
人先以助國濟人物以爲上如國不清(有妖)
(氣也)人不安道不行行道不能如此用心即
非志道心之人(此亦是老君言也)昔伏夏子
(是伏犧之小弟也學道得仙)學在人間取小
竹排以吹之學鳳聲(今之笙也)有仙人下看
看訖告夏子曰汝有兵厄也夏子起再拜而
請問出兵厄之法仙人曰汝可以龍廻(龍廻)
(是令躡地紀法之歩也)虎跳(是今之飛綱之)
(歩也)出陣(心思破陣出)引星(即今之配衣也)
轉殺於指指之(即今之轉天關是也)而從基
向壞(基者即今之日月建地也壞者即今之)
(日破地是也兵家筭孤虚之法相似此地甚)
(有憑驗之極上古神人悉皆用也)擊出得之
子旣得出後以此法救急難有道之人老君
曰道友及内親被賊圍繞欲伐殺者如有計
救得者可以於行中躡地紀之勢順倒反三
遍訖配衣轉天關九度指之又把入兵符指
也捻賊某命人刀支(刀支者東來木人刀支)
(南來火人刀支西來金人刀支北來水人刀)
(支四季上來者土人刀支辰戌丑未爲四季)
(夫捻刀支以當手自捻訖又以隨色塗之木)
(刀支以金白色塗之金刀支以火赤色塗之)
(水刀支以土黄色塗之火刀支以水黒色塗)
(之土刀支以木青色塗之)訖更取出兵符遥
指之九度須㬰賊心自退解圍而去不損彼
反親若不肯解圍去者隂軍擊之自相反相
誅相害而死盡此法微妙祕要非人勿令見
示後聖君告天師曰此法入軍(入軍助國救)
(人出軍救友及巳身也)有符(虎王符也以金)
(銅爲之方二寸或一寸半令本師度勑後錦)
(袋盛之永不得人見唯得四人見一本師保)
(舉師如保舉師遥𠑽保舉度時不見後亦永)
(不得見二則君受臣臣受君三父受子子受)
(父得見四則夫妻得看餘人永不得看但是)
(道友内親欲帶治病但重重封之與病人帶)
(之病立差若病人偷看病即立發發直至死)
(也)出軍(出軍者自身領兵被圍衆破彼陣出)
(須繫符左肘)有符(白虎破强陣符也亦金銅)
(爲之方一寸半行用法訣同前符注)皆以金
銅鑄繫之左肘(入軍符左出軍符右)右肘并
式禁制加臨相助必獲巳勝彼崩敗如山大
驗非人勿令見視老君曰昔西胡有大國王
好道吾令學胡仙攺號爲佛(佛是仙之别名)
(也胡呼爲佛)四天國不伏各擁强兵四十萬
人來圍遶此國城數重中王乞解放不肯此
王正心思存吾於空中見念吾求救吾以躡
地紀散輝禹歩轉關指之三度即走出軍一
符往胡王案上胡王見帶符左手肘後開國
門與戰與此王戰者皆自仰倒兵衆大敗被
城中兵殺之須㬰之間天地大瞋雷風震天
動地白雨連殺四天軍軍及王各散走歸國
不失其位故知符力之聖者莫過於此愼勿
令非人見視見視彼此被考天大威之即死
事非輕小愼之愼之
　　　言赤章助國伐賊法
太上老君曰救者助國之功救國之難(國王)
(帝主差大臣攻伐逆賊却被賊圍者夫是掌)
(法志道之人與國救之上赤章使天兵轉天)
(關救之速於水火之急)得國强賊退兩不損
傷爲上若彼賊强梁不伏奏上天公(今呼天)
(公爲玉皇上帝)書言罪此是爲天施功(功大)
(天不伐躡敎之罪著爲救人之隂功也)安養
人物此天大喜與計隂功後聖言攺書爲赤
章章奏反臣章言
泰玄都云云
上言謹按文書某州縣某人云云(言某乙爲)
(某事反)今國命某臣云云(某乙)爲將將綂兵
若干萬兵馬往某州界伐某賊衆若干千萬
恐彼衆强逆壯麤勃故殺平人應當拒敵兇
强不受収伏今某却被所圍在某城營中不
得出恐命被誅立在須㬰求(臣)救命(臣)上請
天兵伏願下九天大威神兵大將軍九人兵
士九十萬人一合下與(臣)籙兵九千萬人攝
九地社廟神兵九千萬衆隂中布陣行立聞
(臣)某乙陽兵發角打鼓即聲中發兵助伐彼
賊其衆兇媨之徒一時令崩如山傾倒粉碎
(一云石碎)砂崩鹿走歸伏開路與某將軍兵
衆出生又請白虎符將吏一萬九千人能伏
衆兵威動天震地力可拔山竭海與(臣)某助
某將軍擊伐某賊(云云)後聖君吿天師曰卿
須以意想他是反君主即可如非不可愼之
勿妄下此兵權罪及卿巳老君曰大道無不
可用心即行但以人心自以量測可否不得
妄爲夫與志親志道友之人欲上此章即須
前量上章人身及已身無過乃可與上如上
章人有過傍人似無過亦不得及巳更有過
此是二人自告天言罪損身立即須臾弟子
反師師却奏靈官章(此章本在大章儀中具)
(載今更再書於此引中)主降伏弟子及俗惡
人孤恩負道却奏靈官請解章使復病如初
章(雜章儀有此更不冩已具其目)
　　　發符檄制止三官中凶惡爲祟害人
　　　物等法(天地水三官之中有凶惡凶)
　　　(人神龍鬼精妖等是)
老君曰吿天頭禁師羅文能强(姓羅文名能)
(强)曰夫人者三才之數除天地之外以人爲
貴萬物之尊莫不以重某身而安養其性當
(思道法常衞身命)存師想道(存金籙之師金)
(籙師即金鎖流珠度師是也想金籙之道金)
(籙後聖攺爲金鎖流珠是也)上古(眞人重金)
(籙之符尊金符度師也)出金籙之神兵咄叱
鬼神走檄符常救命此即是吾弟子也是道
玄孫符檄衞已衞人取功甚易後當得道爲
上等眞人不從聲(聲是經誦聲讃修齋念道)
(歎道之聲是也)像(像是立尊殿容像宫觀神)
(廟之屬皆爲像教也)能得(老君曰聲像是人)
(間之善以訓小童蒙小人之初門令其小兒)
(心起志善善中漸以長成即知有道故名聲)
(像起善心之敎敎而精學乆而無所獲爲心)
(不及若能弃有爲之言反心更入至道修行)
(不言之敎進服隂功精而行即得入無爲之)
(德而成道)吾道皆行隂德潛著隂功功滿道
成吾此道輪轉年劫數滿皆以因師見遇得
受此書受後勿妄傳非人世有賢達信金玉
而傳(老君告善行眞人言曰如志人傳志敎)
(人賢無信以將心爲信志苦好樂便與傳之)
(而師共弟子衆辦信供乃曰告天而付授之)
(勿絶上天之道也)賢而無財師弟共辦而傳
不可無信不傳不可有財寳非賢達人受財
妄傳師弟俱死被天責泄露天寳之罪也愼
之愼之


金鎖流珠引卷之二十二












金鎖流珠引卷之二十三辭三
　(中華總眞大仙宰主方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　行符斷邪治病法
太上老君告羅天師曰卿欲行隂功者莫過
賜符救治邪病爲上救一人得十人之功也
(夫邪病之人皆入人家祟亂人物一人染患)
(能亂入一村祟攪十人之家故得十人之功)
斬精鬼妖氣故氣命非爲罪亦著而爲功也
後聖君告張天師曰卿與人治病病差祟除
除祟有命斬之非罪却著爲功若不爲祟妄
使檄符捉斬恐爲禍祟即非常正面之罪卿
師弟繼代傳敎愼勿爲此吾道無救赦之科
老君曰欲禁斷天狐使不爲人天祟者行得
被祟人姓名訖便捻天妖目(或天孤亦得)天
獸目(有天虎天狗天牛天豹天狐等獸之目)
(後聖君曰天獸麒麟師子綱風騎置十二塵)
(世諭百六塵六脚之獸天虬天羊天猿等有)
(三百六十名不可一一記也巳上獸皆有訣)
(目刀支在流珠第七卷名掌訣是也)訣支刀
等一切獸皆被禁即斷不來注病於人人身
中有此精妖注氣不散事須先與吞治邪病
符二七日或三七四七日服符帶檄無不永
差斷者此法大驗(符檄在三部雜符中)其精
祟鬼有所知通神者即知退而不敢更來往
注祟也如有癡頑凶逆不承道法之者可以
躡地紀三遍(順倒反)飛天綱三遍散爲禹歩
三歩九跡訖即變三歩九跡爲十二歩(前其)
(有圖在引上卷中)配衣以左手九指天中魔
王宫天使金銅龍符右手把招之九下此符
化爲萬丈大龍往天曹魔宫捉天狐獸等來
速如水火決杖(經云天狐不用殺但決二十)
(下縛送東海令水官掌十年或五年十五年)
(二十年由考召法師處分科決禁繫此等天)
(狐此狐犯禁其人之罪云云)若干下縛送水
官禁繫若干年後聖君告天師曰卿治百姓
之疾常行禁止之事以量其輕重之罪斷之
斷罪常以捨其鬼神勿令傷重重即令他失
於本身何況更求託生人中爲人之身(按因)
(縁說生死經云夫鬼精之身早是不得意而)
(以更行毒害祟人被人請師道以考召伏罪)
(合誅勿示見斬此鬼身毒氣結聚不散被斬)
(便化爲毒蛇千年方得不轉蛇身只得爲人)
(中雞犬之屬由未得人身卿須以决非禁繫)
(他他日月深乆自知退心悔責其巳求放作)
(夢託言警戒令人知覓放得即求去他方世)
(界受鬼年滿得託人中亦爲下人貧賤之身)
(安得良人也)卿須記吾此言愼勿妄行符檄
又曰符者止是以假道之威力止靖斷精鬼
不爲祟害於人物檄者罵也所以假道之威
諫罵神鬼不令妄作妖禍卿須善行之行之
善有功行之凶有罪老君告三十三天帝君
(度人經云有三十二天何以不同經說四方)
(一方八帝四八三十二中天不數今老君并)
(中天告即有三十三天帝君是其數也)曰元
始天尊有金符八萬四千道玉符亦同(稱元)
(皇上聖大道君)太上大道君有金符一萬二
千玉符同(稱萬道之主)太上老君有金符一
萬二千玉符同(稱虚皇大道玉晨帝君號曰)
(前聖)無上老君昇位號太平金闕玉晨後聖
玄元上道君(太平經云號玉皇上帝也)又金
闕玉京云無上老君姓李名耳字伯陽老君
分身也(紀云後身)登上清道君之位鬢髮皓
色素衣玉光位髙後聖尊號玉皇(道中呼玉)
(皇上帝俗中呼天翁上帝)有金符一萬三千
(本合四千爲後聖君不受故尊元始天尊之)
(位)玉符同天帝君金符三千玉符同天師君
金符三千玉符同以次小眞上仙只合居三
百二百一百之者司命司録君三十六符考
召正法師(九州考召法師是正師之位)居三
十六符分巡各隨位封給符數不得輕泄後
聖君告大王君曰正考召法師加一十三符
(并前二十六符都計四十九符也其符有名)
(在拔宅下卷中)分巡如給九符加以金銅造
之帶以冶人重疾病出兵用之法中皆以重
封錦袋盛之與人勿令人見視視即無神驗
之力(縁其符性直并又麤凶不欲人見其形)
(見之所作神通騰空勇猛却損其病人准前)
(病發不可能忍愼之愼之)上清三景弟子可
給七符五法靈寶可給六符正一盟威可給
五符若法極三元六式爲世足法可准太上
老君律計給三十六符後聖君法給四十九
符授此各依仙官大小髙下等級不得妄受
行天地不許(昔仙葛玄本師受金符一十二)
道(以木書作文用爲法術幻惑世人及取金)
(銅符用印𥿄上作術用殺害鬼神及幻惑人)
(物變化之事甚多也地府奏天曹天曹啓太)
(上後聖大惡之退仙二階但與不死之道爲)
(使道不眞無功於人實虚害鬼後學者愼勿)
(爲此也)
　　　出引用符治病護身鎭厭除害却禍
　　　消怪等事(諸法用事皆須爲之)
老君曰夫有行道法之人世號曰道士尊師
須得消其尊師二字學與官人百姓書符不
給符引妄書妄給都不言其指歸社廟神官
亦不知人受佩符信如此符檄爲精祅反欺
爲社廟總不聞知若爲令朱墨及故紙耳豈
能治得其疾病如此之人妄稱道士亦甚可
嗟可歎痛哉耳(前三五句是老君言後是羅)
(天師所說)符引言符若干道往(某乙)家治病
限若干差訖報右仰社稷直符隨人送往訖
報年月日時引考召某官法師(某乙)羅天師
曰吾受老君口訣若與人符須有過止印署
如法(過止今之引是)給訖即捻禁鬼訣躡地
紀二遍呪三遍呪曰
太上老君先天地生被照九炁罷廢群精社
公等祟生無其形世人死者假易姓名不上
鬼録合被誅刑聞我符牒到即變眞形但以
汝是山鬼不得枉害疾病中傷道民(某甲)三
魂七魄催遣急還佩其眞形形如太上急急
如律令誦此呪訖其符甚驗疾病若是有鬼
爲祟應口差愈即爲通靈道士方可求仙(羅)
(天師言)見世有道士自身不能救治其疾病
而猶服其藥何況更欲救治他人如此之流
猶尚望覓其仙道笑痛之甚笑痛之甚
　　　治救病疾禁止鬼神追捉妖祟出牒
　　　等法
太上老君金口科玉條正律曰律正邪制鬼
伏神祐人(金科有三百六十科正條有玉律)
(三十卷一萬五千條制止神人龍鬼精魅妖)
(邪之氣不正之鬼各條律科罰罪誅斬行禁)
(不輕)本玉條有一萬五千分爲六十卷今於
六十卷中略出要行用者三十六要法於第
九條中書出行用救人制鬼伏神出牒符(條)
(中出牒帖於三官中天神地袛等制止収捉)
(勘問決斷罪善惡輕重之事以著功安祐生)
(人制止鬼神不爲祟害)
第一術法爲國除凶惡(凶人惡鬼也)以發正
牒某地界神頭首第一行云考召法師牒某
嶽某神官(云云須得兵神姓名號)牒得甚郡
國地主某人狀有某賊姓名等作某事於某
云云一(依陽官公事丈牒相似唯後件即言)
(依法事須牒某社廟不言依檢事須云云且)
(太上老君行法唯言法字也)
第二者収鬼神爲祟病人法此小鬼神即帖
社廟及此人宅神禁之永斷即云考召法師
帖某縣社稷(今李天師先言添城隍神官)右
得百姓(若官人等即云某官某乙)狀云男女
妻(但病人姓名號某乙)去某年月日得某病
稍似有邪氣在身纒結不差(某乙)以百方治
救差損今無處依投以䖍誠切心歸依大道
救治禁止鬼賊之病差捐伏乞處分者考召
法師(今封奏上玉皇上帝請攺考召法師號)
(爲考召正使天下鬼神具以知伏)判云云判
語盡即云依法事須差直日符官把帖追捉
爲祟鬼賊科決云云(罪重即言誅斬罪輕即)
(言決杖収禁令病限若干日差訖報上者後)
(云)某年某月日時典趙芮帖(趙芮是漢安帝)
(時張天師弟子趙昇之子學道成能禁術萬)
(端不以道用殺人常以將法於人中戯弄之)
(用閑追鬼神誅斬雖溥救人疾病不以爲功)
(常行誅害鬼神閑禁蛇蝎蟲蛟虎豹死者成)
(群能禁河斷流枯樹生花葉履水如地結蘆)
(葉爲船過江以載數十人而已其人在水中)
(看船似船及人上涯側是蘆尊之葉至宣帝)
(成帝三朝重之封爲碩侯以咸陽公主嫁之)
(轉加雄用如此七十餘年天下鬼神被役使)
(不停鬼神怨怒聞天太上後聖君大嗔追責)
(退仙二階賜與不死之命罰一千五百年爲)
(考召法師下書吏風奏請爲典者名目因此)
(風再奏賜身歸中嶽修行名爲考召使使行)
(法救人疾病急難災厄以補其殺物命之過)
(後必得大仙今且被責年數未滿代代傳後)
(學得道力勿妄行用愼之愼之風以常歎以)
(上仙葛玄之流皆不免有此之過失也)
第三天下乆而不雨百姓種植田農枯損實
有燋旱死者潛行法勑龍牒社廟遣行雨救
之甚有功德老君曰天下乆不雨實有損傷
者可以夜靜室中躡地紀三遍順倒反飛天
綱三遍順倒反即散爲三歩九跡禹歩訖呪
曰
太上李老君在九重天上萬重綵雲之中騎
麒麟有勑令下界大眞王喬出帖帖龍王差
直月直日直時三龍吏等行雨呪訖即配衣
歸右手爲天關指有龍溪潭中指訖使人將
帖牒(有近潭大廟即牒無大廟即作帖發遣)
(龍行雨)潭中龍應時下雨速於水火之相㓕
(有訣在掌訣中細看檢取本師口受)
第四天乆雨不晴淹浸種植此名天病神龍
淫亂之故作法取晴老君曰夜靜室中無人
見視之處躡地紀三遍即飛天綱三遍訖下
綱散爲禹歩三歩九跡配衣左手爲天關指
萬里雲氣九度訖呪曰
太上李老君金口所勑今日某時遣晴即消
冶天病天地清白日月照行訖下綱令書吏
書帖直日符官把帖帖城隍社廟神共把帖
勑龍王將吏風伯兩師令速収雲卷雨今日
某時仰晴亦速於水火
第五忽有大狂風吹折樹木倒落屋舎筭非
天神(天神行雖作風雨而無損傷也)過者可
作法収之便止老君曰告禁天大將軍趙伯
禽曰(趙伯禽是楚人能禁天上龍麟羊豹虎)
(等)太微帝作歩虚章云天獸三百名師子巨
萬㝷諸獸禽鳯凰鵬翔金翅等皆一一禁捉
下地上科決放令再上并及風雲雨雪霜露
等令不生令便降生總得隨心應念立止大
驗也夫天上有靈禽獸者正助天正氣道之
念也此獸亦能佐道正氣而常衞護有道之
人不可妄行禁制禁制即不能雄猛騰空雲
路力便日衰(夫獸物之能雄猛勇力被禁之)
(後不能勇力雄猛騰空雲路便日漸衰因而)
(死)漸至困死妖獸妖禽不可不禁不禁下界
作妖變怪祟人物人物不安故合可禁止之
而若不爲妖祟不可妄有禁制禁制是反天
也愼之後聖君曰龍有妖龍虎有妖虎天獸
皆有妖怪之者可須禁之勿令爲妖祟害人
物禁之法先須從地紀躡三遍即飛天綱三
遍各從呪遍(地紀十八呪天綱十二呪呪訖)
(爲禹歩配衣轉天關而指之九下即發牒隨)
(獸使相類之者捉之立到道場而隨罪責之)
呪訖散爲禹步配衣轉天關而指之九度差
合𩔖使者把牒而追捉之到問罪科決却放
勿得妄殺止狂風法老君曰先躡地紀三遍
後飛天綱三遍誦呪(隂呪不得髙令人耳聞)
(聞則天龍神不伏也)
太上告命北斗七星天地之中大道正平神
正無凶龍正無精鬼妖不得動不正不敢行
何忽狂風吹動天庭樹木摧折屋舎倒傾太
上捉汝符牒俱併縛汝凶神妖龍等輒不得
風生急急如律令誦呪訖即散爲禹步前三
歩九跡次即變爲十二跡次即變十五跡即
配衣轉天關九度轉指之隂出牒差日神與
式神兵馬領社稷神所由兵捉行風神龍鬼
科決應時便止絶速於水火捻訣訣在左手
第二指上第三第二等節捻之即止




金鎖流珠引卷之二十三










金鎖流珠引卷之二十四辭四
　(中華總眞大仙宰主方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　伏虎使龍禁蛇法(此樊劉二眞所重)
　　　(人間有毒虎豹天上有毒龍等用此)
　　　禁之
老君曰使龍者夜於淨室(無女人之處即得)
(若有女人近左右呼之不來也)之中勿入女
子室女莫入男房之中三日即可躡地紀飛
天綱(各三遍也)散禹歩九跡捻(目龍虎目也)
左手把符招九下立到(一云更配衣轉天關)
(只得來也)龍虎總得各自有符在前者昔後
漢滅魏初有樊劉善召使之(按樊夫人正傳)
(云樊夫人者本漢髙祖時有功臣樊噲十二)
(代女孫也外氏王郇王喬十七代孫繼代有)
(炁禁之術夫人自小失毋以外祖郇收養少)
(小好讀書外祖教之年一十三即休學常自)
(讀六甲及禮易忽於王氏家上十三代祖祕)
(法文書函中見是老君六甲符書七卷七星)
(歩綱儀十卷及此引書二十餘卷所以日日)
(盜開看讀於宅外林木之間去宅百步或五)
(十歩往往如此三年忽見林木之際有一女)
(人甚年少問曰汝好道耶對曰某年雖小甚)
(好道伏看此書敎人長生不死之術後當得)
(仙此世界罕聞有此之語世人不知此道書)
(世必絶無所以小年甚好愛其說讀五三遍)
(方始定記得文字女仙曰我是仙人阿王小)
　(教汝讀書汝但今後閑時即潜來此我與)
(汝上過并教汝行用之訣如此一依仙人所)
(教日日中時輙獨潜往如此二年外祖毋異)
(之潜逐往見於林下讀書有女人共在甚喜)
(之不告於大小聴之三年學讀道成使鬼神)
(如奴僕如手順心通靈追攝虎豹百無不得)
(魏文帝時天大旱七十餘日赤日無雲帝百)
(方求雨無應郡縣舉王郇外女孫學道術成)
(追攝虎豹驅使鬼神必能求請帝命内妃趙)
(丹齎書錦帛令以求請乞兩夫人時在室多)
(羞不欲爲之妃因言喻某是王家生由是外)
(表眷情何以諱借當今天旱如此救人皆得)
(功德天下人物得安何以祕惜夫人即作書)
(與龍王令人送之深潭水中應時下雨後年)
(一十五方事劉家隨夫爲官天下經過後夫)
(劉綱知以禮求請將此書十卷教之授以三)
(元六甲七星之圖後五十餘年夫妻俱得仙)
(㑹稽東山白日妻坐雲駕龍之車上而去夫)
(上皂英樹上隨妻俱去玄即拜爲仙官中位)
(下眞也)
　　　考召法師及志道之人等家毎年正
　　　月一日早朝人未起前自發牒符保
　　　護身家令平安無疾疫法
太上老君金口勑女青詔書保護身家正律
曰天是吾志心弟子及與吾行考召科法平
直救濟人物疾病災厄(災厄者有十種之災)
(一天行瘟災與救得有功天不責二時行但)
(禁決無妨三官中非横事四火五水六兵圖)
(七被鬼注祟八窮困九聾盲十內鬼等也)之
者可是吾考召弟子即毎年正月一日早朝
書六甲中六十日送惡鬼名并女青律總在
鬼律中於牒頭三通牒帖社廟隂司宅上三
通一周年身家永無災瘴疾厄口舌之𩔖自
消更須躡地紀飛天綱各三遍散爲禹歩九
跡呪曰
攝毒攝毒攝毒攝毒攝病攝病攝邪攝邪攝
鬼攝鬼攝蛇攝蛇攝口攝口攝攝舌舌攝攝
蛇蛇攝攝䑕䑕攝攝耗耗攝攝散散攝攝水
水攝攝金金攝攝火火攝攝土土攝攝木木
攝攝姧姧侯侯人已上一百二十攝攝急急
急攝消散急急如律令(此呪聲髙讀之時把)
(文符牒於左手右手捻都監訣一一攝攝須)
(手招一下甚吉上真髙仙皆每年爲之不絶)
老君曰學道有門求眞有路得門曰通(通神)
(也夫人學道得門皆威力能使鬼神天地應)
(通謂之威感動天地未見人物號曰神通)得
路曰仙(仙眞人位修眞人行得此書三十餘)
(卷洞曉金籙後聖號金鎖流珠經通三元出)
(上清包正一謂之道路以通必能乗龍駕空)
(名修道之路以通後能乗龍躡空逍遥紫府)
(位近仙公)但行之九年永一家人口無病行
之二十年舉家得道力此法頗入拔宅法(按)
(此法欲作法皆在舊年十二月二十六七日)
(書此牒帖符詔書鬼律法師押署訖即取正)
(月一日早朝五更三㸃之中勑讀呪令人不)
(用讀牒上言語唯聞呪)
　　　爲一切官人保護身家口發牒住處
　　　社廟及宅保一二年合平安法(亦有)
　　　(舊章法在新章儀中也)
老君告徐法師曰(徐來勒是保護度災厄法)
(師今是張替號云三天正一法師今又是小)
(張繼大張爲天師)夫教弟子欲爲國師爲國
家保護内宫及安逺鎭州府百姓者先奏天
書六通(後聖攺號章文爲章書也)上帝然給
符牒五嶽四瀆都邑社廟有大檄符書三十
六卷二十四卷鎭内宫殿五卷五行山(後聖)
(號爲五嶽山即五是五行木火土水金之數)
(是也)餘七卷六卷投名山洞穴一卷投水府
巳上皆是儀讀誦之低小聲不得音樂之響
奏聞此皆入陽法人間之科誡賢識(賢識呼)
(齋爲社撰習爲功音響之文非仙眞上聖所)
(造聲唄告示)自别致人深識不爲此法聚社
(古來呼齋爲社㑹今又攺爲齋㑹)㑹識論經
(此是初學之人未得其門乃爲之)如此之法
卿莫令弟子爲之非正法上章(章本自别書)
(出有五章文)後聖君授符牒一十二道以鎭
國保護消災度厄(各有文儀在下篇中一一)
(檢取行用)老君曰爲邦國主(今之郡縣主是)
官長(官太守長今也)不用檄符出牒三道及
符三十六道一十二符鎭十二神上十二符
門戸上十二符宅中正口及家長帶之百姓
隨意爲之勿書三十六符也章三通(官人三)
(通百姓合得二通一通)勑符作法先躡地紀
後飛天綱各三遍散九跡爲禹步配衣然後
九指有災禍之城屋宅一切災害氣祟隨手
而消然後各依用勑文符畢將符牒行依法
安處永一二年無諸災害
　　　爲百姓除禍鎭災殃保護身家同前
　　　用法
老君律言百姓符用二十四道章二通用行
隨法師意行法其訣在左手第四指第一節
急捻之
　　　考召法師(及弟子法師下考召典書)
　　　(吏等人)將家口或自身行往他州界
　　　先發帖牒太廟(及城隍神官此神晉)
　　　(朝有之)扶迎拜送保護往還法
老君役使社廟神靈記曰考召使(本法師字)
行李及有家口行往皆須向三五日前發心
帖帖九州社長伍子胥是也(如非正考召法)
(師即發牒及著上字是下書史官吏之屬若)
(是九州考召法師即行正帖不用牒牒頭無)
(符帖頭有之)老君告命一符連帖前如法籙
官(官仙官受籙髙即官髙受籙小即官小時)
(人今呼道士爲仙官)位小牒云上件相言語
一依公行文牒相似唯攺一法字(隂牒依法)
(事須帖社廟云云)公中帖牒即言依檢事須
云云道家行帖即言依法事須帖牒社廟神
及某神官扶迎拜送保護以界付界行李水
陸平安不得妄有他故者云云(訣法同前訣)
(在左手第一節是也)
　　　誅符破廟法(誅者責問符吏符牒遲)
　　　(遲時不依急切不肯允遲有去無報)
　　　(謂之誅符破廟亦責問社廟神官符)
　　　(牒章有法無報故合決杖停解别有)
　　　(差替謂之破廟也)
羅天師傳太上老君金口所說科律一符不
允責在直符再書(書令之章也)不達決解直
符可以躡地紀三遍誦十八篇呪訖散爲禹
歩九跡三歩配衣轉天關指某日某地(地者)
(假如今日是甲子即指子地言某月某日是)
(甲子王文卿當直日此日是何直符傳符牒)
(爲某事其事不行允合重凝停解差替以周)
(而復始後聖君科可責問其罪事須依科勘)
(問科決不多停解差替如此即常安於吏兵)
(社廟卿等事須依金科玉律行下訖報)即勑
云云(如前注中之符勑行用速於水火也)破
廟亦可躡地紀三遍誦十八篇呪訖散三歩
九跡配衣轉天關指某廟某州縣社不肯傳
下符牒天命令人破決脊停解差替(言若替)
(即存其廟古人但言停無替即是破)訖報後
聖君告張天師曰夫誅符破廟皆上古志眞
人請差天神大將軍大官下監決解停破也
吾令但依元差三將軍天與身應(天上一某)
(元將軍身中應出同行之是也但曰上中下)
(元看取行用也)即不得用重章奏請天官下
監誅符破廟此二事行用並有訣訣在左手
第三指第三節上右邊捻之若行此法三度
五度訖但捻訣符吏自有推排有過之者請
罷常訣以赦之後符吏轉加敬畏舉心便行
起念便至勿妄忩忩愼之眞人也
　　　三㑹日醮祭言功遷賞吏兵法(社廟)
　　　(不遷賞酒仍位壇外坐)
老君曰夫受法之人皆須准科儀行醮祭則
吉妄行則凶上志之人皆明此道其科言上
元月中上㑹之日醮天官君上元唐將軍(上)
(元上部唐將軍姓唐名短中元上部又是姓)
(唐名宏爲上元座之吏兵領中元下元上部)
(諸將軍降臨醮席三上九獻酒)爲三元主將
吏兵受醮之首領三元將軍吏兵功曹司吏
諸籙中兵將玉童玉女等降赴就某席坐受
醮此日是正月七日也上以召㑹九天之官
中以九地之官下以人身中法籙將軍吏兵
及水官將軍吏兵也後聖君告天師曰夫三
㑹之日天地水三官中大神君將軍吏兵等
俱㑹北一日爲社㑹求飲醮此日醮除罪獲
善福祐人物(育養奴婢牛馬之類也)禍滅災
消身家喜慶(何也爲此日天地水三官三神)
(俱㑹於此日也)上帝恩放此日不朝集(所以)
(獲福又夫醮皆是入正日之夜人定後一更)
(時或二更時醮得大福祐此時衆神俱㑹之)
(時若過三更至五更切不堪醮何也爲神官)
(皆屬隂夜中似如人見日日早朝㑹家閑客)
(即得來要客皆有公事直至衙退方始得來)
(其神官仙官將軍吏兵等入三更向後至五)
(更皆欲上朝天曹以心攻前排整車御忙心)
(亂思不來受禮來亦不乆忽忽不多周帀所)
(以不獲福却招惡也如志人學須道先知此)
(爲妙愼勿妄示非人非人妄說異端即招天)
(考)又科言中元月中中㑹日地官君上元中
部李將軍及中元中部葛將軍等爲醮主醮
之後聖君告天師曰天地之間各二儀後即
有三元中元爲地人兩主也(李將軍領地官)
(葛將軍主領人身三魂七魄身中三將軍百)
(五十將軍仙靈將吏但是中元人身中受符)
(籙爲仙座以主中元之氣也皆是李葛將軍)
(爲主部領天官水官等三元俱足官將吏兵)
(㑹也)先領上元下元君官將軍兵士功曹司
吏六甲君官將軍兵吏玉童玉女直宫從宫
符吏等先坐訖始中元李葛二將軍二人及
兵士方坐師主心分主領指撝座位定後方
始啓請分明一一飲食在師主指撝安置上
酒處分般數取足(令人更益密漿之屬保眞)
(見李尊師令添茶毎座三四盞保眞令丁醮)
(祭傳法伏依本師不敢違闕請後人相傳繼)
(代莫絶本師之教)又科言下元月中下㑹日
水官君上元下部徐將軍及中元下部周將
軍等爲主醮之事後聖君告張天師曰上㑹
日正月七日天眞下觀子此日設醮天官君
兵將及地水官等盡心須以䖍懇勿穢濁受
福無量中㑹地眞來監醮地官君兵將吏及
天官水官君等下㑹日水眞來監醮水官君
兵將吏及天地官君等(中㑹七月七日下㑹)
(十月五日此三日並是三㑹之日也)先領上
元及中元君官將軍兵士功曹司吏等先坐
訖始下元徐周二將軍二人及兵士方坐師
主心分主領指撝座位(主是受三元籙人自)
(醮及入諸弟子等共醮亦得故云師主)後聖
君告天師曰卿是三元法籙吏兵師主故上
古爲之師主爲有弟子及同學人兵設醮即
須各依辭云云如若自辭即不用辭若讀詞
畢即讀言功狀一遍(其狀言功遷賞吏兵如)
(實有功即言如無功即不用言功後聖君言)
(功章本云有功言之將吏遷舉無功言之保)
(護身家平安亦未是功但軍狀言之即得其)
(吏兵不在遷位舉功之限但言賞吏兵即得)
(也)狀言有功舉遷法文某州縣郷里或任某
州官(道士言某觀山道士)係天師(古今太玄)
(三元法籙云云)陽平治左平炁總領門下大
都功并左廉察版署祭酒上清玄都(古號太)
(清無極太上大道無極法師是)大洞三㬌弟
子中嶽黃帝眞人(上古三元法經籙總言也)
(臣)某年若千歳去今正月七日已後(隨時若)
(是正月上㑹日即云從年十月五日巳後云)
(云)至七月七日已前行符牒總救得若干人
病及有災厄貧乏具件(有并若干人病行符)
(藥牒帖救得差愈若干人貧乏病無錢財買)
(藥救治臣給錢買藥或與藥一一具言之得)
(愈者或若干人被災害官私口舌得臣符救)
(度得平出無重科決者具件總有若干人臣)
(使靈官將軍吏兵功曹玉女玉童有方救拔)
(得度免見病死刑罰此兵將有功合遷一階)
人數悉皆得差允者并於(臣)家保護(臣)身家
平健有功將軍仙靈官功曹吏兵准科法遷
階言功將軍言功二百仙靈官言功一百五
十功曹玉童玉女言功一百吏兵等言功亦
一百直符言功七十以賞勞効於人助國之
功者遷昇眞位謹狀(此是古儀注今但依此)
(體但任别改其中文字體請不移但依古也)
日月具名狀其醮祭自別有文儀



金鎖流珠引卷之二十四
金鎻流珠引卷之二十五辭五
　(中華總眞大仙宰主方平張道陵趙昇王/長司命李仲甫茅盈許玉斧等係代選述)
　(中華仙人李淳風注)
　　　表奏請補考召法中靈仙職大遷舉
　　　賞三元六甲七星九天二十八宿三
　　　十五神官五嶽九州社廟法
老君曰夫天地中萬神皆有主領官屬大道
儀律禁制分明賞罰俱行人神俱有功者賞
有過者責名曰考召所主所部條約科令也
科曰若有考召法師奏一弟子堪補考召法
中官吏者將軍言功五百仙靈官言功四百
功曹六甲將吏玉童玉女直符官吏各言功
三百諸籙吏兵各言功二百左社右稷大廟
小廟大社小社各言功一百有具在考召儀
中選奏章中具此故不載於卷中(遷𥙷自有)
(文儀也)
　　　州國郡府州地多水火疾病災害不
　　　安作符章鎭厭法
太上老君告羅法師曰世有郡國之地多災
害人物不安卿可與安之但以四孟日(四孟)
(日寅申已亥等是也)躡地紀飛天綱各三遍
散大禹歩十五跡左手捻都監訣右手把符
(符牒向前書了即作此法勅符牒令使跪受)
(將去按後聖君勅天師歩綱時切不欲見歩)
(綱了喚使人向前跪受之)符牒前往後與作
書(書表上鎭尅厭制章二通得正)并二十八
道符往符目在鎭宅儀中(上古一十二符近)
(張天師二十四符風添二符家主州縣主帶)
(鎭身家母亦一符)即授符二十八道往一十
二符鎭安宅十二神上十二符帖門戸上及
後門竈上井上貼四符家主家母等帶之其
災害疾病三年之内即永無也更須一度鎭
之即六年無災災不起更一度准前鎭之即
永百年無災害起右儀云高眞上聖云良宅
三鎭永即無災(此法先在太玄金鎻流珠正)
(一經中趙芮書出引中用行救濟人物同)
　　　國郡府州破山魈鬼及妖精鬼作𥚢
　　　亂者遥與收斷禁止法
老君教太極眞人徐法師曰卿若爲國主府
郡之主作此法禁斷當以前書符牒及帖訖
便躡紀三遍散三歩九跡禹歩即捻都監訣
及山鬼目刀支等訣(山鬼目在左手第五指)
(第二節右邊急捻之刀支等五指第三節上)
(急捻之)訖勅符牒(符在三部雜符之中)分付
時呪曰
乾尊耀靈坤順内榮云云又勅曰
月建某神日某神(則玄)啓好日良辰六會喜
會宿天倉(則玄)澡浴清齋燒衆寳香供養諸
天大聖皇帝老君北斗七星二十八宿乾坎
艮震巽離坤兊八史神人盡觀弟子(某乙)至
心珍重敬受神符
謹請東方青帝神符音治角執縛惡鬼付牢
拷南方赤帝神符音治徴執縳惡鬼付牢裏
西方白帝神符音治商執縛惡鬼付鑊湯北
方黒帝神符音治羽執縳惡鬼鑊中煑中央
黄帝神符音治宫執縛惡鬼付鑊中五方惡
鬼盡皆攝一切精邪悉以除從今巳後願某
州縣郷里某乙合宅大小並興隆榖粟盈倉
綾羅滿庫千災萬禍逺送他方惡鬼凶人作
口舌之徒並皆消滅叱咄急急如
太上女青玄都鬼律令又呪曰
太上老君先天地生被照九炁罷廢群精社
公等祟本無眞形丗人死者假易姓名不上
鬼録合被誅形聞我符牒到即變其眞形但
以汝是山鬼及龜蟬等不得枉害祟亂并作
疾病中傷道民(某甲)三魂七魄催遣急還佩
其眞形形如太上急急如律令
太極眞人曰勑符帖即云今日當直官某神
直(其神假如今日是甲子即云王文卿從官)
(一十八人符吏天季二人須把符帖行下事)
(允不允事須告報急急如律令又如太上老)
(君律令)日速把符牒往彼與廟社城隍同心
併力出兵収捕勘責云云(云者即有事須言)
(盡得允謝)事須允逹訖報上考召院者
　　　考召法師身家常自厭鎭口舌法
老君告徐法師及羅法師曰卿爲考召之法
常發心助國安邦救治百姓事須目厭鎭口
舌天地水三官之中多有𡜍鬼妬神常令人
心性兇麤不依道理即致令身家足染人唇
齒常毎年五月五日輒書帶一符一年之中
永絶并正月一日吞一符心不起口舌夫口
舌皆起於心性中生如心性不生外亦不起
如心無性靜不曾妄妬𡜍於人人强爲已之
口舌者可以八月一日五日於靜室中躡地
紀三遍(不用飛天網但地紀禹步訖即散禹)
(步三歩九跡又重一十二歩又轉一十五歩)
(即呼彼作唇齒人名小呼之)此人妄作某乙
身之口舌羅列千言萬語某乙禁止令即便
止止即吾巳不肯止者死急急如律令誦地
紀一十八呪(從吾受天地氣當爲天地使云)
(云直到金木相伐水火相滅銅口鐵舌等十)
(八呪畢也)永斷不發若不伏更發即便誦呪
彼自凶敗至死後聖君告天師曰此法大驗
不可妄行須是眞實即可爲之太上老君不
許妄爲之作害平人身得罪退仙夫人被自
妄無故爲口舌者先且止之三度止之不止
即可爲此法
　　　爲官人及百姓厭鎭口舌法
太上老君曰夫爲考召法師者以清淨身心
(清淨者身心清淨也性不食肉娶妻育子也)
(但以心常直不偏不邪不貪不欲不妬不𡜍)
(不憎不愛不侵不奪不爭不競不婬不濫也)
後聖君告張天師曰常以忠直無偏無黨不
受偏囑偏求之人可行此法(身心正直不生)
(婬盜天師曰此兩字難明伏請開解告曉聾)
(俗君曰自巳有妻妾不妄婬他人妻妾子自)
(有經法籙須受莫以冒法盗法比之大惡之)
(罪慎之至道不爲)若有志士精心學道并爲
官清化妄被妬𡜍之人非謗毀斥讒佞口舌
來去不止者可以與書符三道帶之彼人自
休(符在三部雜符中檢書得不具此中)如不
休以六壬雷公式等共封之有法在式經中
(式經中有符印如法行用一依之甚驗於水)
(火之速也)封式訖於淨室中躡地紀三遍飛
天綱三遍散爲禹歩三歩九跡配衣轉天關
遥指之呪曰
五行相推金木相伐水火相滅(云云誦三遍)
(訖)呪訖捻訣訣在左手第一指甲下捻彼人
合口速於水火此法神驗祕之
　　　爲官人百姓斷内外注祟鬼賊妄爲
　　　蟲蠱殺人不止法
太上老君曰丗人不論貴賤皆有注祟内外
死亡爲鬼入人宅妄求生人魂魄代死遂作
注祟祟家中生人以兄弟或父子相注如此
者往往有之(丗人呼爲墓李尊師慧舉口訣)
(云即今祟家疾也)不絶(可以求生替死者爲)
(此死鬼被蛀蟲咬死魂魄亦被蟲蛀所侵食)
(如人被蟲蝑等所咬不安恓惶至甚所以求)
(替代道士若有法術斷得此疾其功甚大天)
(地爲之歡心令子得道救得一家獲一百功)
(功謂之陽人得不病不死隂魂此得離蟲食)
(人苦切痛毒之難託生爲人身便無怨注之)
(氣也)道士可與救斷禁之止令斷生死得恩
聞天地道功也老君斷注有符五道并牒帖
地界社廟城隍神官(上古只言社廟無城隍)
(神起自吴王芮墓在吴中至晉時太守劉文)
(景於吴中築城到墓上至夜城壁倶倒土盡)
(被隂兵運除明旦不見城土倶不得往如此)
(七八度太守即夜令人捕捉夜見一天子從)
(地中出從兵數萬衆却捉捕之人罵之曰我)
(是吴王芮也我墓入地二丈卿何要苦築從)
(墓上過吾毎夜使人崩城運土非是别怪卿)
(能移城垣屈曲離墓百歩吾與汝保護此城)
(人物令生丗丗平安太守因此留墓移城立)
(廟因此即有城隍神官今諸處即有先葬在)
(地府與地府議太上天帝便許所在州縣有)
(地主者便令爲城隍神官之首符牒出勑驅)
(役甚驗應於口允達)等衆出兵馬與直官把
牒帖(百姓行帖官人行牒是也)入某州縣郷
里某人家收捉注祟鬼賊云云(牒依前引上)
(儀課爲帖牒)
太上老君斷注符五道(二道在此呪中是驗)
者三道在三部雜符中尋取多在正一三部
中非靈寳三部中世有靈寳三部雜符太玄
三部雜符六甲三部雜符六壬三部雜符六
(丁三部雜符等總是太上老君所撰集七十)
(二卷並出老君正傳中法也)
二符神驗具於此書(三符眞前注)
　　　　　(卷内符並朱書)





右符治病注人困苦瘦甚吞之除差每日服
一符




右殺注鬼注蟲符用素淨合盤盛水安病人
前畢别一人把符投水中七日符沉注鬼注
蟲總自死人病安神驗不可妄傳非人牒帖
及帶符門戸上符並具上引儀中自意課出
得後聖君告天師曰卿欲爲萬民治注疾者
可躡地紀三遍散禹歩九跡配衣(着斗爲衣)
(身如北斗斗君眞也)轉天關指之(病人所住)
(之也方)即誦八卦呪一遍(八卦呪云乾尊耀)
(靈坤順内榮云云)即坐與書符五道與病人
吞及帶佩之帖勒限若干日差訖報便依限
差甚驗
　　　爲官人百姓斷瘟法
老君曰瘟毒之者中害人物也人物得氣(一)
(人染得氣過殺十人十人得其毒氣能過度)
(殺於百人)便有死損死一人十人憂之也世
人謂之無義病不論貴賤善與惡染病其命
皆即難存旣以一人致命十人爲之隨死上
古至今往往皆自見也吾常恐學道之人被
多與他人憂故出此章以防災怪也吾有符
十九道以能治此病者爲之差(但染病吞此)
(符三日大差當日小差此符是太上老君親)
(授黃帝帝因行之留之世代相傳至今是其)
(眞本大驗二符神驗者書此卷中一符未病)
(人帶之與病人一處坐卧不相染易一符病)
(人吞當日汗通小差三日内大差也)




右符病人吞服




右符未病人佩帶共眠坐卧不相染易老君
大符長一尺八寸下有勑曰
老君神符主收五部鬼王劉元達張元伯趙
公明史文業鍾仕季等五蠱行百毒使黃奴
伯桑雜俗六丁之鬼得即腰斬不問往罪急
急如律令(此勑亦書安大符下帖安大門上)
其符在三部雜符中故不具書出此書(三部)
(雜符中自有斷禁瘟一章符本細尋取)後聖
君有斷瘟大章一通上此章後應口瘟病自
消滅(上此章須素食三五日或三七日或四)
(七日五七日六七日大驅若先百日齊素神)
(驗也)在金鎻流珠上帙中不具於此書(章在)
(金鎻流珠第一卷中有十紙已上未書之)奏
此章依舊法老君曰夫欲斷瘟法先須得彼
病人姓名某州縣鄉里村郭住(郭言坊也)去
某年月日因某人染得瘟鬼氣病至重或死
(未死即言重死即言死經若干月日差某人)
(又染恐後連注不絶伏乞大道慈悲一一請)
(禁伏望處分法師與判)今更連注某人(云云)
具如辭狀法師判狀訖即朱書符於淨室靖
中躡地紀三遍飛天綱三遍訖散禹步三歩
九跡三遍(左右是三遍更一遍是再歩是也)
誦呪曰
吾託身三五之中魁𩲃之下千鬼萬神盡爲
吾走使天下精邪惡鬼皆伏死魁綱之下無
動無作凶人伏匿縣官者消口舌者匿疾病
者急急愈叱叱叱急急如律令呪訖便書符
牒牒訖捻瘟鬼目(目在左手第四指第三節)
(刀文在節上捻之鬼自死此法大驗吉)遥與
禁斷永斷如不肯斷上大赤章斬之鬼死人
活大驗(此瘟病切不得僧人呪術加持他不)
(伏却破反損昔呉王孫權内宫被此疾僧人)
(法超從西國來甚能呪術請呪被鬼所殺師)
(弟五人死宫中有數百所患人致死也)
　　　發諸色符牒牒遠州收爲祟神鬼邪
　　　精法
老君告黃帝曰帝欲追鬼名書大符(太上即)
(今牒帖也上古謂之天符人鬼同呼即今人)
(知是大道符鬼准前呼天符夫欲行此符皆)
(有法術文訣追召勘問捕捉不同故以分别)
(之於後)追速於水火帝請問曰何得知其鬼
名老君曰但令彼之作辭云某乙病經若千
日不差百方醫藥無應有鬼毒精祟所爲伏
乞追勘大王但勑(黄帝即云勑道士隠云判)
(云云)九州土地靈祇(上古有天神地祇無社)
(廟中古有左社右稷亦無社廟入漢魏晉宋)
(巳來便有社稷神官更入齊梁陳隋即有城)
(隍神官後聖君勑下爲考召法師所管呼爲)
(社廟直符所由城隍神官管佐助考召之法)
(行符送牒逓過本界以法相承如州縣相順)
(以斷姧非城隍社廟相送以捉妖祟此是上)
(天大道養人鏁鬼之術驅龍使神之法本起)
(上天宫闕後聖應代告授有道之志人)勘之
即得本祟名字便作法勑令若干日差決鬼
禁地獄(地獄者上古之法畫地爲獄獄以三)
(重畫之有罪之鬼禁於三重畫内十日五日)
(伏承罪訖即斷罪重者合死死亦不逃走不)
(合死者故即不逃走因此相承名曰地獄後)
(人不達時儀稱有地下地獄受罪甚重妄作)
(言惑丗人自招其罪之大今道術之士帖社)
(廟禁鬼准上古畫地爲獄禁鬼謂之地獄是)
(也)病差帖獄放出云云(云云者從今向後切)
(更不得爲祟後犯必誅斬者)
老君曰夫書符檄帖牒出於千里之外萬里
之内者先書符檄帖了未封印前作法於淨
室中躡地紀三遍散爲禹歩三步九跡配衣
轉天關指某方心存思此去若千里當直官
某乙(乙是六甲輪日直官名字也)須把符牒
帖分付天神地祗龍鬼(今時不用言天神地)
(祗但云付社廟即得近代有城隍具備行用)
(甚驗)行下某州郡令捕捉某鬼某祟事速允
達疾病差事得引達行下如判訖報即捻都
監目訣(都監在左手第一指第一節是也)
　　　發牒問逺親故平安請報消息法
老君曰夫人修道志心未得行往彼州有親
故欲得消息知彼善惡但書一牒付地祇(祇)
(今城隍社廟是地祇也)令當直日神官把送
仰二日内報者(地遠千里之外即云二日萬)
(里之内即云五日不得住滯急切)或云五日
内報者書符帖牒訖即躡地紀三遍散爲禹
歩九跡配衣轉天關指某方(某方是親故之)
(郷住處之方)是某乙住處其某乙是臣(則玄)
某親(或叔伯兄弟姑姨之屬具名也)善惡具
報捻星使訣(訣在左手第四指第一節是也)
(直到夜常看天某方分野忽有一星飛去即)
(是天地差使往彼勘問即報報來必實如不)
(見有星散入彼州分野報來定虚不可信直)
(須更爲之即得眞實也)應夜有星須看之若
有星散彼方報來必眞實後聖君告夫躡地
紀三遍即動天關天關差使往彼看勘即報
是眞實如無星使往其報必虚非眞也是符
神直官吏作假須以再爲再爲符神直官符
吏問罪後令往問語云符吏直官不依科罪
重准科(科自被天上科決十下已訖甚驗不)
(可妄言之常閉口)
　　爲國尅斷妖星惡祥異氣欲作災怪法
老君曰天有妖星祥見必行(星者日生也故)
(以上是日字下是生字故聖人云星爲姀必)
(臣反君子逆父弟子背師行之也風見此丗)
(是常見有)天有赤氣名曰惡祥此二事臣反
先亡(天知有此惡祥故見祥氣令人見人中)
(有道術之士爲國鎭尅一令莫發君臣無憂)
(無事二不知覺覺後以發即以助國令國强)
(早攻収伏此爲第一之功上天賜念功滿白)
(日上昇雲天爲仙眞之人也)志道知之須避
臣(或有修志道之人在此臣界内者見星氣)
(所臨其州地分野速須早出避之上吉切勿)
(住居逆地令志人失道且風聞李氏承上得)
(仙祖者繼代行此隂功之德天與之仙祖耳)
君而有道與君僣申(僣申者此是有道之人)
(僣行安居助國之法即後法是也)君之無道
易姓隱身(逃他方丗界隱避改易姓名此名)
(志人指禳妖星法)老君曰以素食齋心(心定)
(志齋正心神故齋心)三日宿居别室不近女
子七日(女亦不近男子七日)即先躡地紀五
遍天綱一遍(順也)散爲禹歩三遍(一遍三歩)
(九跡二遍十二跡三遍一十五跡下出外)誦
地紀十八大呪一遍配衣轉天關指之往往
如此不過七日日作三度(且午夕三度爲之)
(如此二十一遍星落妖散國無災也如此之)
(人有功於國百姓得安獲福無極)災星妖氣
俱滅縱餘氣暫生不過一年半嵗而自敗散
滅也此法行用亦須捻訣(訣捻刀支㸔在何)
(方定金木水火土捻之)後聖君命九天玄女
下親授金鎖流珠外篇第十卷言九州十道
萬國符圖授李僕射靖(爲右僕射用兵𦔳國)
(通神濟丗忠謹而號神將使隂兵也)靖用通
神佐國安人聖恩封爲神將(注已具流珠中)
(引不載)老君曰此法名落星之法只知有妖
星之法而除之不須問其地界人名姓也(此)
(說太上慈悲之心但看天上妖星爲國除之)
(不問地界反臣姓名所以大聖之意慈悲之)
(言不欲知有此人故作此言以誨賢達大郡)
(諸侯忠臣良將令起忠孝謹節之心以尊奉)
(上不移之志也)或以天上妖星不見地下土
地無妖災氣不生兩得無災平靜國泰人安
獲功無極往往如此白日昇仙得爲太清真
人之位
　　　爲府郡官人斷妖災怪祟亂身家法
老君曰丗人不論貴賤皆有妖氣强來爲祟
亂或爲光怪或託妖人覓食或打人門戸或
燒人屋舎或病注於人或偷人財物或驚雞
犬或送蛇䑕狐蟲百種靈異禽獸竒物血水
之屬入宅爲怪祟者至多不可一一皆具於
此中但是妖災千變萬化之物來驚恐人之
者皆當與書符禁斷之永除(三符在此中其)
(餘符在三部雜文中即具一一檢取也)書符
訖法曰躡地紀三遍散爲禹歩三歩九跡訖
配衣轉天關左手指某人家三度(是請符厭)
(怪祟之人家口存吐紫雲蓋他宅)即分付符
給引差當直日官某乙(六甲當直日神是)把
符(或書帖小小即符斷大即行帖牒符止之)
(不過百日如若惡精祟者不肯便休事湏將)
(帖追科縛送出界如更回即便誅斬也永無)
(怪祟)
　　　斷百怪符(符主厭不祥宅中怪陣光)
　　　(精鬼妖犬縮鼻上牀井沸湧蛇蟲咬)
　　　(見䑕血之𩔖以符吏斬之)




老君告羅文強天師曰此符厭禽獸龍蛇爲
怪祟者懸符版上竹竿標之高一丈二尺不
過十日之内作怪者自死必無能害人若是
鬼神爲怪者事更上赤章書斬永斷絶者
後聖君告天師曰龍蛟作怪祟人當以自身
出牒牒五岳四瀆靈神官九州社廟共作關
津同心併力收捕訖自身出天關之上轉天
綱加地户(式也是天式地式雷公六壬六甲)
(四時等七式衆力收捕追之立到身爲考召)
(君出門門之上躡地紀天綱禹歩配衣轉天)
(關行不逾二十里近十里之間龍蛟被捉來)
(見即更禹歩三歩九跡三遍進前大呌一)
(聲訖捻刀支斬之爲兩叚便永絶滅之大驗)
歩躡各三遍具三遍(三遍前注訖)大叫一聲
斬之不論水陸自身不能變化騰空爲之假
其威地借其力聖矣大靈驗但知考召必行
此功前後相繼(晉時許遜爲之白日昇雲上)
(天天地大喜)老君曰妖精者莫過於龍且能
上天人能所獲妖氣隨至星劒而威靈怪者
莫過於蛟且能入水藏避尚被禁術之所獲
追捉在乎須㬰故以天生其人人靈之甚但
以精心靜志勿妄行用存想本師法自成就
靈怪自消滅絶水神水龍蛟刀支在左手第
三指第三節上右邊綘絹急縛之妖怪死日
解縛除一龍一蛟功獲三千白日昇天大仙
眞位也(係代有道術之士與世除祟害)
　　　爲百姓家斷妖怪祟亂身家法
老君曰天下人民家妄被妖怪祟亂身家不
安者但以眞具辭於大道考召法師下以滕
投之師具法以讀辭(今後聖君改令作狀道)
(士云辭官人百姓眞爲狀投告法師與判狀)
畢考召法師與判狀付案切與禁斷出符(書)
(令爲帖牒也)勅勒即令爲祟者應時獲斷符
在雜符文中此不具載如辭言不肯者便與
躡地紀三遍飛天綱一遍(一本云夫行法總)
(不用飛天網但言行地紀之法散爲禹步不)
(用餘法)散爲禹歩配衣轉天關指之誦十八
篇呪應口消滅後永不爲災也
老君授黄帝曰百姓欲生捻百怪訣(訣在左)
(手大指甲下以右手指甲捻之)



金鎖流珠引卷之二十五










金鎻流珠引卷之二十六辭六
　(中華總眞大仙宰主方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　爲國王帝主拜上大元辰千車五墓
　　　却死來生令疾病除差平安如願章
　　　法(此是後聖李君授天師也)
太平金闕帝晨後聖玄元上道君告天師張
道陵曰夫人命有長短生死皆天曹地府所
配也乃下至百姓賤品亦屬於天曹地府何
況人王帝主大人如有疾厄頓重即與上大
元辰千車五墓出厄却疾病大章若如命迍
知窮筭盡壽終(命迍知窮者徃徃有也昔漢)
(安二年七月五日帝遊於南山路見一老人)
(奏帝曰陛下速歸此月十五日日中時追使)
(的到追陛下陛下必不得返陛下速歸長安)
(早覔李少君奏元辰千章五墓却死來生章)
(必更得反中國若也不爲必當行也帝聞大)
(驚轉行百步回視老人不見令使追㝷召至)
(帝問卿是何人答云金星也李安期者大仙)
(也唯此人奏得章感上帝恩重必得允餘人)
(不可帝令使人迎㝷得十三日令奏大章二)
(通畢帝十四日忽卒得病甚重去死分寸十)
(五日追使作夢與帝帝更得九年天子適天)
(符下云得李景玄奏少君一名玄子安期是)
(也)即上大元辰千車五墓却死來生大章即
得益壽命添筭禄更受生得爲人王帝主也
(前注具說)天師授得此章本三卷大約與老
君本大同小異添益處甚多(今世行後聖本)
(廣者是)老君告神農帝曰人生雖有本壽其
中有不得壽者百中有八九十人是不得壽
者何也人衰有厄厄者福少福多即過除衰
厄外又有兇麤暴行自取其死命豈非由於
人乎余之不死常以書(章也)表扶厄度衰保
身護命命所能長因授書與神農神農作養
生護命志頗有大道之性嘗藥救人書表度
人之厄書神農古本有三卷(一卷却死章二)
(卷除祟章三卷時號之曰與天公書是也)
老君曰又授歩綱爲奏書法於神農神農行
干雲之歩(亦是躡地紀了即散爲禹步者是)
(干雲也)救自身亦得長壽後教弟子行救度
之法係代相傳不絶綱步今奏此書須作法
歩綱捻訣收羅天地水三官之獄㧞贖魂魄
出了方始表奏上帝更乞年限即得更生度
諸衰厄合死而亦更生(李見者早數百人合)
(死弟子久風身救之皆再得生命)法曰先令
出辭書(書狀也考召法師得狀牒五嶽四瀆)
(神官九州社廟社公等神令先救治奏啓當)
(先使正上聞而後章奏救治即得允逹)考召
法師受書訖判帖社廟與同申奏令病且速
退若干日退便即躡地紀三遍配衣轉天關
常指病處宫殿之内即當時退待奏上帝過
即病漸羌愈三日之内捻都監訣等并天心
訣地心訣三訣是作法行禁壇上章(訣在掌)
(訣中)天師曰天子奏章用信鎮物(已上論千)
(貰疋二十石並是别上章儀中此書並不更)
(冩)上章訖三日内合有告報此告報皆假託
爲别言語告不依實言語(何也爲天子之至)
(尊故以天曹地府不作實言報恐人以妄說)
(事未𠃔而人先知故以隱言隱語深義爲報)
(言告不令凡下人知之此是天曹告報之法)
(如此也)
　　　爲諸侯三品五品等大官上大元辰
　　　千車五墓却死來生令疾病除羌平
　　　安如願章法(百姓附圖法信物頓減)
　　　(十分取一分)
老君曰小國諸侯(侫王也即今太守官是也)
(侯有大小之位)有重災厄疾病頓在牀枕者
可與先作檄符書(檄今之帖牒是也上古言)
(檄符者唯有法一名印有三顆印言元始五)
(靈章令後聖印云太上印是時都印更有時)
(上天曹印即三天太上之印捉天狐祅獸及)
(諸侯治病用此印及受青龍白虎朱崔玄武)
(黃庭等五徳大將軍籙用此印楪身𥙷正炁)
(仙官用也)檄之彼鬼神不爲祟訖即勒限某
日差損差損不用上書如不損即上書(古呼)
(章爲上天公書)今改書爲章改天公爲太平
金闕帝晨後聖玄元上道君一又云玉皇上
帝不名爲天公之號也於上天公乞面勑三
官更與添年益筭必得十年二十年便呪歩
准前上品中(躡地紀網祝准前用天子之法)
(中祝步訣法一同用書章稍似不同也)書文
則别出不具於此引中不載其百姓在法師
量其貧冨濟辨得者即於此件中十分取一
分信如不得者量其辨得依力令辦不得有
闕恐事不允逹
　　　爲國除蝗蟲災損食人種植香苖五
　　　榖使天火消之法
老君曰此災非天之所爲是土地神靈不爲
助祐福德致令災起可以丙寅丁卯吕於室
内躡紀三遍五星從木上步畢於火星三遍
配衣轉火星爲天關指符五道如此三遍訖
臨分付前禹歩三歩九跡訖左手分付符令
於種植處四角以竹竿標之髙一丈二尺蝗
蟲災等漸漸自消除之此功甚大後聖君授
蝗蟲災害訣訣在左手中指第二節符文五
道在靈寳三部雜符中不再重書出此五道
符本出上清都禁之中老君授與堯帝帝用
之施功天下人民種植後即少有蟲蝗之災
行世向堯帝之前九州毎年行此災一度也
　　　志人爲國及身家修道合用法噐等
　　　科律法
老君禁誡科曰上等天仙道士合用九劒以
佐衛天尊驅御九野剪截天魔(一名等身劒)
(二名紫煙朝尊儀佩劒三名制魂四名斬邪)
(五名衛真六名衛神七名檢天八名檢仙九)
(名檢身此是天仙道士合居之此名天寳之)
(噐用以帶佩之)中等神仙道士合用七劒(一)
(等身二朝尊三制魔四斬邪五衛身六衛神)
(七檢天此七劒也)下等考召道士合用六劒
(一等身二朝尊三制魔四斬邪五衛身六衛)
(神此六劒主六甲一爲等身後五劒主金木)
(水火土五行也此三等道士用劒又出後聖)
(君内號老君正暦世記說)餘等人間稱上法
道士有道術濟世能助國安邦救治百姓者
可用四劒(一等身二等朝尊三制魔四斬邪)
(是准法科)餘等人間紫衣(紫亦上法)道士合
用三劒(一勑水二護身三斬邪巳上合三劔)
(也)絳衣道士合二劒(一勑水解穢二斬邪有)
(二劒)絳衣道士中元四十九階籙下元八十
一階足并一階天師法籙治職炁是絳衣道
士也但依天師後聖君舊儀注說若從天師
儀注後即被陶陛妄作儀注各言二十四階
以主二十四炁之像又言其下元即此之例
非是正一赤衣道士此即是碧衣道士亦未
入黃衣之數按儀(舊儀天師科也)黄衣合賜
二劒碧衣青衣合許一劒也(此是風先師之)
(言)
　　　志人爲國及身家修道用式等給數
　　　科儀通濟法
老君曰夫志人學道先須得通靈濟世之法
驅神使鬼之應(驗如口手相應也)者莫妙於
此法此法以符式兩行謂之天兵祝曰
隂陽(經云符是陽兵式是隂兵隂陽之法天)
(下地上横行但无偏无黨道業立成白日昇)
(仙得行雲停魂魄俱升屋宅俱行得爲天真)
(徃徃有之張許分明張陵許遜是)也俱用天
地肅清(此法訣俱行天地日月星爲之清明)
(太一爲之下兵)天地日月分明敢停風雲散
消魔王奔迎此道㣲妙飛昇上清急急如律
令(此道是老君封式符勑符言也一云封式)
(亦言之也)
老君曰式居有等給上等天仙道士合居一
百二十式中等神仙道士合居八十一式下
等考召道士(上古考召法師上考召四君一)
(君主考召一君主正一一君主心皆考召君)
(都管三一者也今人不逹其義都改爲正一)
(道士其三等總除之全失考召之號此是陶)
(陸張三家自意識性之總說今後人根㝷莫)
(知其大道之源失其志人之心門路忙忙夫)
(性也)合居三十六式後聖君告張天師曰卿
爲天師須知三等用式前太上以排三等道
士其君臣官人百姓末品今請天子同天仙
道士用式數卿相同神仙道士數諸侯官人
同考召道士數用之不失百姓防鬼去邪合
居式(六壬式也)
老君告羅文強曰天地之神皆六甲六式之
部使也若能精思存用先尊本師師即不離
左右教示於子百无不通也慎勿妄行爲功
也
　　　志人爲國及身家修道傳法籙及救
　　　人物疾病合用太上前聖老君法印
　　　二十四窠法
老君曰此印亦有三等天仙道士得居二十
四印神仙道士一十五印考召道士一十二
印以用印符引并檄禁文書行用又傳法籙
印佩板等行用不絶過於公中之官印行用
不絶老君告天帝君曰夫大道符印給有三
等道士天仙道士號天官主通天上三十六
宫一宫有二十四曹故居二十四印以判二
十四曹君官司吏也後聖君制玉京玄都制
令律曰天仙道士三十六髙上大臣之號有
二天師號曰上宰上相又有三公九卿六尚
書二僕射俱如世天子官也後聖再言曰世
天子以承上天之教稱號上天之子故曰天
之子而稱天子也(即公臣官將與上天同貟)
數也
老君曰天仙道士行上清玉皇之印次即元
始之印是常行用者神仙道士行太上玉京
之印(亦六字也用之與天仙道士同而印字)
(别也)次即飛天九野之印考召道士(上古號)
(考召君今天曹四君是也)行太上老君印(三)
(字印也主三元天地水三官授此印驅役收)
(捕不義之鬼不正之神邪精妖炁不伏自作)
(袄炁祟人以此印印符檄及書勑禁斷之如)
(不肯伏符印勑而奏書而斬之)次行三天太
上之印(六字印也主六甲此是考召道士有)
(功於人神龍鬼即合行印傳法印牒印佩板)
(及上清五法用之亦行大文牒牒上天曹即)
(合用比符如單行小小考召文牒帖大符檄)
(等用太上印也)除此二印之外更有封檄賜
符傳法别用者是印符符形如印非正法印
名曰天賜方符也是人間考召及青衣碧衣
道士得小勑字印及遂公印即是一字之符
印也(封符二印一印是單勑字一印是單封)
(字是也名遂公印也)使印令驗法躡地紀三
遍散爲禹歩三歩九跡配衣轉天關(於左手)
(男左女右)把印隨星印符上祝曰
天靈靈地靈靈神印一下百鬼潜形急急如
律令印畢便卦符符上又印即如此作法行
之大驗矣如行之得三五年後自通神去永
更不用歩綱配衣也但坐存轉天關隨印(天)
(關是北斗第七星隨印印符)符自當驗
　　　志人修道恐災及身逃避及助國行
　　　水不没不溺法
老君曰凡禁海神得水行无難履水若履地
水隨心決流當以六戊日常躡地紀徃徃如
此三年履水之道成矣(夫躡地紀三遍散爲)
(禹歩三歩九跡即配衣轉天關常召海神河)
(神江神到問欲歩履水之事并禁水令逆流)
(百種水術之法事事令海神爲之後教我履)
(水術无難之法總得還須著功於躡之道不)
(逾三年成陸大夫行躡地紀飛天綱之道常)
(須先學出水火之要法然後始道成矣常須)
(六戊日記之徃徃如此水神出見伏使扶水)
(行)六戊日行事法先取季月中戊寅日取六
戊上土作泥麤細如小指長半寸待乾以黄
線作绳縛於海神理上以黄蜜封之印以大
吉印用成九已(九息是也)炁十一勿陳炁自
覆天剛炁七加海神理上及所渡津濟立至
與濟(此法師口訣云先須躡紀及加式有功)
(行之即得濟旡功臨時爲之必无應驗之能)
訣在兩足下海神目或渡河河神目渡江即
江神目各各有目常取六戊土乾者當目上
以黄線縛之渡一切江河皆如履地不沉不
溺此法甚驗妙後聖君告天師張道陵曰此
法履水徃來如地卿須傳授志人非人勿傳
傳亦天伐(伐殺毎有人物入即流溺忽有人)
(得履之如地下人便因此水中徃來之處行)
(非盗之事人捉之履而避人天即伐殺)老君
曰六戊土爲人形長二寸半木皮和泥(木皮)
(者𥿄也𥿄作筋此字音筋之義也令人多用)
(故𥿄筋之泥筋具前注)亦具戊日造黄色線
縳於足下并捻六壬六癸等訣履水如地常
徃來之處有水渉行過之津渡无妨(不可行)
(當今世人多以惡如嫉能是以須勿爲之甚)
(佳是志人道者之性若妄爲必受此疾害而)
(死爲極昔葛玄常爲之爲世人所疑呼爲聖)
(人雖不被國之獲罪仍被地府所奏上天太)
(上玉皇嗔謫退仙二階致只得不死之道猶)
(之制旨令陸行五嶽不得妄輕虎豹何况更)
(不見乗雲駕龍鶴鳯昇天學士須早知之爲)
(上也)







金鎻流珠巻之二十六










金鎖流珠引巻之二十七辭七
　(中華總真大仙宰王方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　志人學道縮地徃來之法(入洞天法附)
太上老君曰夫學道精心切志求有應驗神
通年嵗積多皆以有應有應之後即是神通
神通之後勿用勿言以求至道之事能以慈
心救濟人物用之不爲閑將戲弄逞世說我
神通如此之人非志人也法曰先帶地軸神
籙於左(地軸籙是黃庭將軍符有三巻二十)
(四將將甚能縮地脉縮千里爲五里或爲百)
(歩之間萬里爲十里或爲五歩之間昔壷公)
(先生能爲之費長房遇之因宿壷中一夜長)
(來以經三年遂受此籙能縮地脉日行萬里)
(之外不可能及其人也今人只知有縮地脉)
(不知地脉亦屬北斗所管欲縮欲開皆自由)
(也長房曰吾能開寸歩地爲千里江山千里)
(江山攝爲寸歩地神通自在之故也)如繫之
於左訖即躡地紀順反覆倒再履如此五遍
謂之金木水火土五行具也又散爲禹歩三
歩九跡三遍即變十二歩二遍又爲十五歩
二遍配衣轉天關指地捻訣(訣在右手大指)
(根也入掌中是都監訣下是)及捻土神及地
神刀支及地心刀支後聖君告天師曰常以
庚寅辛卯戊辰已巳之日地辰刀支及地心
刀支(地心在左手大指對根節左邊常朱墨)
(塗之欲使地神右手捻左手夬學未成前常)
(記之朱墨封之三年忽一且使立到千里之)
(外别刑縣者皆地神所移令到彼州縣者也)
(徃徃有此事)老君曰夫行禁炁移轉星宿斷
江縮地皆是有信之人可以傳授非其人不
得妄傳傳得便妄用用法又未全得神通且
爲心之不平不直性麤惡急怱怱心毒妬而
妄用者切只令知有更道傳授此人大須禁
之蓋此是道家上法縮地徃來如廻指掌
　　　入洞天法
後聖君告大王君曰夫地下主者有洞天之
仙眞但能長生久視之道名曰不死之鄉官
有三等之號一號洞天仙主二號司命三號
司録是也子欲入於洞可三月九月中六庚
日禹歩地紀(先躡地紀後爲禹歩三歩九跡)
(又踏十二歩又十五歩訖報配衣轉天關九)
(度指洞門徃徃如此不逾三日或五日洞門)
(怱然自開見有女人勿隨入也待王女前入)
(計百十餘歩間方可入若男子出便隨入無)
(妨)配衣天關轉指開洞門人出直隨人直入
女子令前入計百十歩即從後入此是女仙
窟宅老君曰入洞須存日月照耀前行存野
猪呉▲鳥師子白鶴青龍白虎玄武朱雀左
手捻洞門訣右手朱墨塗洞天訣(在左手地心)
(小刀支是洞天訣右手掌中心近臂直文謂)
(之地畢次名洞天訣欲入洞前三兩月間常)
(朱墨塗之後到洞門進更右手捻之自開神)
(出迎入洞天也)入到洞門門爲之自開神迎
子入
　　　功成名遂欲乗龍駕鶴乗風上天入
　　　地入水入石法
老君曰仙人作法能召龍御乗控鶴安駕上
天入地等常以壬辰日歩躡地紀三遍散爲
禹歩癸亥日飛天綱三遍誦乗龍呪呪在飛
歩綱中三遍訖散爲禹歩三遍配衣轉天關
指東方青龍祖孟章(姓孟名章是青龍將軍)
大約龍之初祖姓孟後有龍之子孫各以分
姓以依於人姓名今亦有姓崔盧李鄭姜湯
梁常之姓至晋朝有兩龍從于闐國來稱姓
田石等住江南天台徃來住繼代龍孫(前注)
(也)又指南方赤龍祖陵光(姓陵名光世大約)
(朱雀將軍種姓氏也後子孫攺張王趙章羊)
(應之姓繼代赤龍孫)又指西方自龍祖監兵
(姓監名兵大約白虎將軍種姓也後子孫姓)
(白夏商夏仁文眞陳前袁之姓繼代白龍)之
(孫)又指北方黒龍祖執明(姓執名明大約玄)
(武將軍之種姓也後子孫攺姓留裴元劉皇)
(甫官阮孔單仇鄧之姓繼代黑龍之孫)又指
中宫黄龍祖黃庭(姓黄名庭大約黃庭將軍)
(之種姓也子孫攺姓丁帶雷壞梅鄒池河歌)
(羅和之姓繼代黄龍之孫也)等繼代龍孫丁
黃陳趙直日者來奔吾爲天官常入天門用
汝乗御急赴吾存之思存天地天地爲吾晴
吾思日月日月爲吾明吾思江海江海爲吾
清吾遊天地日月靈山江上急作急召海龍
須到急行吾更經過八表太極上清急急到
急急如律令
後聖君告天師乗龍訣(凡乗龍駕鳳皆用天)
(綱炁乗風乗雲乗煙乗塵乗霧乗野馬所用)
(綱炁陽綱者爲天一天庭亦云天蓬炁取之)
(法當知天一所居處推之法用如隂陽禁中)
(法更無法也若欲之時向天一跪閉目鼻取)
(天一炁並作紫雲遍身内二十四兼止尋天)
(蓬炁九爲御者又欲天綱炁五行時伏龍雲)
(㝷起即捻左手第四指第二節叩齒二十四)
(通又營目閉炁爲之所法家之隨意使見此)
(法時線作绳纒神都目時鉗封之以時神印)
(印之時神者所謂正月登明二月河魁三月)
(從魁四月傳送五月小吉六月勝先七月太)
(乙八月天綱九月太衝十月功曹十一月大)
(吉十二月神后等神所法家者立差)唯乗龍
駕鳳在足下龍鳳理爲法男子乗龍女子駕
鳳時人也昔列子乗風法以此禁乗女子駕
白鵠女媧駕鶴皆是此禁駕之若欲乗龍取
天一炁九過以自覆取天罡炁及白虎炁各
十一過叩齒亦然駕青龍捻都自取六庚上
鐵大如小指長一寸四分隱於乗龍理上白
線爲䋲纒之四十九帀封以白蜜印以白虎
印及從魁印印之青龍立見任意乃乗矣事
訖解之封印捻右手第一指第二節舒息七
通其龍去矣諸世人不得不愼矣禁龍鳯雲
鳥風煙塵霧等唯求仙絶代者爾乃得之自
非清齋山居召至害人愼之駕鳯乗龍無有
别法唯知五官日神有異及隱文别耳
老君曰駕鳯法亦同乗龍勑呪唯攺言東方
青鳯也(五方勑請之與龍法相似訣别)五方
言之此鳯以女師乗也鳳訣在左脚下鳯文
是圖云駕鳯之訣是也乗龍右脚下龍文是
圖云乗龍目及文巳上二等訣法並在掌圖
中但用桐木爲小龍鳯畫色成縛之本文理
目上(五色線也秦女弄玉乗鸞鳯而遊八方)
(得蕭予之教法也)訖躡紀三遍禹歩九跡配
衣轉天關指東方天上青鳯來控御駕而乗
上天周遊八方來徃不倦於仙府也
　　　畫地爲江河或爲衆山法
老君曰夫志人修道道成因行人間遇惡人
所追及有賊欲盜劫仙經符法秘訣靈藥者
遥望見十里五里之內外者可以避入路邊
躡紀三遍散爲禹歩三歩九跡訖配衣轉天
關指歩之內化地爲江海過不得自身退藏
藏後化爲平正之地案變彼賊衆之眼(上古)
(仙人徃徃有也有人直强而過溺水而死者)
(多爲其天地直炁行行被炁干衝始要令似)
(溺水死若據所殺者北斗中兵衆所殺也)捻
人刀支訣隨金木水火土訣(東方人名木南)
(火訣以五帝配)
老君曰若被惡人妄有追捕身者不可妄與
追殺即當存如前歩躡紀配衣轉天關指草
林木爲山山相連接便入此山中時隱藏避
人散後出此山訖便變爲舊林木無山也追
人莫知何靈異失山所在一生追之不得即
休也
　　　變壷器盛天地六甲七星府天營出
　　　没隱見法
太上老君(太上者老君也是太上弟子故後)
(衆仙尊號爲太上老君曰今人不知但作老)
(君字不合除太上二字)曰夫志人修六甲二
等功成(一等人間太上老君自服者六甲符)
(又一等是靈飛六甲符也)及躡紀飛歩三等
功成更佩受三元五徳(三元是三元法籙也)
(五德是青龍白虎朱雀玄武黄庭法是自有)
(三十六階志修道者學此法皆須以受籙具)
(足自得通神可指小器之物以盛天地竒功)
(至神之驗不可測之昔壷公先生教費長房)
(爲之)法籙具足自然通神變化不測可以能
變一升之器可容天地如初造化自然之功
也可以取春庚子日種小仙壷(仙壷者似小)
(甖子可容一升半者巧種取庚子日種於宅)
(東南之方二月中有庚子日即得也種時不)
(令女子見之女子種不令男子見之到八月)
(堪實者留三五顆令實收取經云一根留二)
(顆上三顆是中唯中上留之下不用不中爲)
(法恐不多實故不留多耳)子上色堅好者兩
器先盛朱砂五兩(一云六兩是正法也)六十
日次曽青一二兩入砂中六十日以䧺黃六
十日次入上色輕墨二小鋌六十日次入雌
黄二兩六十日次入銀泥二兩六十日次入
金泥二兩六十日次入胡燕脂一兩六十日
巳上八種物投入壷中各得六十日都計六
八四十八緫得四百八十日巳上器盛之其
朱砂盛得六十日便取書六甲二等符四百
道投一壺器中兩器同向靖中東南柱壁上
掛之著梓木版隔斷地炁勿令衝捐實器以
甲子日起首歩躡(歩者天綱躡者地紀故爲)
(歩躡)各三遍訖各誦祝取周(周地紀十八祝)
(天網二十九祝也)呪訖散爲禹歩三遍(三遍)
(從九歩畢十五歩)配衣轉關九度指二壷毎
一壷皆九指指訖祝曰
吾欲昇仙變汝盛天吾欲立治用汝盛地左
營右營六甲七星左營管符右營主兵符兵
俱會受六甲北斗之炁日數(千日滿即通靈)
(昔壺公先生口訣教長房)滿與吾致神使靈
神靈變化萬端扶吾上昇天庭急急如律令
但逢甲日輙爲之五年大通神驗立取神仙
(此是太上受壼公口訣長房受得亦口傳余)
老君曰夫爲法者先起於心人若以心可忠
能盛著天地作此法即成心若不平偏邪曲
妬學得法術徒欲捐人又欲幻惑人不爲正
直之道事有邪假身在天地之間尚被鬼神
所殺不得壽終於天地何況欲將小器化成
大羅天地此非即至心眞志神志聖造化功
力不能得見此法況其欲行之得力也子若
得見受者須以心寳重而法不負人天師受
後聖君告命北斗九眞有二十四條正法使
北斗君斗神夫人妃女等及斗兵斗官功曹
使者依條受驅使變化厭制救拔出災度厄
來生却死入水入火出兵隱形等無不成者
得此門户使用速於水火其第十一條在北
斗引第九上下兩巻中其一十三條在拔宅
等向下兩祑二十巻中所管其中亦言說北
斗之中甚多(其北斗是天之使大道之橋律)
(法門之路但天上人間皆須用北斗之法禁)
(制即有慿)
太上老君曰天地之間有五斗眞人中斗爲
首今人間呼爲北斗是也且中斗爲君有帝
尊二星北斗爲臣有七后妃嬌女之位(按此)
(人間說所言亦有所憑以將中斗爲北斗者)
(以古人之意未有賢逹所解所以執一爲定)
(風今按天文圖云即疑知有别今按天師傳)
(後聖君告有五斗君姓名號并言帝尊玉帝)
(二星於二斗及流珠經言亦如此說即知飛)
(歩者是中斗后妃嬌女者是北斗如是天神)
(居位官髙恩重兼有妻子巡察之任分别以)
(兩權也并後聖君授天師金鎖流珠祕隱不)
(洩聖語不妄授人百姓無憑得識所以一名)
(呼之今淸志學道須依此引行之即得有憑)
(有驗法術及行鬼神畏敬受驅使)說二十八
宿二十八宿正引(二十八宿引已解流珠中)
(欠闕無法用者言之如有者不言從東方起)
(右轉終於北方中宫不言也)志人修求至道
常行不言之教内以修治其身外救家及他
人(夫志士修道得此書并法法是流珠常行)
(不言內常自依法修治其身令感内眞應法)
(通神力堅錬魂外以救家及他人不修外律)
(聲識形像之教令人輪轉墮於徃來人間因)
(縁恩愛生死之道貴賤等級之教皆非正道)
(志人須切知之請依道經之言但行不言之)
(教處無爲之事自漸覺悟勤而修之白日昇)
(舉)
老君曰東斗君者一人呉人也姓秦名除字
千犯(周前得道封爲東斗君管於東卿七官)
(大宿及東野萬象星官)管於東方角亢等七
大宿官也但是七宿下生人有災厄及惡星
宿相加相臨者依流珠上言語訣法行用陳
告訖即躡地紀三遍散爲禹歩轉天關指東
方十八指捻司命及東斗法訣(訣在左手大)
(指根急捻之)訖誦一十八祝(地紀一十八祝)
(是七度行)七度如此災消厄度疾病差愈(此)
(是言自行之)天師曰志人常行之二十四年
便爲仙人如或有親友有厄疾爲行之亦得
行之一依自已法唯名别天師曰餘南西北
斗一依東斗法歩祝行用唯其斗君名姓别
有具列於後訣唯有一訣歩綱祝啓乞願臨
時由人作辭及口啓元在其二十八宿名星
圖具在流珠正經以意詳用即得次南斗君
及七宿法
老君曰南斗君姓唐名鹿字宣道太原人次
西斗君七宿法西斗君姓劉名起字石嬰長
安人也次北斗君七宿法北斗君姓陳名奉
字百萬江夏人云云(在流珠中)右斗君四人
星官二十八人皆受志人配使并乞願皆如
心手相應無事切不得妄行却招反捐人也
次司命法
老君曰左司命一人也姓韓名思字元信長
洛人也司録司罰佐命有三十六大貟官右
司命姓張名獲邑字子良廣陽人也司録等
亦有三十六大貟官也
天師曰韓張二司命皆是漢髙帝之臣也
老君曰得左右司命名可以六甲日躡地紀
歩祝如前二十八宿法唯訣各隨命配爲司
命訣捻之徃徃行之二年便獲長生出消災
厄祕之法乆乆行修白日昇舉

金鎖流珠引巻之二十七
金鎖流珠引巻之二十八辭八
　(中華總真大仙宰主方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　考召法師說廵遊圖法
太上老君告无極眞人定光曰(姓眞名定光)
(按葛玄傳云有三眞人下授付玄經不知是)
(此眞人眞定光否恐同名不姓眞定光六國)
(時得道是秦人歩躡上昇爲左无極眞人)夫
行歩躡之道要須以常行考召之法救人物
著功於天下人物丗界之中即名修求眞人
之行也夫以爲考召法師之法先須存五德
者(五德青龍白虎朱雀玄武黃庭是五德將)
(軍也昔老君出此法先有三元後有五德今)
(按金鎖流珠圖畫五德無三元不知其三元)
(將軍别出三等圖上元含弘圖餘中元自有)
(一圖下元亦自有一圖而用併歸一圖則含)
(弘圖是也)三元而更有六甲(六甲是六丁六)
(甲玉女眞官也)六紀十二神官之屬六戎八
蠻皆一一如法存使如經文出廵人丗禁止
凶頑祟祅邪精之害害於人物者依科法責
之發遣如不肯者按法而訣禁訣禁不肯伏
者歩斗(歩斗是躡地紀之法在後)奏章表而
誅之訖牒社廟而禁斷若干年(由法師口處)
(分年月日也)仍給彼人符牒即依年限也夫
欲行此歩斗之法先於淨室中躡紀三遍散
爲禹歩一十五歩配衣指所往之處州縣鄉
里某病人之家及拔宅亦用之如圖(風曰仙)
(人皆常思存此圖用登天朝眞或拔宅常存)
(用須思本師於前自身在師之後勿思於師)
(前)後聖君曰夫志心求道須毎十日一思存
遊巡丗界國土之中領將軍吏兵行數十里
之外如大將軍行軍布陣相似亦存攝御前
軍(前軍者是上元將軍唐中元將軍葛左右)
(而行朱雀將軍居中行導引如法把㦸旌斾)
(幡赤色周將軍及五德將軍在後圍遶數帀)
(與玄武六紀將軍合爲數陣飛空而行五雲)
(飛飛旌旗赫赫蓋天滿地不可當敵又本師)
(前領也)引導衝滅兇頑妖精思復軍復軍回
合衞我正眞之炁志人之身亦救未曉之人
身家災害助國安邦濟救危厄兩兵相伐彼
北俱散志人長廵即救得難以著隂功功滿
昇仙也此徑妙之甚得須祕之勿妄傳非人
老君曰金籙圖但有五德將軍而無三元者
爲是外出五行内鎭三元(三元鎭内隨從後)
(東西在其内防鎭自身恐惡鬼所祟害巳身)
(也天師傳後聖君受道功小力微未能救人)
(且自防身内鎭三元之神自有上中下圖圖)
(在舍弘正一是也上元在含弘中元下元在)
(正一别圖)五行救人三元衛身六甲捉鬼(六)
(甲直符兵馬隨日逐時與追捕惡鬼)七斗呼
神(一切神皆是北斗使追捉立到也此則天)
(之使臣即北斗是也但一日一夜一周天廵)
(檢天地萬神與六甲而同於天地也)二此法
畫玉女貴妃是前引導考召法師是也(六甲)
(合有六玉女北斗有七貴妃嬌女也自古金)
(籙圖有書之今即是金鎖流珠上篇畫玉女)
(貴妃於前引導師於前是也以古故尊於法)
(師)此巡遊之圖陣不是爲一而弘之有萬端
或以與國王帝主貴人等治病或以救度災
衰或以救彼人兵難或云路有劫賊猛獸或
有水火相隔或有瘟黃疫病相染或有兇人
惡鬼隂謀内祟或道釋之子法訣相侵或呪
詛祭祀相反令心迷意倒或以因官假力相
害或辭言狀語相訴鬼神妄申章表如此等
種種之災害並以廵檢與人允直之先允自
身家次即他人此法至妙至微不可妄行妄
傳愼之
老君曰有前種種之事欲救者須以毎日存
一廵遊彼家萬毒自消千神百鬼自滅災厄
度脫初欲廵之時先入一淨室中躡地紀三
遍散爲禹歩三歩九跡吐氣爲紫雲先蓋身
遍訖次即往彼蓋彼人屋宅周帀及彼人身
或兵陣種種使之皆驗應立在須㬰(蓋萬物)
(皆應成也)即捻左都監右都監次即遊師訣
及三師訣訖即配衣七斗成(七斗七星俱在)
(身手把魒星遥指之三下即誦地紀五首呪)
(後聖敎授天師口訣有大事總誦地紀呪十)
(九首呪爲上無不應驗如意也)指之三度萬
事立消滅即(求事得成害事消滅不相染害)
(於己及他人之己)呪曰太上傳敎後聖流行
天師親受九千萬兵廵察十方市炁三淸神
無凶黨鬼無妖精人鬼各居不得有爭行禍
者死行福者生禍福吾知隨手分明左指三
滅右指四傾勿犯吾道吾道甚平有罪無赦
無罪自寧天賜吾法令吾按行莫犯吾威威
猛七星飲汝血食汝精一切但平等吾道不
令刑一切心毒害吾道令斬刑急急如律令
呪訖便行思之如圖圖有三等如圖(圖在流)
(珠上篇第三歩網配衣拳打之是也一等又)
(有三五三元將軍配衣圖是二又中元下元)
(圖及上元合弘圖是三等法思存行用者眞也)
老君曰夫爲考召法師巡遊天下十方丗界
救度人物常行平等爲國治身家救人濟物
著功於天地之間行德仁聞玉京之上者功
滿上帝使仙迎上補爲大仙眞之位白日上
昇天宫昔有人皇常行隂德於人善敬天地
水火四等不伏闕又以毎日思身自廵遊天
下檢校人物不平不允之事抱屈之徒願令
得達入夢中見我我與之申屈常以心願如
此以一十四年百姓有不平之事抱屈之人
皆各自夢見人皇斷之夢覺各自知罪彼此
兩自責已數千萬人往往如此功滿太上與
之長壽爲人皇壽一萬八千歳後昇玄丘之
仙宫昔有術士欒巴善思存巡遊丗界救濟
人物制神伏鬼數十年於人人知生與之立
廟數郡郡中忽有災郡人祭巴災皆自消散
也非巴身之通神存思感應也又是巴常行
此法鬼神畏敬皆先預知自伏退散即知此
法通神妙極老君曽降蜀郡告巴曰此法一
能救人立功二能得鬼神畏敬三能立取仙
道四能入兵不傷五能入水火入瘟病皆不
相染六能去一切口舌官私災害七能立禁
斷一切蛇虎猛毒之蟲獸能以伏心不敢損
傷人甚驗也夫作考召之法先須於明師邊
受本經籙(本經籙金鎖流珠是也自有經圖)
(如法三元五行是也一本云無三元將軍只)
(有五行將軍之圖有六甲七星玉女圖其三)
(元將軍各自有圖所以畫出上元三將軍即)
(在含弘圖中其含弘圖中日月三元五行六)
(甲七星八卦九宫雷霆兩師風伯盡皆一一)
(畫具足也)訖三年後方可受此引書如未受
切不得見此書此書是天地之元始炁結而
成文眞人冩之初是天書後儒方近改定儒
書即丗人有知此法求仙也辟毒降魔以興
道敎周秦之後前漢之中即足多人修行此
法丗足術士相反遂被仙人隱祕不傳前仙
者上昇後得祕絶丗闕其七百年後晉初方
有左(左元放是江東人也)許(許遜是秦人今)
(蜀中旌陽縣也)繼代稱仙於江西洪吉之源
出弟子一十人皆稱仙人學此廵遊救人濟
丗著功修道相繼一一上昇後十一人中更
不傳弟子後絶仙人百年後齊初方傳弟子
葛玄玄行丗之後鄭思逺二代又無人可繼
學者皆稱器(器大斗之器曰碩如儒家所稱)
(也)得者而無一合(喻丗絶仙人也)老君告尹
先生曰廵遊法志心求用無不神通一念便
行物無能礙上通天下通地中通人妙通神
故能却鬼救人百用百中千邪敢親昔廣成
君敎黃帝能用得獲天眞玄女授黃帝用此
廵遊之法九年法成滅鬼威神行道變法伏
牛乗馬安人樊氏(夫人是)夢遊感得神仙方
平(王君也)遊廵朝謁者萬神天師巡遊仙樂
連天眞人廵遊救度群生太上廵遊萬帝來
迎後聖廵遊諸天俱迎來朝萬聖制伏百靈
安養群生者矣
　　　考召法師存思說召延壽六星君名
　　　圖法
老君曰延壽六星君者南斗六星君也從東
向西飛來師存思之面向東存來下也又存
一十二眞人從西向東飛來師回面向南左
右顧視之又存思左司命右司録掌籍掌筭
俱到悉乗飛龍鳯凰龍騎大車仙童玉女手
把十絶靈旛散花鬱轉鬱轉蓋病人牀上散
諸香花致病人身上付諸骨節藥散藥司命
録籍責主人守宅三將軍竈戸并井神先亡
辭别序病根源上天人北宫中救命法師存
身爲太上老君含眞帶瞋(相邈不失)身坐千
葉蓮花之上端嚴(似瞋責守宅三將軍何得)
(鬼祟入宅作祟於忠良謹愼之人火急令取)
(病人魂魄來)問司命青宅神及地界社廟土
地神官名山洞府水司何神管此間何神判
此地住處司命致令鬼賊害人今仰火急檢
某病人年命壽數文按上并便令此病限若
干曰差仰速報待憑救治(此法仍書牒帖等)
(帖宅神守宅三將軍井竈龍神千神萬靈用)
(此法兼帖廟社)便作符檄(古人謂之符檄即)
(今之帖是也又一云檄者罵勑之辭令鬼祟)
(敬畏而去不肯去檄令社廟與守宅三將軍)
(門戸井竈之神同心併力而收禁與帖檄直)
(符齊號令而斬之無罪也而制止之鬼祟病)
(人給二七日或三七日無不差者)後聖君告
天師道陵曰夫人受生配命禄(命者生命之)
(身人受生之配屬禄者官品之位食禄之地)
(是也)皆有生死生死之害在於五行相刑尅
之鬼賊相謀運也若先知此則從五行之中
筭解制止之立即止如不肯者躡地紀配斗
身衣収而斬之永絶此祟則人自便修行永
得長生矣(此法又上秩五行引中)後聖又告
尹眞人曰卿學道須知六甲日(六甲甲子甲)
(戌等六日也)躡地紀三遍散爲禹歩三歩九
跡後配衣存二景三元四時(青龍白虎朱雀)
(玄武號四時主春夏秋冬是也)五行(經云四)
時之神添黄庭將軍一神即號五行是也又
云在天爲五星在地爲五形在人爲五行五
(行是五德太上封名號之也)六甲(直日神及)
(玉女主君也)七星八卦九宫(七星是斗也八)
(卦八方之地是九宫地亦及中宫人皇像以)
(九州之號所明九宫之數則三元一元得三)
(故曰三三如九皆不出五行九宫添中宫曰)
(九數又云小九宫九州之地人皇之丗致亦)
(名九宫此說小九之數今天地間八方中宫)
(之九數大也故莊生云天有九野號曰九宫)
(也)含雷擊電如圖(圖具含弘國中存用之夫)
(衆法盡存用之)折辟又捻司命六星等訣往
往如此能救治身家及他方人疾病救死得
生行此六年南斗延壽六星君及司命司録
等下見身與子言救人治病之功迎子飛昇
上清老君告帝曰爲此法者有九一修行除
自身厄疾二爲家親治疾病三爲國王大臣
治病各有等目品第所說上第一爲天子治
病先思上元上部唐將軍次即上元中部李
將軍次即上元下部徐將軍次即中元上部
唐將軍(此將軍姓唐是名閎與上元上部唐)
(將軍相繼年數上元唐將軍名短天皇時人)
(得道身長九千萬丈)中元中部葛將軍(穆王)
(時人相去甚逺也)次中元下部周將軍(亦同)
(穆王大臣也)次即下元李黃王三將軍六國
時人(李將軍姓李名立志㑹稽山人秦時得)
(道太上令知下元上將軍)次即周遍思之如
圖(含弘是也)即請延壽六星君六人并南斗
中眞人一十二人次即北斗君九人次即司
命君司録君掌籍掌筭君等五人次南斗注
生官北斗落死官一時併到并從官吏兵等
百千萬人(言百千者萬萬大衆之數也)倶到
某國殿三十四席(東七席南七西七北七中)
(宫七八卦二日宫二月宫二餘九席七祖之)
(位有四十九)爲壇黄土布地地上鋪席席上
用青色露席坐褥如法(如法是具足之言自)
(有别醮延壽六星君文儀)以具醮文(其醮文)
(上已具用物及有數等定此中略說而不具)
(足也)訖存思延壽六星君及司命司録等作
法依前法治病無不差者中等第二爲諸侯
大臣治病即先呼存上元中部李將軍次中
元中部葛將軍次下元中部黄將軍備具方
即思延壽六星君司命君司録君等延命治
病依歩呪無不差者下等第三爲州縣官長
及百姓不問男女即先思上元丁部徐將軍
次中元下部周將軍次下元下部王將軍備
具即請延壽六星君及司命司録等降延度
疾病救治生死便有徴驗立在須㬰夫治一
切人病者但依此三等無不差者其符在三
部雜符中隨病所名使主皆有驗四能入兵
令人不見傷敗䕶已保衆用如前法符别出
(符在黄帝集靈記上巻中出此符也)五能入
水捉蛟龍水害魚鱗之𩔖用法以躡地紀七
遍飛天綱七遍(此飛天綱不於圖上飛歩但)
(以存地上作歩似圖即得如若飛歩熟有功)
(不必要歩綱但存之如圖亦得夫有急事心)
(存手訣口念便行其神便應何要作歩看圖)
(此是初學之人恐不應須親歩綱也昔有道)
(術之士趙芮學紀綱法一十四年道成心便)
(存使不用歩常行捻訣之道入水如地上行)
散爲禹歩九跡九遍主九江又變一十二歩
主四海以六已土縛脚心上便得入水入水
時捻六戊訣勑水神任意捉使總得六能使
人入山草不迷毒蛇猛獸自伏并入火禁火
皆不有傷損驗用依前法七能令人得入中
仙長生不死之道可以本命日常存思南斗
延壽六星君及司命司録君掌籍掌筭君降
下如圖(圖在金鎖流珠中篇内有用)訖即躡
紀飛綱(紀地紀綱天綱也)散歩配衣捻訣誦
十九首呪訖又捻司命君訣(訣在流珠下篇)
(卷中也)即誦呪(呪十九首)畢即止如此行之
四年便任地仙八能令人得大仙(大仙者天)
(地中仙人也一云天仙地仙山中居止也)九
能令人乆乆行之得上眞仙人之位(一云眞)
(人上清太極大仙官之號爲眞人也)昔上天
眞大聖廣成子等數百眞人皆是躡紀飛綱
衣斗思斗(衣斗者北斗也思斗者南斗也北)
(斗九星二星不見丗人見者七星也令以呼)
(爲七星君不知有九星九精二君也南斗八)
(星不見二星丗人見者六星今呼爲南斗六)
(星君不知有八星八卦二君也一延壽君二)
(司命君餘即掌籍掌筭君上生落死君是丗)
(有人知此道長生不死立得仙人也)不離心
神乆而修行總成天仙



金鎖流珠引卷之二十八










金鎖流珠引卷之二十九辭九
　(中華緫真大仙宰王方平張道陵趙昇王/長司命李仲甫茅盈許玉斧等係代撰述)
　(中華仙人李淳風注)
　　　考召法師存思木官起屋救病法
老君告救苦眞人鄭仁安曰子爲眞人行者
莫過救於重病之人也救一人病天地記爲
一功也夫人身者名爲舍宅如屋相似故爲
欲救之理以呼存木官(木官者五行之中有)
(木官也假如甲子生人金命呼戊辰木官爲)
(上不得呼壬午木官起屋却害病人也)來降
與某病人起屋正屋其思如圖伐樹正屋修
換梁柱如此三日萬病退差又曰夫人病重
子為師欲救治但存思與他人正屋倒樹即
有應騐病退也經云屋正身正屋邪身邪屋
倒身倒又一云夫人身病屋左右足多樹其
魂神飛散出身寄附其樹之上徃徃有人見
有光明者是衰病人魂神也子爲醫救之人
先存木官斫倒宅左右樹存取此樹爲木與
病造屋於生炁地上(是病人六甲行年生炁)
(之地是又亦遊年上存生炁地起屋又修見)
(住舊病屋三等屋若成正其病三魂守定但)
(有一屋不正輙一魂不定若爲醫師先明此)
(法則有騐也)病人即退其神却入身一夜萝
上仙入谷半苦即是神入身也覺白汗流是
大退差之徵也老君曰授此法有二等一救
人之病二者臣反君子逆父弟子不從師命
者便與其病亦使木官云云(用如前法相似)
老君曰夫爲此法先躡地紀三遍散爲禹歩
初九跡又却反(反却廻綱頭再發是也)開爲
十二跡又反開爲十五跡訖左右配衣(圖中)
(有左配衣法及有斗名右配衣法圖亦名四)
(斗謂左右配衣流珠上卷第一歩綱圖皆一)
(左一右是也但檢用之即得也)即存思木官
起屋(起治生)倒屋(倒治死)二等任意爲之訣
在左手第四指中節捻之(或以五色線縛之)
(乆長)勑太上老君先天地生勑攝枯木花葉
再生能治人病速即差平召攝魂魄令歸身
形正屋正身早起立成急急如律令後聖君
曰木官存下與病人起屋者有數亦有等級
上爲國王帝主治病起屋正屋四十萬人(一)
(方十萬人是也)中有宰輔大臣四千人(一方)
(一千人是也)下即五品至於萬民四百人(一)
(方一百人也)共爲正屋起屋伐木匠木握土
開草(草者俗寸殺炁也又爲殃)樹柱上梁架
屋獲時存之立成屋成人差告命曰木官急
急造屋屋成人福福人生成魂魄歸形疾病
自差受福長生急急如律令捻還魂入神正
魄訣訣在左手大指中節五色絲縛之二七
日老君告羅眞人曰(羅文强殷時大夫甚能)
(禁呪之術常與人物救災治病功滿三年白)
(日上昇)此法數般用之一能治病二能辟惡
三能治患害四能消口舌五能禁六能移七
能敗此七數吉凶皆能爲之也餘在師口中
以口相傳祕而勿泄
　　　考召法師存思說身廵遊病家圖法
老君告文强眞人曰夫道士與人爲師歩禁
疾病實不爲易切須清身淨心一禁一呪皆
是救百病功之爲大此一法治病法師先思
存廵遊病人家入病人門内直入户房内見
病人牀上卧師即呼召存一陣野馬散吏兵
把棒驅之踏殺作祟鬼賊驚呌奔走而散又
存野猪大象師子來一一而並入房喫食作
妖精野鬼奔走又存虵蜈蚣等毒物捉捕作
祟鬼賊精邪之物趂捉亡散而書決某鬼(訣)
(各有山鬼或精鬼或傷鬼魍魎邪精猴䑕魑)
(魅精鬼也)訣在流珠掌訣中法訣曰師先躡
地紀三遍散爲禹歩三歩九跡三遍配衣配
衣訖左手把魒星指之七遍即存身著紫衣
逺遊冠侍從將軍吏兵如法廵徃某病人家
(某者某州縣郷里某官人某百姓言百姓某)
(巳染其病云云)領吏兵以繩驅馬奔踏祟鬼
(流珠圖上不畫師子唯畫猪馬吏兵亦少按)
(師云存師即得不必要晝之口訣云虵蜈蚣)
(禹鳥之猛禁之類食鬼治病用之立差也)及
師予等獸奔突入宅中左右内外捉鬼祟食
之其病即差無有不差者也天師曰吾授後
聖口訣此法有三等用一救人病二能令惡
人自病去不來害我三即破鬼神居止之處
立即見消也昔有扁鵲常行此法以救治病
者皆差徃徃如此十四年一旦太上大道君
遣使下授以起死人之法忽能破腹治腸分
别五藏䝞太子周順侯燕王次妃皆得從死
因破腹治腸而再活皆得二十年三十年十
年者又死鵲後七十九年在世徃徃與人治
死而再生莫知其數後一日有風吏雷師前
來迎以御前青龍白虎扶左右迎官數千騎
引於南山而去不知起死法付授何人今世
不見有行者又趙山(山是漢武帝時爲西河)
(令妻孟氏號常眞少而學父思此術得成也)
妻孟氏常性好道小年八九嵗時讀書識文
字見父有此書常觀讀之熟後忽有人告疾
者切以思心存身與徃救之徃徃如此亦有
得差者多後人知求者甚衆夫後知不許妻
但聞人說有疾但以心念如此四十五年一
旦太上後聖李君遣使授以六甲符文與孟
氏書服之一十四年後忽去肉身逈飛上山
不知所在
　　　考召法師存思說青龍白虎朱雀玄
　　　武鎭疾圖法
老君授赤帝(赤帝鄭仁安於西國受也)驅使
神靈告命符文曰世有四鎭大神能守鎭於
人制御鬼祟衛人無夭傷可學道之人著功
行如此之者功滿上昇左有青龍之神本上
天木星之神也好人長生性長護生(生是人)
(物生命也此神長好人物生成之炁)制御死
(死是人物死者此神惡見之太上故符命命)
(令護於世生人制死鬼故存鎭生人之宅)偏
去非橫口舌兇鬼咀人蠱毒扉▲(此二字是)
(非尸之字是也)虵蝎之物亦能辟伏不敢來
爲祟害也作此法常以每日夜(以日兼夜日)
(一度思之夜一度思之如此不逾存之三日)
(應驗並差)皆以先歩存(歩者是歩綱也存者)
(是心存爲綱歩綱之法後聖君告尹眞人言)
(夫躡紀禹歩以七年有功不必自身親歩也)
(即心存之如綱圖存身履紀紀綱過即得效)
(如未有功効即須歩綱躡紀之法)地紀三遍
禹歩三歩九跡配衣左右訖即存四等鎭守
其病人及鎭護主人宅如此不逾一七日重
病者退差不善重加(此是老君言也言病者)
(是忠良之人病與救之不善之人背逆之流)
(用此法存念却即自生背道逆天之心病乃)
(天與之今世人不知但怒怨鬼鬼實不能自)
(爲此害皆因假天地官之威即乗威而作祟)
(也夫任仙官之位皆有威役使天西地祇九)
(土萬國社神廟神官也)此二等(一等救治吉)
(人一等徵伐惡逆之徒也)皆以天之救徵也
以子身受天之法帶天之文身是天官便行
天令可執直其心取仁無親無偏黨之性無
傍偷之欲清髙志逺(志人之能久逺生生不)
(退知進之)人可授此法掌行天法悔救之訣
非人不可妄傳罪及七代殃没一身天師受
後聖君訣在左手第四指第一節用五色絲
線縛之莫令解之五日及夜鬼目盲人目青
十日自消矣後聖君曰夫爲道術之人須以
眞心無妄無欺無貪無嗔無癡如此之人乃
可行持之法如心未眞不直癡嗔貪妄不可
行法勿効惡人須自身清直保得乃可爲之
今但行救人治病之道天地與子著功得仙
道日近昔有道士黃盧子(是葛越也)常好行
炁禁之術存四神及地神地軸神攝御江山
如迴手掌迴山(迴山者一里之地開爲千里)
(江山千里江山攝爲一里之地不難也)縮地
轉海法亦先經躡地紀六年長呼存四神及
地神地軸等常帶地神地軸等籙即躡紀三
遍散爲禹歩三遍又歩絶地脉歩三遍配天
左右交擊綱三遍捻地心目大呌三聲即唱
攝即地鎭四神及地神地軸神移山河江海
變動闊狹逺近立成即不難亦加天地式相
應少時出没自由驗極之法此法有五等用
之具口傳授


金鎖流珠引卷之二十九







