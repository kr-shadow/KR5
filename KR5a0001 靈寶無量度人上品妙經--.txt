#+TITLE: 靈寶無量度人上品妙經--
#+DATE: 2018-05-12 10:21:33
#+SOURCE: github.com/kanripo/KR5a0001 master 9c776ebc                








































靈寳无量度人上品妙經卷之一天一
道言昔於始青天中碧落空歌大浮黎土受
元始度人无量上品元始天尊當說是經周
廻十過以召十方始當詣座天真大神上聖
髙尊妙行真人無鞅數衆乗空而來飛雲丹
霄緑輿瓊輪羽蓋垂蔭流精玉光五色鬰勃
洞煥太空七日七夜諸天日月星宿璇璣玉
衡一時停輪神風静黙山海藏雲天無浮翳
四氣朗清一國地土山川林木緬平一等無
復髙下土皆作碧玉無有異色衆真侍座元
始天尊懸坐空浮五色獅子之上說經一徧
諸天大聖同時稱善是時一國男女聾病耳
皆開聰說經二徧盲者目眀說經三徧喑者
能言說經四徧跛痾積逮皆能起行說經五
徧久病痼疾一時復形説經六徧髪白反黑
齒落更生説經七徧老者反壯少者皆強說
經八徧婦人懷姙鳥獸含胎已生未生皆得
生成説經九徧地藏發泄金玉露形說經十
徧枯骨更生皆起成人是時一國是男是女
莫不傾心皆受護度咸得長生
道言是時元始天尊説經一徧東方无極无
量品至真大神無鞅之衆浮空而至說經二
徧南方无極无量品至真大神無鞅之衆浮
空而至說經三徧西方无極无量品至真大
神無鞅之衆浮空而至說經四徧北方无極
无量品至真大神無鞅之衆浮空而至說經
五徧東北无極无量品至真大神無鞅之衆
浮空而至說經六徧東南无極无量品至真
大神無鞅之衆浮空而至說經七徧西南无
極无量品至真大神無鞅之衆浮空而至說
經八徧西北无極无量品至真大神無鞅之
衆浮空而至說經九徧上方无極无量品至
真大神無鞅之衆浮空而至說經十徧下方
无極无量品至真大神無鞅之衆浮空而至
十徧周竟十方无極天真大神一時同至一
國男女傾心歸仰來者有如細雨宻霧無鞅
之衆迮國一半土皆偏䧟非可禁止於是元
始懸一寳珠大如黍米在空玄之中去地五
丈元始登引天真大神上聖髙尊妙行真人
十方无極至真大神無鞅數衆俱入寳珠之
中天人仰看唯見勃勃從珠口中入既入珠
口不知所在國人廓散地還平正無復𣣱陷
元始即於寳珠之内說經都竟衆真監度以
授於我當此之時喜慶難言法事粗悉諸天
復位倏欻之間寂無遺響是時天人遇值經
法普得濟度全其本年無有中傷傾土歸仰
咸行善心不殺不害不嫉不妬不淫不盜不
貪不欲不憎不𡜍言無華綺口無惡聲齊同
慈愛異骨成親國安民豐欣樂太平經始出
教一國以道預有志心宗奉禮敬皆得度世
道言元始天尊說經中所言並是諸天上帝
内名隱韻之音亦是魔王内諱百靈之隱名
也非世上之常辭上聖已成真人通玄究微
能悉其章誦之十過諸天遥唱萬帝設禮河
海靜黙山嶽蔵雲日月停景璇璣不行群魔
束形鬼精滅爽廻屍起死白骨成人至學之
士誦之十過則五帝侍衛三界稽首魔精喪
眼鬼祅滅爽濟度垂死絶而得生所以爾者
學士穢氣未消體未洞真召制十方威未制
天政德可伏御地祇束縳魔靈但却死而已
不能更生輕誦此章身則被殃供養尊禮門
戸興隆世世昌熾與善因縁萬灾不干神明
護門斯經尊妙獨歩玉京度人无量爲萬道
之宗巍巍大梵德難可勝
道言凡誦是經十過諸天齊到億曾萬祖幽
魂苦爽皆即受度上昇朱宫格皆九年受化
更生得爲貴人而好學至經功滿德就皆得
神仙飛昇金闕遊宴玉京也上學之士修誦
是經皆即受度飛昇南宫世人受誦則延壽
長年後皆得作尸解之道魂神暫滅不經地
獄即得返形遊行太空此經微妙普度無窮
一切天人莫不受慶无量之福生死䝉惠上
天所寳不傳下世至士齎金寳效心盟天而
傳輕泄漏慢殃及九祖長役鬼官侍經五帝
玉童玉女各二十四人營衛神文保護受經
者身
道言正月長齋誦詠是經爲上世亡魂斷地
逮役度上南宫七月長齋誦詠是經身得神
仙諸天書名黄籙白簡削死上生十月長齋
誦詠是經爲國王帝主君臣父子安鎮國祚
保天長存世世不絶常爲人君安鎮其方民
稱太平八節之日誦詠是經得爲九宫真人
本命之日誦詠是經魂神澄正萬炁長存不
經苦惱身有光明三界侍衛五帝司迎萬神
朝禮名書上天功滿德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　炁之中内外蓊冥有青龍白虎朱雀玄武
　獅子白鶴羅列左右日月照明洞煥室内
　項生圓象光映十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
俓御
无上三十二天元始上帝至尊几前(畢)
　引炁三十二過東向誦經


元始无量度人上品妙經
元始洞玄靈寳本章上品妙首十廻度人百
魔隱韻離合自然混洞赤文无无上真元始
祖劫化生諸天開明三景是爲天根上无復
祖唯道爲身五文開廓普殖神靈无文不光
无文不明无文不立无文不成无文不度无
文不生是爲大梵天中之天鬰羅蕭臺玉山
上京上極无上大羅玉清渺渺劫仞若亡若
存三華離便大有妙庭金闕玉房森羅淨霐
大行梵炁周廻十方中有度人不死之神中
有南極長生之君中有度世司馬大神中有
好生韓君丈人中有南上司命司録延壽益
筭度厄尊神廻𩨿起死无量度人今日校録
諸天臨軒
東方无極飛天神王長生大聖无量度人
南方无極飛天神王長生大聖无量度人
西方无極飛天神王長生大聖无量度人
北方无極飛天神王長生大聖无量度人
東北无極飛天神王長生大聖无量度人
東南无極飛天神王長生大聖无量度人
西南无極飛天神王長生大聖无量度人
西北无極飛天神王長生大聖无量度人
上方无極飛天神王長生大聖无量度人
下方无極飛天神王長生大聖无量度人
十方至真飛天神王長生度世无量大神並
乗飛雲丹輿緑輦羽蓋瓊輪驂駕朱鳳五色
玄龍建九色之節十絶靈旙前嘯九鳳齊唱
後吹八鸞同鳴獅子白鶴嘯歌邕邕五老啓
途群仙翼轅億乗萬騎浮空而來傾光廻駕
監真度生諸天丞相南昌上宫韓司主録監
生大神執籙把籍齊到帝前隨所應度嚴校
諸天普告三界無極神郷泉曲之府北都羅
酆三官九暑十二河源上解祖考億劫種親
疾除罪簿落滅惡根不得拘留逼合鬼群元
始符命時刻昇遷北都寒池部衛形魂制魔
保舉度品南宫死魂受鍊仙化成人生身受
度劫劫長存隨劫輪轉與天齊年永度三途
五苦八難超淩三界逍遥上清上清之天天
帝玉真無色之境梵行
　　東方八天
　　太皇黄曽天帝鬱繿玉明
　　太明玉完天帝須阿那田
　　清明何童天帝元育齊京
　　玄胎平育天帝劉度内鮮
　　元明文舉天帝醜法輪
　　上明七曜摩夷天帝恬懀延
　　虚无越衡天帝正定光
　　太極濛翳天帝曲育九昌
　　　南方八天
　　赤明和陽天帝理禁上真
　　玄明恭華天帝空謡醜音
　　耀明宗飄天帝重光明
　　竺落皇笳天帝摩夷妙辯
　　虚明堂曜天帝阿𨚧婁生
　　觀明端靖天帝鬱宻羅千
　　玄明恭慶天帝龍羅菩提
　　太煥極瑶天帝宛黎無延
　　　西方八天
　　元載孔昇天帝開真定光
　　太安皇崖天帝婆婁阿貪
　　顯定極風天帝招真童
　　始皇孝芒天帝薩羅婁王
　　太皇翁重浮容天帝閔巴狂
　　无思江由天帝明梵光
　　上揲阮樂天帝勃勃監
　　無極曇誓天帝飄弩穹隆
　　　北方八天
　　皓庭霄度天帝慧覺昏
　　淵通元洞天帝梵行觀生
　　太文翰寵妙成天帝那育醜瑛
　　太素秀樂禁上天帝龍羅覺長
　　太虚无上常容天帝緫監鬼神
　　太釋玉隆騰勝天帝眇眇行元
　　龍變梵度天帝運上玄玄
　　太極平育賈奕天帝大擇法門
三十二天三十二帝諸天隱諱諸天隱名天
中空洞自然靈章諸天隱韻天中之音天中
之尊天中之神天中大魔天中之靈九和十
合變化上清無量之奥深不可詳敷落神真
普度天人今日欣慶受度歷關諸天請滅三
惡斬絶地根飛度五户名列太玄魔王監舉
無拘天門東斗主筭西斗記名北斗落死南
斗上生中斗大魁緫監衆靈青帝䕶魂白帝
侍魄赤帝養氣黑帝通血黄帝中主萬神无
越青天魔王巴元醜伯赤天魔王負天擔石
白天魔王反山六目黑天魔王監魂朗馥黄
天魔王横天擔力五帝大魔萬神之宗飛行
鼓從緫領鬼兵麾幢鼓節遊觀太空自號赫
奕諸天齊功上天度人嚴攝北酆神公受命
普掃不祥八威吐毒猛馬四張天丁前驅大
帥仗旛擲火萬里流鈴八衝敢有干試拒遏
上真金鉞前戮巨天後刑屠割鬼爽風火無
停千千截首萬萬翦形魔無干犯鬼無祅精
三官北酆明檢鬼營不得容隱金馬驛程普
告無窮萬神咸聽三界五帝列言上清
元洞玉曆龍漢延康眇眇億劫混沌之中上
無復色下無復淵風澤洞虚金剛乗天天上
天下無幽無㝠無形無影無極無窮溟涬大
梵寥廓無光赤明開圖運度自然元始安鎮
敷落五篇赤書玉字八威龍文保制劫運使
天長存梵炁彌羅萬範開張元綱流演三十
二天輪轉無色周回十方旋斗歷箕回度五
常三十五分總炁上元八景冥合炁入玄玄
玄中太皇上帝髙真汎景太霞嘯詠洞章金
真朗郁流響雲營玉音攝炁靈風聚煙紫虚
鬰秀輔翼萬仙千和萬合自然成真真中有
神長生大君無英公子白元尊神太一司命
桃康合延執符把籙保命生根上游上清出
入華房八㝠之內細微之中下鎮人身泥丸
絳宫中理五炁混合百神十轉回靈萬炁齊
仙仙道貴生无量度人上開八門飛天法輪
罪福禁戒宿命因縁普受開度死魂生身身
得受生上聞諸天諸天之上各有生門中有
空洞謡歌之章魔王靈篇辭參髙真
　　第一欲界飛空之音
人道渺渺仙道莽莽鬼道樂兮
當人生門仙道貴生鬼道貴終
仙道常自吉鬼道常自凶髙上清靈爽
悲歌朗太空唯願仙道成不欲人道窮
北都泉曲府中有萬鬼群但欲遏人筭
斷絶人命門阿人歌洞章以攝北羅酆
束送祅魔精斬馘六鬼鋒諸天炁蕩蕩
我道日興隆
　　　第二色界魔王之章
落落髙張明炁四騫梵行諸天
周廻十方无量大神皆由我身
我有洞章萬徧成仙仙道貴度
鬼道相連天地渺莽穢氣氛氛
三界樂兮過之長存身度我界
體入自然此時樂兮薄由我恩
龍漢蕩蕩何能别真我界難度
故作洞文變化飛空以試爾身
成敗懈退度者幾人笑爾不度
故爲歌音
　　　第三無色界魔王歌曰
三界之上眇眇大羅上無色根
雲層峩峩唯有元始浩劫之家
部制我界統承玄都有過我界
身入玉虛我位上王匡御衆魔
空中萬變穢氣紛葩保真者少
迷惑者多仙道難固鬼道易邪
人道者心諒不由他仙道貴實
人道貴華爾不樂仙道三界那得過
其欲轉五道我當復柰何
此三界之上飛空之中魔王歌音音參洞章
誦之百徧名度南宫誦之千徧魔王保迎萬
徧道備飛昇太空過度三界位登仙公有聞
靈音魔王敬形敕制地祇侍衛送迎拔出地
戸五苦八難七祖昇遷永離鬼官魂度朱陵
受鍊更生是謂无量普度无窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈魔王隱
祕之音皆是大梵之言非世上常辭言無韻
麗曲無華宛故謂玄奥難可尋詳上天所寳
祕於玄都紫微上宫依玄科四萬劫一傳若
有至人齎金寳質心依舊格告盟十天然後
而付焉
道言夫天地運度亦有否終日月五星亦有
虧盈至聖神人亦有休否末學之夫亦有疾
傷凡有此災同氣皆當齊心修齋六時行香
十徧轉經福德立降消諸不祥无量之文普
度無窮
道言夫末學道淺或仙品末充運應滅度身
經太隂臨過之時同學至人爲其行香誦經
十過以度尸形如法魂神逕上南宫隨其學
功計日而得更生轉輪不滅便得神仙
道言夫天地運終亦當修齋行香誦經星宿
錯度日月失昏亦當修齋行香誦經四時失
度隂陽不調亦當修齋行香誦經國主有災
兵革四興亦當修齋行香誦經疫毒流行兆
民死傷亦當修齋行香誦經師友命過亦當
修齋行香誦經夫齋戒誦經功德甚重上消
天災保鎮帝王下禳毒害以度兆民生死受
頼其福難勝故曰无量普度天人
道言凡有是經能爲天地帝主兆民行是功
德有災之日發心修齋焼香誦經十過皆諸
天記名萬神侍衛右別至人剋得爲聖君金
闕之臣諸天記人功過毫分無失天中魔王
亦保舉爾身得道者乃當洞明至言也
諸天中大梵隱語无量音道君譔
元始靈書上篇
　　　東方八天
　　廣生髙映覺元洞虛應玄九真
　　化交肇圖文靈運構宗範玄都
　　感變總括威昭自成緑岺遷景
　　皇道含明天琳耀權炁晶育魂
　　融羅負立圓英隱旻期巨神包
　　洪綱告寧
　　　南方八天
　　章炎通泛堅敷澄宗虛象玄華
　　龍陽儛穹微正霄艷淵太凝沖
　　元關三紐大梵飛空隱覺龍益
　　天倫慶呈神戸纒絡真元散精
　　淨握冥照回合升遷導騫宴雲
　　靈應騰天
　　　西方八天
　　剛澤微控隂峻孤儀貫炁明素
　　宸洞開微周化幽應澄輝帝臺
　　平遐挹虚恢茂池結飈臨育
　　麗無散開　陽通百六沈芒隱階
　　幽廓冥黙真峯會靈　堅丕順道
　　告命騫林
　　　北方八天
　　龍安洞變純陽隱玄方本還炁
　　象伏髙貟　神變惠允　解鍊靈根
　　赤精純道　成號威尊　利雲友常
　　億仞中丘鬰城瓊壘謡音慶流
　　受位玉室大憲通幽玄章煥落
　　綱輪廼周
元始靈書中篇道君譔
　　　東方八天
　　亶婁阿薈無惒觀音須延明首
　　法攬菩曇稼那阿奕　忽訶流吟
　　華都曲麗鮮善育臻答落大梵
　　散煙慶雲飛灑玉都明魔上門
　　無行上首回蹠流玄阿陀龍羅
　　四象吁貟
　　　南方八天
　　南𨶒洞浮玉眸詵詵梵形落空
　　九靈推前　澤洛菩臺緑羅大千
　　眇莽九醜　韶謡縁邅　雲上九都
　　飛生自騫　那育郁馥　摩羅法輪
　　霐持無鏡　攬姿運容　馥朗廓奕
　　神纓自宫
　　　西方八天
　　刀利禪猷婆泥咎通究藪滌色
　　太眇之堂流羅梵萌景蔚蕭嵎
　　易邈無寂宛首少都阿繿郁竺
　　華莫延由九開自辯阿那品首
　　无量扶盖浮羅合神玉誕長桑
　　栢空度仙
　　　北方八天
　　玃無自育九日導乾　坤母東覆
　　形攝上玄陀羅育邈眇炁合雲
　　衆天大醜總監上天沙陀劫量
　　龍漠瑛鮮碧落浮黎　空歌保珍
　　惡奕無品洞妙自真元梵恢漠
　　幽寂度人
道言此諸天中大梵隱語无量之音舊文字
皆廣長一丈天真皇人昔書其文以爲正音
有知其音能齋而誦之者諸天皆遣飛天神
王下觀其身書其功勤上奏諸天萬神朝禮
地祗侍門大勲魔王保舉上仙道備剋得遊
行三界昇入金門此音無所不辟無所不禳
無所不度無所不成天真自然之音也故誦
之致飛天下觀上帝遥唱萬神朝禮三界侍
軒群祅束首鬼精自亡琳琅振響十方肅清
河海靜黙山嶽吞煙萬靈振伏招集群仙天
無氛穢地無祅塵冥慧洞清大量玄玄也
元始靈書下篇天真皇人譔
　　　東方八天
　　森角儲雲九魂鍊晶枳黙窺玦
　　浮枚臼𨀛鹿幾陽房　碧提鄼回
　　池滇黨負跂逭謁携藻章變瑜
　　蘭泮璧環亢滂野生極中昆清
　　曜展洞涸寂無眇凝素倚虚羅
　　皇違元靈
　　　南方八天
　　炎鍍綽堂太霄謡隅歷遐薦漪
　　周扃加圖披嶤蹊臄　觚亶渾都
　　戟芸荼炫井欺持蒲掌維迮儀
　　奕洗琅璀扁屢益但幽微畢雷
　　㳙湟寔東赤矅業稽玉玄演侯
　　栢渠至規
　　　西方八天
　　鎬正左適婆泥煞靈　悲招均疆
　　洎南𨇠魁靜夷損光混元覺縁
　　道守岑遥綿徵知宣太靈湮漠
　　昺和盧隨哲京常華　墟咸堅沙
　　栗鐸黜株　會衍球裴卓雲青府
　　業覩般基
　　　北方八天
　　洼孩䝉甘翠宇九蘭　蕭鈎連興
　　龍汾神關　溝淪𣲽魔豁蠻祈通
　　玄寥亢息無知肆明蟒修吉夕
　　馥壇時畎湯長敷昌匪庸謹濟
　　朝康堲寬　祕法侈宜　廣帝理生
　　衛肇宏人
天真皇人梵炁玄遼天寳自然八合之音主
治世會地壘洪澤變災厄難誦詠之者禳辟
祅祥清淨道炁無不寧也地官奉書百靈敬
畏神朱寫文服佩明驗施之於至學不宣於
下俗也
　　　太極真人頌
神雲煥層虚梵羅屯碧霄元始九龍駕
皇人按青軺靈光集萬真　珠景開陽寥
出示靈寳篇福德由是招洞玄隱髙嚴
玉音泛雲璈无量匪得思道海生波濤
法義同㳙流滋植成嘉苗用以拯饑窮
教興衛中朝帝尊壽億年　太平滅兵刀
稽首望玉宸靈華散金毫


元始无量度人上品妙經卷之一






靈寳无量度人上品妙經卷之二天二
　　　玉宸大道品
道言昔於始青天中大浮黎土受元始度人
无量上品元始天尊初降清微示現珠瑞納
無鞅衆天真大神上聖髙尊妙行真人俱入
珠中以无量度人靈寳上品之法衆真監度
以授於我當此之時喜慶難言法事粗悉諸
天復位即於開皇五劫之初玄龍昇度天關
之時再降太丹流爓之天洞陽凝暉玉玄赤
境度人萬億以玉宸大道付授於我元始天
尊當說是經周廻十過以召十方始當詣座
天真大神上聖髙尊妙行真人玉宸大道元
師仙君太極帝真飛華九靈禹餘天帝紫霞
丈人無鞅數衆乗空而來玉虚流煙三景煥
彩碧輪寳輿羽軺絳盖神錦鳳羅玄明蔭几
洞空合回神晶交炳九氣揚霞三房旋燿天
廓地寜碧落凝真飊靈散景廻風混合帝一
監生圓羅灌氣飛動八門日珠含秀月璧泫
波靈綱鬱靄徧周化境元始天尊玄坐空浮
玉文寳臺之上說經一徧玉晨大聖同時稱
善是時一國男女徹聽十方無有滯礙說經
二徧周視无極徹然洞觀說經三徧語音清
妙化度方來說經四徧一神應萬萬神合真
說經五徧三界種民念徃即至神行無迹說
經六徧指按二儀倏怱周徧說經七徧永斷
生滅億劫長存說經八徧道海呈祥玄山發
瑞說經九徧形鍊爲氣氣鍊爲神說經十徧
自然至真玉宸證道十方三界俱獲超升是
時一國是男是女莫不同心無有彼此咸得
長生
道言是時元始天尊說經一徧東方玉宸大
道自然大神無鞅之衆浮空而至說經二徧
南方玉宸大道自然大神無鞅之衆浮空而
至說經三徧西方玉宸大道自然大神無鞅
之衆浮空而至說經四徧北方玉宸大道自
然大神無鞅之衆浮空而至說經五徧東北
玉宸大道自然大神無鞅之衆浮空而至說
經六徧東南玉宸大道自然大神無鞅之衆
浮空而至說經七徧西南玉宸大道自然大
神無鞅之衆浮空而至說經八徧西北玉宸
大道自然大神無鞅之衆浮空而至說經九
徧上方玉宸大道自然大神無鞅之衆浮空
而至說經十徧下方玉宸大道自然大神無
鞅之衆浮空而至十徧周竟十方无極天真
自然大神一時同至一國男女同心歸仰來
者有如屯雲積霧不可稱計周徧一國四合
浮虚非可禁止於是元始攝指飛光微如炯
星暉耀九色亭立空玄照徹上下去土十仞
洞表見裹此十方境宛同琉璃混然一色元
始安座光暉普極觀此國土如鏡中像天人
衣裾男女形相絲髮皎露大虚空中無有纎
隔玉宸大道自然大神與諸上聖無量髙尊
妙行真人十方化氣道品大神俱從一光徧
攝法體十百千萬密如層榖回光返射容像
互映明透分别了不雜亂其國天人來應證
者仰看神光風馳雲繞萬聖咸在太虚空中
觀妙寂然無體元始即於道光之内說此玉
宸大道度人之法周竟衆真監度以授於我
當此之時喜慶難言法事既畢諸天復位頃
刻之間寂無遺響是時天人遇值大範普獲
昇度長生永存神凝氣專同而無分傾土歸
仰以道爲心無念無爲無思無營無覺無識
無滅無生無起無住無己無名言合至妙神
飛紫清齊同慈愛異骨成親國安民豐欣樂
太平玉宸大道无量度人欽信悟解得道成
真
道言元始天尊說經中所言並是玉宸大道
上帝内名隱韻之音亦是髙真玉清神王内
諱百靈之隱名也非世上之常辭上聖已成
真人通玄究微能悉其章誦之十過萬天敬
禮千帝伏聽玉京運摇海澄嶽峙三景合照
七曜齊明魔魂滅種鬼爽絶嬰邪氣肅清三
元廓静槁形白骨返生還神至學之士誦之
十過則五老監盟四帥下觀三官録功八史
外營魔王受事萬神禮廷濟夭度厄死而更
生所以爾者學士心依玉宸氣合道真威制
六天無幽不聞勑制三界招真致靈但知玉
宸不必流丹誦詠洞文道氣入身目覩三元
太上道君无極无形輕誦此經風刀考身刻
名酆山玄老呼名供養尊禮道備德興業葉
真仙夀命億齡萬災不干神明護門斯經尊
妙獨歩玉京度人无量爲萬道之宗巍巍大
梵德難可勝
道言凡誦是經十過九帝降軿諸天遙唱億
曽萬祖幽魂苦爽皆即受度上登玉宸同與
九帝上奔太霄爲帝之賔至學之士修誦是
經功滿德就皆得神仙飛昇金闕成道玉宸
也上學之士修誦是經皆受護度飛昇南宫
炎火之陵世人受誦則延夀長年易骨變形
得悟元皇大道自居真神長存氣與道同去
濁流清清爲神精氣合靈津不經地獄太隂
鍊形三官衛尸太一養魂遊行虚空出入八
門此經微妙普度天人已生未生皆得受度
无量之福生死䝉惠上天所寳不傳下世至
士齎金寳效心盟天而傅輕泄大道殃連祖
考役使河源摙波鬼域受報北都侍經九老
日中靈童大道玉女各三十六人扶翊真人
保護受經者身
道言正月長齋誦詠是經青華帝君九光真
人爲子書名上拔祖考億世之靈上登玉宸
七月長齋誦詠是經鍊氣成神神歸禹餘大
道洪元鍊子神形身得仙真記名寳書妙合
天地永劫無傾十月長齋誦詠是經爲帝主
人王溥天之民君臣父子育物如天好生如
春福及萬方境域常寧宗緒昌衍永保長生
永鎮天下康樂升平八節之日誦詠是經九
陽梵炁俱來入身純陽變體神氣永存本命
之日誦詠是經玉宸降房大道休明魂魄澡
潔六氣内榮不罹世患郤災辟兵六天閉邪
三景挾昇萬道開通帝官奉迎刻名太微位
登仙卿功滿德就飛昇上清
　道言行道之日皆當香湯沐浴齋戒入室
　東向叩齒三十六通上聞三十六天心拜
　三十六過閉目靜思身坐青紫絳三色雲
　氣之中内外蓊冥有青龍白虎朱雀玄武
　獅于白鶴羅列左右日月照明洞煥室内
　項生圓象光映十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
俓御
无上三十二天元始上帝至尊几前(畢)
　引炁三十二過東向誦經
元始无量度人上品妙經
元始洞玄靈寳本章玉宸大道十合度人玄
真帝書隱顯自然玉宸之真眇眇上清若顯
若晦若亡若存湛然虚寂交結紛紛其道至
妙靈化所聞洞燿九元橫帶七宸左扶豁落

右掖金真紫霄流響赤光橫奔纒變其章大
道生根伏於玉京蕭羅之臺下蟠淨霐雙池
之源駢出二宫日月之門擲火萬丈掃蕩祅
氛洞陽丹華朱煙八遥灌鍊神䆫崑崙九虚
爛景噏霞玉神羅英嚥御長樓玉華散開神
融骨化萬氣昭諧玉宸入玄道氣成身煥爛
恍惚混極命仙道以生神氣以成形明以衛
真化以敷榮無徃不至所作立成太微鍊精
幽廓沈㝠碧虛赤境大道元京上浮雲庭玄
闕髙清禹餘化氣周回十方中有豁落北台
之神中有赤精九和之君巾有泥丸天蓋真
人中有金闕輔皇上帝之卿中有上清三境
之尊中有長生變仙之靈中有雙童流光赤
文結珠自然玉宸金真丈人太霞明堂少精
緑軿圓規大有太一召仙降福度生天化綿
綿今日御景萬帝臨軒
東方无極自然神王玉宸大道无量度人
南方无極自然神王玉宸大道无量度人
西方无極自然神王玉宸大道无量度人
北方无極自然神王玉宸大道无量度人
東北无極自然神王玉宸大道无量度人
東南无極自然神王玉宸大道无量度人
西南无極自然神王玉宸大道无量度人
西北无極自然神王玉宸大道无量度人
上方无極自然神王玉宸大道无量度人
下方无極自然神王玉宸大道无量度人
十方至真自然神王長生飛景玉宸大道无
量大神並乗神光九陽之輿碧霄金根朱鸞
之輦含象萬變之𥿈清靈洞光之蓋赤幢蔽
日瑶輪碾空各駕玄晶神狩黑甲毒龍玃天
辟非變化無窮拊須廷之璈擊太霄之鼓紫
煙素雲隱現萬靈天騶仗旙大帥啓程風火
合發神霞散明垂祥降禧浮空自來揚音淩
虚伏魔護生上清司馬高靈總真玉宸帝司
大道之神度人應仙長生大君佩籙執符齊
到帝庭上極九空神蓋之宫泥丸之分三素
流晶玄丹太寧中黃紫微上真之靈普告三
元紫戸青房煙羅雲營玉堂紫嬰伯華之神
化骨之英雙童流鈴金真玉光二景大神左
轉豁落右電火鈴急催三五上清吏兵丹紋
紫絡繞帀天經顧眄飛光吸納玉城下極幽
泉河瀆溟泠曲折之理黑水内停玉女轉機
金童絞繩上世玄祖考罰休停玉宸道炁速
檢號名罪籍削解業道無不得拘留上帝
嚴刑元始符命時刻升遷積夜九都太溟弱
淵一切魔爽寒露苦魂火鍊隂塞焚蕩百關
凶姦滅種連制酆山玉宸大道變體生仙仙
鍊身度劫劫無傾隨光引氣神池吐煙與道
同生壽逾億年永度七傷八難九厄歩登天
門超淩三境鳳臺髙軒逍遥上清上清之天
天帝元真妙空之境梵行
　　　東方九天
　　玉宸梵遥天帝玉真上華
　　紀樂元須天帝大武洞尤
　　抱素冲寂天帝鬱檀波田
　　上化重空天帝樂化自生
　　九光空素天帝遠扶仙
　　朱極靜修天帝洞日芝玄
　　曲照含離天帝子華琅英
　　崇仁德修天帝赤珠咸和
　　龍胎曜華天帝殊冥梵康
　　　南方九天
　　粹華無鎮天帝耀殿六遊
　　道辯冲容天帝玉羅仲神
　　濯廣溢元天帝明豫靜通
　　炎景燿明天帝無色嬰
　　福應極真天帝慮文次嵩
　　玉苑法持天帝德夷和
　　定名紫元天帝黄文臺父
　　上極思真天帝十華髙聦
　　玄龍隱羽天帝彰德用光
　　　西方九天
　　大无空洞九明天帝燿日程家
　　丹回緑鎖天帝芝元洞生
　　覺源赤玉天帝回彦明宗
　　素眀慶奉天帝赤公伯文
　　皇籍度生天帝長景羅
　　境陽浩稱天帝玉神无竟
　　芒忽變由天帝江生慕空
　　九疇質陽天帝歷勤成
　　盖蓋青極天帝摩多容
　　　北方九天
　　中極太素天帝理淵躬
　　太上廣化天帝醜都九離
　　白魂英遥天帝波帝呵都
　　惠眀招濟天帝洪棊蕩真
　　都照元陽天帝怙江子明
　　亮極玄竺化靈天帝沖範查虚
　　子定平无天帝沙何燿明
　　易常究中天帝玉臺丞
　　光空百宗天帝越景王
三十六天三十六帝玉宸隱諱玉宸隱名天
中自然九空靈章上清隠道皇極之真洞虚
之尊太空之神玉京祕範大化之文變升之
格開度之靈九晶十明明堂降生玉宸大道
深不可詳豁落七真普度天人其道至重下
真匪聞身佩五斗頭建三辰飛神景霄和合
至真今日欣慶受度歷關諸天刻名丹籍招
真命仙紫度炎光氣入太玄斬絶五道夙負
咸原三靈共舉五帝同軒道成上清無拘天
門東斗𦘦形西斗運精北斗育質南斗降神
繞身纒絡太上千真金玉混光擲奔火鈴中
斗帝宫攝告萬靈青帝授符白帝攝兵赤帝
執法黑帝典刑黃帝居中萬境保寜青天上
靈玉光次明赤天上靈寳燿圓成白天上靈
皓素虚明黑天上靈太乙干精黃天上靈伯
帝子京五方玉宸三界同賔騰天倒地電激
雷奔周行十方下察杳㝠神帥繞制億萬神
兵廵山索海旌佩紛紜變化太空神機乃分
敢有干前斬伐横吞玉宸降命驅蕩不祥蒼
禽振羽長蚪列張黄神前衝赤帝持旙射火
無極大殺揚鞭八景清邈十華列言皆奉玉
宸自然至真玄符所告钁天輔輪誅魔滅醜
火令無文萬萬千千馘絶祅魂天獸吐毒電
火噴雲速送三官檢捕無停有害正道追命
北君玉宸大道感徹帝尊雲麾羽葆上朝玉
清
混劫帝曆精潜太明華芒倏變九道開生洞
樓日月玄燿雙睛内徹泥丸赤文之庭琳條
結氣奔飛火鈴左淨右霐三府澄清運用揮
撃威化天京左爲金真右爲玉光回翔八極
石景中房身登太霞位列仙王玉垣上妙道
所經常九丹太微絳闕瑶房洞空洞無洞隂
洞陽非相非名非短非長流輝瓊室仰餌玄
霜骨化柔金神度天梁上賔蘂淵日池龍塘
太乙執綏玉女捧觴天老持符開化無疆普
授要言刻書青琅觧脱九幽扶飈散煙鳳曆
赤書龍章隱篇宻布五氣度人億千據衡揖
魁功歸上玄大輪運斡三十六天上通神宫
九帝真軒司馬注書太史保延過度日月合
宫蘊遷施政薦音大化綿綿包羅六虚陽景
交纒十過九周氣合三元元中太嬪碧霄飛
裙七真御合上景靈尊玄中至隂紫闕大神
神居玄丹絳臺生根雌一玉檢黄道生煙無
量度人大洞青編遊體玉華攝命帝仙風爲
火偶出沒無間梵謡激氣天聲舞玄紫雲合
䕃白素回旋玉宸浮盖校籍萬仙一合再合
自然至真流精五色太和入身身中之真泥
丸尊神輔卿弼仙三元帝君守護玉闕調飬
生元玄一老子林夫太真白元蘂珠紫元鍊
精明堂三暉玉宸度人移化就變萬氣髙分
太清太極冥空上靈錦衣星裾龍袍虎文攝
氣保命億聖同倫茫茫至化妙立無垠上遊
上清出入太微八景之内大有之機下鎮人
身蒼碧丹池中合五氣服御晨暉左顧右眄
七祖同飛仙貴長生生道貴真真神得道無
量度人上開玄關四闢八門中有至精泥丸
夫人手攀神光身流紫雲玉宸至重道非遠
神神明得真真氣合生上清靈章列奏諸天
諸天致神今子知真三元之上各有生門中
有飛神化氣之章仙王玉章辭參髙真
　　第一下元玉宸大道碧空仙王之音
雲光沖融霄風八通緑輿朝旌
命駕神龍玄海澄碧朱旗攝魔
九天齊威振蕩百邪是我泥丸
靈光飛霞流煙八道蒼晶玉羅
紫晨道成灌氣三華无量度人
書功帝君元始符告天策紀名
超離幽壌飛度朱陵帝庭蕭仞
化鍊形魂
　　第二中元玉宸大道紫洞仙王之章
暉暉紫微眇莽八維化形御玄
周矙靈圍天河灌津杓昂魁低
玉璫繁明大珠小璣群星摇光
隨指帝旗安座紫宸流金四暉
朱煙洞開火精飊馳中有老人
絳章雲衣升我玉京下觀鬱儀
佪風煽飊合景希夷日童混珠
照映中規騰煇億境二氣合離
道祕玉真厥諱淵池手執長㦸
腰帶瓊蕤左權右衡丹蛇玄龜
賜我度人上清同歸
　　第三上元玉宸大道太虚仙王歌曰
吐氣成龍嘘氣生風嚴我神駕
蹈景飛空日月運轉交會無窮
不見我神神與虚通子問大道
道何形容殊不能知泥丸洞褸
神蓋蔚薈正化興隆養鍊爾神
鬱秀雙童流鈴擲火朱光九重
周行八極天運剛淵鍊隂滅祅
侍宸玉垣此道玄妙洪福綿綿
此三空之上三元宫中玉宸仙王度人之音
音參洞章誦之百徧名書上清誦之千徧三
元降庭萬徧道備飛升上清治按三元萬神
禮庭有聞靈音仙王保真勑制三界指䇿千
靈永滅地官五司考神出入無難里社送迎
九祖鍊化魂魄超升是謂玉晨道成至真度
人无量太極簡名有祕上清文諸天共所崇
泄慢沈幽牢永謝太極翁
道言此玉宸洞章皆諸天上帝及三元仙王
隱祕之音皆是大梵之言非世之常辭其言
混洞其文天成故於祕妙不可思詳上清所
寳祕於玄都紫微上宫依玄科四萬劫一傳
若有至人齎金寳質心依玉宸付授之格告
盟九帝然後而傳焉
道言二儀運行亦有終起七政九宫亦有災
次至真道士亦有隱顯末學之夫亦有疾傷
凡有此災同氣皆當齊心修齋六時行香十
福轉經以玉宸大道祕重之力天回地轉神
安鬼息福德立降消諸不祥玉宸洞文普度
無窮
道言夫末學道淺或仙品未充或知行玉宸
未悉道要不悟自然以心爲託墮於有數運
應滅度身經太隂臨過之時同學至人爲其
行香誦經十過以度屍形如法則神宫縝宻
泥丸堅固流鈴内煥玉宸涵光屍鍊魄滅魂
神上升隨其學功計日而得更生陽火入身
還其朽形靈肉布體忽然更生轉輪不惑位
登髙仙
道言辰申數極劫窮運否亦當修齋行香誦
經黄赤改度勃蝕凌犯亦當修齋行香誦經
時令勝鬱支干不和亦當修齋行香誦經國
境水旱兵戈四興亦當修齋行香誦經疫癘
流行鬼神害傷亦當修齋行香誦經師友命
過亦當修齋行香誦經夫齋戒誦經功德甚
重上消天災下消人禍保延帝王億載之夀
安寧國家以度兆民生死受賴其福難勝故
曰無量普度天人
道言凡有是經能爲天地帝主兆民行是功
德告禮玉宸元皇至真有願之日發心修齋
燒香誦經十過皆上清記名萬神侍衛右別
至人得爲聖君長生大帝玉府之臣諸天注
其道功表著玉宸䟽功録過不失毫分三元
仙王亦保舉爾身得道者乃當洞明至言也
上清天中玉宸大道隱語靈音道君譔
元始玉章首篇
　　　東方八天
　　梵无眇虚玉㑹婁京玉明帝剛
　　華逹宛須明落智閴昧孤成圖
　　栢大除極㳙罔茂禺翳勤煩宛
　　提定玄謨卓景浩澄玉目髙蘇
　　圭華驅邪辯流瓊胡文殿正利
　　猛鄙貟都月津凝輝光神洞珠
　　　南方八天
　　京嶎嵳會紫律夷余注極爛炎
　　招來牛堅猛火極回素道懐然
　　古真元沖氣淵龍崇剛嚴鵲益
　　駕聿乗容乾知挺格冥治呼玄
　　玉羅京孱都開度軒九命沙摩
　　緑鏟縁連升行周度泰廣交纒
　　　西方八天
　　斗胃亢泰紫流衍盧擎河赤蹊
　　轉止聞于無極耿爓歷塊扶羅
　　天旌皓精眇神煥都帝歷卯室
　　真丙西徂懋覺月印池澄求孚
　　道希采利正質滋延憑逋溟海
　　淵力徒虚鍳淨極越四洞蘭儲
　　　北方八天
　　稼元索靈聽孤自幾遲齒日紀
　　丘華綸維火炎飈舉馳兆圓時
　　命籍緑荆秀符偃稽陀諸號育
　　慶舒景扉一式玉垣依衍弼希
　　箕侍句尾臻童黨持彦度清靈
　　雲銜紫移風禁寂傳太玄竟竒
道言此上清天中玉宸大道君之隱文玉帝
所祕无量之音舊文書太空華蓋紫微垣上
境緑字蟠屈廣長一丈天真皇人昔書其文
以正天音有知其音能齋而誦之者上清諸
天皆遣三元仙王玉宸萬真下鑒子身書其
功勤上奏諸天四司凛節九宫拜迎心未通
悟但誦其文仙王保任飛昇玉京遊宴洞陽
髙奔紫庭此音玉宸大道之章無所不感無
所不明無所不鎮無所不營三元用之無所
不神天真上帝自然至真之音也故誦之則
八素合景神光映形泥丸之中森列萬神玄
真大君告子以妙道也日誦此經耳聦目明
髮毀更生自然契玄金真玉光徧繞爾身神
宫振暢萬氣歸真千聖降霞道海明清无極
開濟大量玄玄也
元始无量度人上品妙經卷之二
靈寳无量度人上品妙經卷之三天三
　　　天地八維安鎮國祚品
道言昔於靜空天中朱落神風太玄妙土受
元始度人天地八維安鎮國祚无量上品元
始天尊當說是經周廻八過以召八維始當
詣座天地八維大神上聖髙尊鎮國真君無
鞅數衆乗空而來玉華紫氣瑞靄凝暉瓊車
泛霞羽仗交映翠蓋駢羅香風散靈天精昭
朗萬象澄鮮神光散揚黃霧芬苾緑羅泛景
洞煥太盧八日八夜諸天日月星宿經緯魁
衡一時停景金真玉明靈響靜空法雷輕震
莫不肅然一國地土緬平一等山川煒麗林
木敷榮威光應感天瑞咸臻衆真翊侍元始
天尊玄坐玉蘂敷華御化寳牀之上說經一
徧諸天大聖同時稱善是時萬國一切有情
普䝉開化俱發善心說經二徧八維安鎮帝
祚綿昌說經三徧品彚交和民人富樂說經
四徧禍亂永消毒害不生說經五徧道化普
宣咸陶聖範說經六徧天覆地載和氣沖融
說經七徧靈文顯布正道清明說經八徧民
物熈洽無有亊心說經九徧真文發現說經
十徧嘉祥沓至是時一國是男是女莫不傾
心皆受護度咸得長生
道言是時元始天尊説經一徧東維无極无
量品青華官君將吏無鞅之衆浮空而至說
經二徧南維无極无量品丹華官君將吏無
鞅之衆浮空而至說經三徧西維无極无量
品皓華官君將吏無鞅之衆浮空而至說經
四徧北維无極无量品紫華官君將吏無鞅
之衆浮空而至說經五徧東北維无極无量
品鬼門官君將吏無鞅之衆浮空而至說經
六徧東南維无極无量品地戸官君將吏無
鞅之衆浮空而至說經七徧西南維无極无
量品人門官君將吏無鞅之衆浮空而至說
經八徧西北維无極无量品天門官君將吏
無鞅之衆浮空而至八徧周竟八維安鎮國
祚官君將吏八景八威八史八神諸部仙官
曹屬之衆一時同至一國男女傾心歸仰皆
願天地八維福瑞應感安泰欣榮來聽天尊
宣布法要安鎮國祚保天長存有如細雨宻
霧無鞅之衆傾國圍繞非可禁止於是元始
即於眉間額珠之上出異色寳光光分八道
毎一道中現天書自然梵炁神符於此八維
出此八符安鎮國祚保定乾坤復現丹章玉
文靈篇迎至妙氣感攝嘉祥元始登引八維
天曹地司官君將吏八方至真无量大神無
鞅數衆俱入寳光之中天人仰看惟見拂拂
從寳光中入混化梵炁神符之内既入寳光
不知所在國人廓散地靄綿雲皎如柔玉元
始即於妙景之内說安鎮國祚大法都竟衆
真監度以授於我當此之時喜慶難言法事
粗悉諸天復位倏歘之間寂無遺響是時天
人遇值經法普得濟度全其本年無有殘傷
傾土歸仰咸盡一心不欺不誣不忮不謀不
毀不爭不佞不邪不媚不忍言尚忠正口無
怨譽齊同慈愛異國成親國安民豐欣樂太
平經始出教一國以道預有至心宗奉禮敬
皆得度世
道言元始天尊說經中所言並是諸天上帝
内名安鎮國祚禳解八維致福降祥隱韻之
音亦是上靈内祕琅笈之書招集至真元聖
妙有内諱保帝熈時之隱名也非世之常辭
上聖已成真人通玄降靈力扶皇圖道持洪
祚威伏邪醜德被生類能悉其章誦之八徧
八維康靖六合乂寧諸天遥唱萬帝設禮河
海湛然山嶽效靈日月重景璣星順𨇠群魔
束形鬼精滅爽廻福延世安養種人至學之
士誦之八過則五帝護國三天助持魔精喪
眼鬼祅滅爽濟度垂死絶而得生所以爾者
學士雖禀至科八維峙符安鎮靈法神氣未
合體未洞真召制八神威未制天政德可伏
御地祇東縳魔靈但請祥致福而已不能更
生輕誦此章身則被殃供養尊禮家國興隆
世世昌熾與善因縁萬災不干神明護門斯
經尊妙獨歩玉京度人无量爲萬道之宗巍
巍大範德難可勝
道言凡誦是經八過天地八維八神官君將
吏八景大神安鎮國祚八大神王八方真人
同時齊到邪怪潜伏民物安和邦家寧鎮魔
精妖魅八符禳解營護真靈八維之地伏骼
蔵屍千年木石水火之怪丹蛇赤鼠隂影𥦙
滯古昔之鬼徃衆先宗億曾萬祖幽魂苦爽
皆即受度上升朱宫格皆九年受化更生得
見太平而好學至經功滿德就皆得神仙飛
昇金闕遊宴玉京也上學之士修誦是經身
合天地絡應八維頭中九宫上通太極八方
玉文煥照身宫保鎮心君性靜無爲混合百
神魂魄受鍊隂陽運靈左居無英右守白元
中有晨暉照耀億千驛馬奏功司命結篇皆
即受度飛昇南宫普世受誦俱獲道真玉符
招神神安氣靈赤筋霜髓紫脉成文文布洞
章骨變丹金則乃延壽長年後皆得作尸解
之道魂神暫滅不經地獄即得返形遊行太
空此經微妙普度無窮一切天人莫不受慶
無量之福生死䝉惠上天所寳不傳下世至
士齎金寳效心盟天而傳輕泄漏慢殃及九
祖長役地官侍經八維安鎮玉童玉女各三
十二人營衛神文保護受經者身
道言正月長齋誦詠是經安鎮寅卯辰巳午
未申酉戌亥子丑之方維正之位兆域之中
爲上世亡魂斷地逮役度上南宫七月長齋
誦詠是經安鎮天地民物生靈咸遂道性克
慕神仙諸天書名黄籙白簡削死上生十月
長齋誦詠是經爲國王帝主君臣父子安鎮
國祚保天長存世世不絶常爲人君安鎮其
方民稱太平八節之日誦詠是經天地八維
咸皆安鎮八景降祥瑞應備現靈文祕圖八
柱刋瓊八官紀善道化保於無窮三元之日
誦詠是經十二辰宫四方八維天神地祇施
慈降福注定吉祥永使聖君上德日隆神洞
無間體生玉華面有金顔魂神澄正萬炁長
存断除苦惱身有光明三界侍衛五帝司迎
萬神朝禮名書上天功滿德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　八維符吏八面功曹環立侍直項生圓象
　内現天文龍鳳之書安鎮天地光映八維
　如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
俓御
无上三十二天元始上帝至尊几前(畢)
　引炁三十二過東向誦經


元始无量度人上品妙經
元始洞玄靈寳本章上品妙首安鎮度人天
地八維八威隱韻凝篆自然八神赤文祖劫
元真元始妙氣化生諸天開闡八維輔立天
根天地神真分氣結身方維既定禍福乃陳
上帝靈符辟魔護人無文不光無文不明無
文不立無文不成無文不安無文不鎮是爲
大梵安鎮乾坤國祚隆長慶瑞永綿鬱羅蕭
境玉帝靈都上極无上大羅天中眇眇劫仞
下至崑崙奠界八維區別萬方辨分正位皆
有官君神吏守衛奏䟽上晨紀善注功率由
于民大行梵炁周回八方中有天地八維之
神直符殺鬼之使安鎮國祚之尊南極長生
大君神霄真王青華之君出教立法保國護
民符鎮八維天地朗明天省玉堂上相真君
中有上宰玄司之君禳解災氣國祚咸寧中
有南上司命司録延壽益筭度厄尊神清蕩
方隅萬物欣欣今日開化諸天臨軒
東維无極飛天護世神王長生大聖无量度
人
南維无極飛天護世神王長生大聖无量度
人
西維无極飛天護世神王長生大聖无量度
人
北維无極飛天護世神王長生大聖无量度
人
東北維无極飛天護世神王長生大聖无量
度人
東南維无極飛天護世神王長生大聖无量
度人
西南維无極飛天護世神王長生大聖无量
度人
西北維无極飛天護世神王長生大聖无量
度人
八維守符飛天護世神王長生大聖无量大
神並乗玄雲都吏甲馬八維神官神吏旗旙
騶騎乗駕風雲噴煙吐火龍神驛卒鬼官虎
賁四面大將八臂神丁朱額青甲乗飊跨麟
直符小吏安鎮靈曹地域之神億乗萬騎升
降而來迎侍霄駕鎮國保生天機丞相南昌
上官韓司主録八維大神執天地籍檢察萬
神飛意宻召齊到帝前隨所方維嚴奏上天
普告三界无極神郷泉曲之府北都羅酆三
官九府十二河源急召積屍大靈星君使度
生民八維剋害破射惡殺呼魄追魂上解祖
考億劫種親疾除罪簿落滅惡根不得拘留
逼合鬼群元始符命安鎮升遷北都寒池部
衛形魂地司保舉度品南昌天機都省道運
長新死魂受鍊仙化生民生民受度劫劫永
存隨劫輪轉與天齊年永度方維注害不干
隨符安鎮保慶長年道備德成超凌三界逍
遥上清上清之天天帝玉真護持國境梵行
　　　東方八天
　　明持玉陽天帝至利師方
　　角胎上極天帝勲夷思完
　　儲淨妙有天帝群題士詢
　　彦迹鉛宗天帝歷斬化常
　　氐張輔皇天帝彭義慈
　　太至昊祖天帝招機緫維
　　祕瞢韓化天帝傳真識元
　　𨓜邈希順天帝祖羅英
　　　南方八天
　　㷬度霄炎天帝龍澌濔沙
　　鑄神骨想天帝玄鮮生
　　曜華麗舉天帝純寂渙池
　　宣革慶鴻天帝香京沂牢
　　變黼拭崇天帝肇玄慈名
　　斗虚爓阿天帝真雲祕都
　　阻義炎流天帝猛子廻堂
　　略羽道餘天帝洞景易當
　　　西方八天
　　紆論制魔天帝誥屠辛良
　　栁寓偁當天帝伯定謨
　　徼連紫鯨天帝奏祥敷
　　傲靈悦空天帝上覺真
　　越積渚安天帝演丘資賢
　　宜封觀虚天帝峻淵辭朋
　　義神飛廬天帝判極洞霞
　　頌玄流景天帝泰遥康容
　　　北方八天
　　兠玄隱微天帝氣襲龍枚
　　兆化億光天帝保粹沖
　　史阿奚幾天帝湊昌輪
　　豫常尤俞天帝斷從堅
　　賔張守符天帝曲回明方
　　福王行𨓜天帝壽者晞
　　靜原華鼎天帝度真天形
　　道遠浩流天帝言永疆
三十二天三十二帝諸天隱諱諸天隱名天
中空洞安鎮國祚自然靈章八維隱韻安鎮
之音安鎮之尊八維之神八維大魔八維之
靈度符玄合變化上清无量之奥深不可詳
召攝神真普度天人今日禳除度法歷關諸
天請鎮國維斬絶祅群飛仙八景名列太玄
真魔監舉無拘天門東斗定化西斗伏祅北
斗斬姦南斗衛生中斗鎮惡總監八維青帝
養育白帝輔成赤帝安民黑帝滅禍黄帝衛
生保安兆時青天魔王安鎮東維赤天魔王
寳符南離白天魔王西遏乃兵黑天魔王北
維普寧黄天魔王八威神兵五帝大魔搜捕
八維清肅天地總領鬼兵麾慞鼓節遊觀太
空靈文煒煥羅布威光安鎮國祚嚴攝邪氛
神王受命除世不祥玄蛇吐毒九都膽張天
丁縛鬼北斗戮精擲火萬里流鈴八衝敢有
干試拒遏八神金刀亂施千祅滅形仰嘯玉
華俯咀絳津天地八維念道安真屠滅禍爽
風火無停千千截首萬萬剪形魔無干犯鬼
無祅精三官北酆明檢鬼營不得容隱金馬
驛呈普告無窮萬神成聽三界五帝列言上
清
　　元始上帝和合三炁天地八維安鎮國
　　祚之法祕於
　　東華寳室威禁至重八維直符皆自然
　　靈章飛玄之華九鳳之氣以成紫字用
　　以救護世厄方隅邪怪境土不順之道
　　若國境疾癘兵盗水火之難則行香修
　　齋六時行道誦此
　　妙經隨所災分丹書此符作旺相所宜
　　之色設於國内焼香醮禮
　　三天帝君八維神王將吏中庭法師仗
　　劔歩躡斗罡禁氣誦呪隨所安符訖後
　　三日或七日徹去壇席大吉如一家有
　　方隅注害毒惡之氣身黄土符之殺亦
　　用此符禳厭亦祭八維官君將吏等也
　　此
　　上清護世之文不可輕慢衛符皆有靈
　　官童子玉女直符以申令行事焉具符
　　如左八符或繒或紙金鑄石刻皆可毎
　　維直符十九人使者三人守符官君將
　　吏三千人

　　　　安鎮東維青華丈人護世長生真符
　　　　青書黑繒施震宫上




　　　　安鎮南維赤靈真人護世旺福真符
　　　　　丹書黄繒施離宫上



　　　　安鎮西維章簡玉女護世禳兵真符
　　　　　白書黑繒施兊宫上




　　　安鎮北維龍玄大神護世保祚真符
　　　　　黑書白繒施坎宫上






　　　　安鎮東北維皓真靈君護世伏魔真符
　　　　　白書緑繒施艮宫上



　　　　安鎮東南維碧仙神君護世通玄眞符
　　　　碧書紫繒施巽宫上


　　　　安鎮西南維玄真夫人護世寳皇真符
　　　　　黑書絳繒施坤宫上



　　　安鎮西北維天老帝君護世鎮國真符
　　　　　白書黑繒施乾宫上




　如上八符皆梵炁至精變化自然成文安
　鎮天地八維變災爲福帝尊萬年民有信
　誠取黄繒以丹書八符佩身辟萬邪千禍
　出入行來不避太歳方維大殺修營居室
　施符八維元亨利貞
　　　安鎮國祚萬歳太平五福真君一十
　　　二字黃書之安中央石臺上



　中央玉文一十二字保鎮國祚福夀帝尊
　諸天上帝臺闕之上皆刻書之也國界之
　内四時不調災癘競起皆當醮禮天真敷
　露五方真文安鎮八符及山水簡券七日
　之内必獲感降致福流祥也
元始混茫五氣回光上降下接玉液流滂結
爲玉京環峙八方金氣生剛神風激揚浩浩
九劫太乙玉房道爲氣母龍漢延康眇眇億
劫混沌之中上無色界下無輪淵金粟潤澤
群龍伏潜中有大神身如玉蚖莽莽萬丈噴
雷吐烟眼爲日月血液爲泉浩波杳㝠海之
百川雲凝氣鼓玉景爲天天上天下無幽無
冥無形無影無極無窮溟涬大梵遼廓無光
赤明開圖運度自然元始安鎮敷落靈真八
維神綱星斗交連勑命靈官分域龍君天殺
地殺八維大神十二官分上乾下坤道氣如
繩貫珠絡纓神符赤書辟斥祅氛保制劫運
使天長存梵氣彌羅萬範開張元綱流演三
十二天輪轉無色周回八維旋斗歷箕六氣
纒綿三十五分總御天關勝伏凌犯動靜改
遷維内守神衛世無愆生善滅惡定録三天
八景冥合氣入玄玄玄中太皇上帝髙真汎
景八維禳鎮咸寧金真朗郁流響雲營玉音
攝氣靈風聚煙紫虚鬱秀輔翼萬仙露文植
符福祚帝宸水升火降自然成真真中有神
長生大君無英公子白元尊神太乙司命桃
康合延八維之内各有尊靈共保皇圖護衛
帝門執符把籙保國救民上遊上清出入華
房八維之内細微之中下鎮百靈中華絳宫
運行五氣混合萬神十轉廻靈萬氣齊真真
道貴生无量度人上開八關八維之方罪福
禁戒宿命因縁普受開度死魂生身九土安
鎮氣降諸天諸天之上八道靈文中有空洞
謡歌之章真王靈篇辭參髙真
　　　第一欲界清寧維域飛空之音
道化一形隂陽兩分天上天下
瓊室玉宫十二神營八維四門
水火金木寒暑相因沖氣爲和
刑剋俱存順爲吉德逆爲禍根
天地八維倚伏所存煌煌赤符
蕩逐神姦保德常自吉泄慢常自凶
髙上神霄王緑輿來紫空惟願法教興
生津遠莫窮龍章施八維辟除禍害宗
不使断正氣保延世運亨凌虚誦洞玄
以攝扶持功束送幽邪靈斬馘祅魔鋒
安鎮長綿綿聖祚日興隆
　　　第二色界八維禧祐之章
玉都萬神總御八方圓羅洞無
大梵周行變化浩渺周布億千
飛玄成書佩服真靈斷絶殃注
吉慶相連坎離激戾邪氣紛紛
神符所至靈光燕存福降紫清
運會自然此時樂兮上帝之恩
禳祅滅凶生類和寧我道難遇
故顯洞文飛空妙範混合玄元
成敗之用率由爾身普天護度
賴此歌音
　　　第三無色界安鎮天福歌曰
碧雲鬰嵳玉淨圓羅洞虚無色
燿素靈波惟有元一混沌之神
生育天地布列玄真世分八維
中含紫虛皇極爲王統御萬方
飛神萬變法道真常赤文煥麗
制魔召祥施張靈化庶物咸康
致福者心諒不由他心通妙意
三氣凝華國祚由是安教化靡不同
萬神享慶會靈童伐鼓鐘
此三界之上飛空之中飛仙歌音音參洞章
誦之百徧名度南宫誦之千徧魔王保迎萬
徧道備飛升太空過度三界位登仙公有聞
靈音魔王敬形勑制地祇侍衛聖君八紘安
泰永絶禍難祖禰升遷游宴玉天欣樂無窮
歡盼劫年是謂无量保度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈真王隱
祕之音皆是大梵之言非世之常辭言無韻
麗曲無華宛故謂玄奥難可尋詳上天所寳
祕於玄都紫微上宫依玄科四萬劫一傅若
有至人齎金寳質心依舊格告盟十天然後
而付焉
道言夫天地運度否終日月五星虧盈至聖
神人休否末學之夫疾傷上逮國境水旱民
物疾癘八維之分有諸災怪同氣至士皆當
齊心修齋六時行香八徧轉經醮禮天真八
維施符中安十二玉字勤苦至禱福德立降
消諸不祥无量之文普度無窮
道言夫治化未周道德未充事應廣運開闡
玄功當擇上學至人爲其行香誦經則天地
八維普獲安鎮國祚咸亨人無邪害真正神
明萬物被德稟生受靈鬼屍滯爽開度形魂
徑上南宫隨其學功計日而得更生輪轉不
滅便得神仙
道言夫天地運終星宿錯度日月失昏四時
失度隂陽不調國境有災水火兵盜疫毒流
行兆民死傷師友命過皆天地八維刑勝之
氣注射使之皆當施符按法修齋行香誦經
夫齋戒誦經功德甚重上消天災保鎮帝王
下禳毒害以度兆民生死受賴其福難勝故
曰无量普度天人
道言凡有是經能爲天地帝主兆民行是功
德有災之日發心修齋燒香誦經醮告八維
施符用法誦經八過皆諸天記名萬神侍衛
右别至人剋得爲聖君金闕之臣諸天記人
功過毫分無失天中真王亦保舉爾身得道
者乃當洞明至言也
諸天中大梵隱語无量音運君譔
元始靈書安鎮國祚玉篇
　　東方八天
　　竅呌鼇醯辯霸龢教昴泊撲
　　越英孳緘昺扁流轄爰瓏稽郴
　　妙落筆俞肇熒彌摩郁圖璟祖
　　竇冥健椆琯棐赭環徼咸恊汾
　　鮮鐸巴漫馗瓊緑完蔽膜遊綿
　　邈巒斗箋
　　　南方八天
　　訥池建憇炯桓嶷兟罔玄師元
　　霹溥優賔宥團宥假天晶歷孫
　　呌崛羈罩麽錫漾敦鎪犀幹索
　　譚監鬼道懋姬暄緒屢涪婁鹵
　　蕭仙登京篆昭孔盟晝就豚浹
　　混徊洞侖
　　　西方八天
　　蘇訶交彭屈觀史庚忍利欹遁
　　幽茂武神圭羅積坤殊容被紳
　　濫卓廣割嬰漏淵璘頂舍乾婁
　　淨展昏鈞命提懽茹遘混泥淪
　　淪莊運秀毗孤遼泉逵濯衍文
　　史亟酉仙
　　　北方八天
　　藏堅滸銳日曄靈颐輻遠蹟徠
　　藴剸犀雷燿揚晃微陁蘭伊垂
　　乳鹹旌泒虚劫赤璺盤巒俯巔
　　纒翅驛繪鈕耿遥玄直沆霄宣
　　蕩𨓜亘廓龍廬皎荃酆截令牢
　　燔丁北然
道言此諸天中大梵隠語无量之音舊文五
色神金鼓冶爲符安鎮天地八維之上調正
運數氣合元和扶衛國祚與道常興字皆廣
長一丈天真皇人昔書其文以爲正音有知
其音能齋而誦之者諸天皆遣八方神王八
維宰牧下觀其身書其功勤上奏諸天萬神
朝禮地祇侍門大勲真仙保舉上真道備剋
得遊行三界升入金門此音無所不辟無所
不禳無所不度無所不成天真自然之音也
故誦之致八真下觀上帝遥唱萬神朝禮三
界侍軒群祅束首鬼精自亡琳琅振響十方
肅清河海靜黙山嶽吞煙萬靈振伏招集群
仙天無氛穢地無祅塵冥慧洞清大量玄玄
也
元始无量度人上品妙經卷之三
靈寳无量度人上品妙經卷之四天四
　　永延劫運保世升平品
道言昔於皇靈天中妙化飛音大黎樂土受
元始度人永延劫運保世升平无量上品元
始天尊當說是經周廻十過以召十方始當
詣座天真大神上聖髙尊妙行真人無鞅數
衆乗空而來瑞彩瀰漫靈香飛空龍車紫蓋
交映拱扶流霞煇煥洞朗萬天九日九夜諸
天浮蓋圓象森羅樞斗一時停機二景合光
八極廓清湛然澄瑩一國山林川澤淵數緬
平蔚薈無不華明土皆作柔玉光照凝鮮無
有異色衆真侍座元始天尊玄坐太空九色
玄龍寳局之上說經一徧諸天大聖同時稱
善萬物民人咸皆遂性說經二徧物無札癘
民息憂虞說經三徧人安其化無所爭求說
經四徧時稱豐樂不識災凶說經五徧萬方
率服遐邇同風說經六徧禽魚胎卵各保生
成說經七徧麟鳳來儀天地應祥說經八徧
至德熈洽民物還淳說經九徧國君王侯永
保世續說經十徧普天率土咸證道妙是時
一國是男是女莫不傾心皆受護度咸得長
生
道言是時元始天尊說經一徧東方无極无
量品延劫保世至真大神無鞅之衆浮空而
至說經二徧南方无極无量品延劫保世至
真大神無鞅之衆浮空而至說經三徧西方
无極无量品延劫保世至真大神無鞅之衆
浮空而至說經四徧北方无極无量品延劫
保世至真大神無鞅之衆浮空而至說經五
徧東北无極无量品延劫保世至真大神無
鞅之衆浮空而至說經六徧東南无極无量
品延劫保世至真大神無鞅之衆浮空而至
說經七徧西南无極无量品延劫保世至真
大神無鞅之衆浮空而至說經八徧西北无
極无量品延劫保世至真大神無鞅之衆浮
空而至說經九徧上方无極无量品延劫保
世至真大神無鞅之衆浮空而至說經十徧
下方无極无量品延劫保世至真大神無鞅
之衆浮空而至十徧周竟十方无極天真大
神一時同至一國男女傾心歸仰來者萬億
普徧方土咸皆欣願來詣天尊觀聽上法洞
達妙無劫運綿長保世升平萬國歸依天人
和同無鞅之衆迮國一半土皆徧陷非可禁
止於是元始凝目歛神飛出妙氣結爲圓光
大如赤日在空玄之中去地九丈元始登引
天真大神上聖髙尊妙行真人十方无極至
真大神無鞅数衆倶入圓光之内天人仰看
惟見拂拂從光明中入既入圓光不知所在
國人廓散地還平正無復欹陷元始即於圓
光之内說經都竟衆真監度以授於我當此
之時延度劫數保世升平福德无量道法自
然萬彚樂育喜慶難言法事粗悉諸天復位
倏歘之間寂無遺響是時天人遇值經法普
得濟度全其本年無有中傷傾土歸仰咸契
大道無夭無閼無患無殃無爭無擾無惡無
邪無徧無黨意無貪欲心無怨憎齊同慈愛
異骨成親國安民豐欣樂太平經始岀教一
國以道預有至心宗奉禮敬永延劫運
道言元始天尊說經中所言並是諸天上帝
内名隱韻之音亦是魔王内諱百靈之隱名
也皆至道之神機天地之宻文可以永延大
小劫運保世升平帝享萬歷民物咸亨非世
之常辭上聖已成真人通玄究微能悉其章
誦之十過天地合泰運度無愆三災消革五
氣常平善瑞咸臻帝祚綿昌至學之士誦之
十過則身躬永固命運長延保世億齡感真
致仙濟度垂死絶而得生所以爾者學士道
氣未純體未合靈召制十方威未制天政德
可伏御地祇延度災襄但却死而巳不能更
生輕誦此章身則被殃供養尊禮門戸興隆
世世昌熾與善因縁萬災不干神明護門斯
經尊妙獨歩玉京保延无量爲萬道之宗巍
巍大範德難可勝
道言凡誦是經十過諸天齊到推延妙氣制
水伏火不得凌犯劫運永長無有時災永保
升平凡學至經功滿德就皆能保衛成其至
治欣樂年豐也上學之士修誦是經外保六
合內保一身内外一理同獲永延小大䝉福
幽顯被恩此經微妙保衛無窮一切天人莫
不受慶无量之福萬劫䝉惠上天所寳不傳
下世至士齎金寳效心盟天而傳輕泄漏慢
殃及九祖長役鬼官侍經五帝玉童玉女各
二十四人營衛神文保護受經者身
道言正月長齋誦詠是經歷劫萬世數會無
窮道化長存七月長齋誦詠是經消除乖沴
召致福祥十月長齋誦詠是經爲國王帝主
君臣父子安鎮國祚保天長存世世不絶常
爲人君安鎮其方民稱太平八節之日誦詠
是經永延劫運保世升平身受道德祖禰超
登得爲九宫三天真人離合之日誦詠是經
普濟生靈咸獲福夀擾競永消普世率寧萬
神鎮衛五帝司存晏眄無窮以度億齡
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黃白三色雲
　氣之中內外蓊冥有青龍白虎朱崔玄武
　獅子白鶴羅列左右日月照明洞煥室內
　項生圓象光映十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
俓御
无上三十二天元始上帝至尊几前(畢)
　引炁三十二過東向誦經
元始无量度人上品妙經
元始洞玄靈寳本章上品妙首十回度人百
神隱韻離合自然妙化玉真髙玄上神孕育
元氣融結萬天開明華景和合隂陽隂陽合
變五運推行寒暑代遷萬化生成冥冥大範
妙數該通盛衰周布各有窮極陽九百六水
火相厄號曰劫災造化俱忒大劫所交水火
蕩焚乾坤滅景惟道獨存元始安鎮瓊書上
篇總真命靈撿校諸天星宿分度軌運無愆
攝召蛟龍負塞河源東井不傾江海停淵統
持世界各有真神衛世之君太平髙尊五靈
玄老三氣丈人中有護國十方大聖永制劫
仞度厄尊神回災散禍保世清貞今日宣布
諸天臨軒
東方无極飛天保延世劫神王長生大聖无
量度人
南方无極飛天保延世劫神王長生大聖无
量度人
西方无極飛天保延世劫神王長生大聖无
量度人
北方无極飛天保延世劫神王長生大聖无
量度人
東北无極飛天保延世劫神王長生大聖无
量度人
東南无極飛天保延世劫神王長生大聖无
量度人
西南无極飛天保延世劫神王長生大聖无
量度人
西北无極飛天保延世劫神王長生大聖无
量度人
上方无極飛天保延世劫神王長生大聖无
量度人
下方无極飛天保延世劫神王長生大聖无
量度人
十方至真飛天神王永延劫運保世升平无
量大神並乗靈瑞祥雲明霞寳輿翠蓋華輪
驂駕玉龍侍衛辟邪建紫旄之節雲錦神旛
前嘯鸞歌𨓜響後吹簘籟相和普天稱慶莫
不欣歡金童散香玉女翼轅安天大將赤甲
萬兵齊麾並驅擁衛髙真保度劫災蕩熄祅
氛三元正吏九天上靈統化元老安鎮大神
檢校運會簡奏帝前隂陽滯結隨應開宣斡
旋大紐檢極靈關曆數相厄回順彌綸水火
流布生成自然超凌安泰杜絶災原凶勃殄
滅萬慶咸臻不容乖忒無招禍愆靈寳玉字
安鎮劫延君民安泰億劫長存乾坤靜肅日
月合明昆蟲遂性至化無邊神真恊賛世作
長年與道齊德功歸萬天越度三災福䘵純
全億兆無爲逍遙太平太平之機總攝上玄
無色之境梵行
　　　東方八天
　　義明昭正天帝殊師彦希
　　泰智雲陽天帝妙定無炎
　　昌機游玄天帝肇初兹成
　　魯思元舉天帝荘華永恩
　　玄章變梵天帝無寂阮監
　　韶動希音天帝陽浴利生
　　度生救靈天帝辯混持雷
　　周井虚秦天帝雲無藻彌
　　　南方八天
　　朱海霞藏天帝皓塞沖圖
　　瑶扈璇侣天帝祭勤董猷
　　利正京符天帝晉句頥澤
　　六常賔愬天帝九方真童
　　呼耻更回天帝保紀定明
　　魁神總令天帝捧罡飛霄
　　抱日慶交天帝確生鼎孚
　　量乎文珙天帝瑟那東
　　　西方八天
　　察非正憲天帝崇四欽靈
　　兆籍羅公天帝斬𦍙斗兵
　　楮牧妙覩天帝陋都内真
　　幹定道庸天帝樂明報先
　　龍羅竦持天帝漂粗尉宜
　　候宿推霞天帝大微亮宗
　　道至玉𨌺天帝祈明俱唐
　　上虛寳有天帝曲擇薈房
　　　北方八天
　　沈淵泛生天帝廣侯無希
　　冥回杳迹天帝魏覽變祥
　　羽演蔞籍天帝居門雲芒
　　淵靈浪元天帝土狨庚驅
　　遼微斷極天帝鑑伯真侔
　　鼎焞召氣天帝屢無遘規
　　酌并傲㝠天帝擢寒連
　　妙微昆定天帝道驗中皇
三十二天三十二帝諸天隠諱諸天隱名天
中空洞自然靈章諸天隱韻天中之音天中
之尊天中之神延劫大魔天中之靈和會帝
氣統化上清无量之奥深不可詳敷教神霄
保衛無窮今日欣慶受度歷關諸天統御劫
化保世升平開延紀曆氣運無愆混合太一
回度五行歲星衛生太白司成辰星藏養熒
惑敷榮鎮星中主皇一周行青靈定仁皓靈
輔義丹靈賛禮玄靈衛智中央元老恢張沖
氣東皇大神木祅蕩𧕏南真大神炎禍寧極
白帝大神金兵消華元晶大神玄會合德中
皇大神總御符靈五方十界萬道之神握鈴
仗鉞嚴衛億千鼔運化綱召制神真歷劫天
地保鎮不傾二十八宿抗禦四𨇠中斗臨向
弭禍開生四序旋列寒暑循環隂陽輪轉怪
沴勿干大劫至期辟却災群五河主宰溟泠
大神促令檢録開除水津元始符告敢有稽
停攝送上宫所誅無存姦邪喪氣祅亂滅根
世受大福道化澄清永載慶昌仁善興隆普
推衆妙同升上宫順扶曆數列奏髙空元始
大梵三氣推延分判二象植立萬天神靈羅
布造化生成生成陶育五氣流行六氣代遷
榮謝相仍氣運否塞大劫纒綿命有數會水
火風災華燿隳没生靈滅根溟津幽寥三景
藏輝善惡無别凶咎交馳元始安鎮福德自
然靈書大䇿寳録上篇促召諸天十方大神
統握玄圖綿綿不窮範圍道氣妙用開通神
綱經緯運劫法輪樞轄造化常保无貞靈風
鼓扇八極和平和氣沖融善瑞咸臻敷楊天
政歴奏上真真中有神長生大君神霄後聖
青華帝君東極西臺左右仙卿執符定簡以
保希夷威明將吏掃絶百非上奉九天下制
三災四維八區一德咸歸邪穢蕩盡魔癘折
摧億萬斯載冨樂又寧不容姦慝上善日新
忠良輔化與道合明道貴保延无量劫津悉
除鬼盜風火無停海宇清謐天地廓澄慶逮
幽壌滯爽超登沈魂滅對釋解冤愆純化蕩
蕩稱讃諸天諸天大聖咸喜歡言中爲空洞
謡歌之章魔王靈篇辭參髙真
　　　第一欲界飛空永劫之音

神化恢張吉慶方亨邪道滅兮
嘉祥來臻天道昭昭息絶祅氛
仁善歸至德姦凶造惡根貪愛忘真守
天經錯謬行勿使成華愆當令保太平
惡魔樂殘敗傷困勞生靈擾我清淨境
怨毒苦相仍髙上玉清王賜我靈寳章
攝制綿長劫常膺無上功真風既蕩蕩
世祚日興隆
　　　紫清降福洞微天尊永劫寳符



　　　第二色界魔王延運之章
混洞乾坤曆運無常隂陽否愆
厄塞劫津劫災所至水火蕩焚
萬景三辰冥冥莫存賴我衆靈
安鎮普天推延大紀解釋災根
調御四氣寒暑相和人何知此
以享我恩禍害沈息清晏自然
此時樂兮護度億齡煌煌群生
一合俱真上帝寳符敷落山川
宗社寧肅永保太平善應元吉
我道當尊
　　　太皇萬福天尊延運寳符



　　　第三無色界魔王保世歌曰
三天之上萬景之宗元皇統御
我界所崇勑制神靈保衛天根
三災化蕩八道清明劫輪無滯
順化流行檢校星𨇠宿度悉分
我奉帝符勑制魔群敢有姦橫
陽光激燌太平開化安鎮長存
永膺福慶後天無傾造化玄樞
上攝天機若不知此道何以登真梯
無令逢運會群祅得放威
　　　太平護國天尊保世真符



　已上三符以金銅鑄安闕門殿廡之上大
　吉學道者佩服延年却災度厄丹書赤紙
　如科
此三界之上飛空之中真魔謡詠之音音參
洞章受之永延劫運帝祚克昌誦之百徧消
却時災誦之千徧魔王衛靈萬徧道備億世
升平保度劫化萬凶摧傾有聞靈音魔王敬
形勑制地祇侍衛神真臣民康樂超脱禍難
福慶大來莫不咸臻是謂无量保度无窮有
祕上天文諸天共所崇泄慢堕地獄禍及七
祖翁
道言此二章並是諸天上帝及至靈魔王隱
祕之音皆是大梵之言扶佑劫運衛世降祥
招真致神惠民安國言無韻麗曲無華宛故
謂玄奥難可尋詳上天所寳祕於神霄玉清
五府經室華堂應運六萬劫下傳若有至人
齎内寳質心依舊格告盟九天然後而付焉
道言夫天地運度亦有否终日月五星亦有
虧盈劫數世運亦有促延至聖神人亦有休
否末學之夫亦有疾傷凡有此災同氣皆當
齊心修齋六時行香十徧轉經福德立降消
諸不祥无量之文普度无窮
道言夫末學道淺或仙品未充運應滅度身
劫將終神經太隂臨過之時同學至人爲其
行香誦經十過以度尸形如五鍊生尸法魂
神俓上南宫度名天機玄省隨其學功計日
而得更生轉輪不惑便得神仙
道言夫天地運終亦當修齋行香誦經星宿
錯度日月失昏亦當修齋行香誦經四時失
度隂陽不調亦當修齋行香誦經大小劫終
五運改易世紀廷續亦當修齋行香誦經疫
毒流行兆民死傷亦當修齋行香誦經稼𥣱
不登亦當修齋行香誦經夫齋戒誦經功德
甚重上消天災保鎮帝王下禳毒害以度兆
民生死受賴其福難勝故曰无量普度天人
道言凡有是經能爲天地帝主兆民行是功
德有災之日發心修齋焼香誦經十過皆諸
天記名萬神侍衛右别至人剋得爲聖君金
闕之臣諸天記人功過毫分無失天中魔王
亦保舉爾身得道者乃當洞明至言也
諸天中大梵隱語无量音道君撰
元始靈書永延劫運護世太平玉篇
　　　東方八天
　　鬱羅高張化運玄庸歷譜縁世
　　憫憒慈宫幸祐夷拱敷卓姦求
　　輅儆題攸覺租沂鉤祝屠覩需
　　琳局鄙幽大格省急宰録并由
　　獻嶽遘塞雲業道解鍚疇帝房
　　畧勿鋤諫
　　　南方八天
　　褒嶤儲析星簡昉泰神音謹忱
　　醮伯呼在漢延徂墀伐靈力心
　　第粤著廷髙始耿亨昭符江愬
　　山尸毛樊乙愬通輻卷白彼關
　　升童照腦精延內鑒運意神占
　　寸曠允閑
　　　西方八天
　　明思彪陁鐸哥淨淙瓊阜煙佪
　　媾兹緑姬蒙虚遥諴露液宻樂
　　抱連卯墟玄冥洞覺蕪晶縻常
　　活欲耻孤熾動命得無何劫空
　　定本爲防真絶乖當一同龍初
　　子胎幻如
　　　北方八天
　　罔光摇潤結沫䧟海抽丘擬岡
　　流漫溢蔓忽影紛象興沒降伏
　　妄有認匪混獨消止生恩名慈
　　伐毒𢷤非隨自納祥天收赴微
　　繩逺丕固糅蔞邈窺榮竟弗悼
　　諱契啓施
道言此諸天中大梵隱語无量之音舊文字
皆廣長一丈天真皇人以絳玉之簡刻書其
文以爲正音布諸臺闕及太微紫微館室之
上以攝大小劫運世數水火克復不祥有知
其音能齋而誦之者諸天皆遣飛天神王下
觀其身書其功勤上奏諸天萬神朝禮地祇
侍門大勲真王保舉上仙道備剋得遊行三
界升入金門此音無所不碎無所不禳無所
不度無所不成天真自然之音也故誦之致
飛天下觀上帝遥唱萬神朝禮三界侍軒群
祅束首鬼精自亡琳琅振響十方肅清河海
靜黙山嶽吞烟萬靈振伏招集群仙天無氛
穢地無祅塵冥慧洞清大量玄玄也


元始无量度人上品妙經卷之四


靈寳无量度人上品妙經卷之五天五
　　　消禳國君五侯世土災祥品
道言昔於靜慶天中玉景安華大真樂土受
元始度人消禳國君王侯世土災祥无量上
品元始天尊當說是經周廻十過以召十方
始當詣座天真大神上聖髙尊燿寳真人諸
天仙王太極公侯左右仙伯卿士神吏無鞅
數衆乗空而來寳埒天馬流軿雲車揚光煇
彩華宸燿浮金根飛輪五雲交映侍衛星羅
九靈開瑞洞朗八虚七日七夜諸天三界仙
真境域一時慶樂群真恊德人天康壽災患
蠲消咸樂太平諸天世土山川林木緬平一
等無復髙下土皆作黃玉無有異色衆真侍
座元始天尊玄坐空浮九光寳蘂太和瓊龍
之上說經一徧諸天大聖同時稱善是時普
天世土之中風化晏清説經二徧祅沴不生
說經三徧時序和平説經四徧星辰順軌日
月常明説經五徧五榖咸茂無有凶橫說經
六徧保真棄偽民無欲心說經七徧民德歸
仁冨壽永康說經八徧正道流行群生遂性
說經九徧國王帝主益增萬壽説經十徧天
八合慶福祚無窮是時一國是男是女莫不
傾心皆受護度咸得長生
道言是時元始天尊說經一徧東方无極大
聖消災大神無鞅之衆浮空而至說經二徧
南方无極大聖禳凶大神無鞅之衆浮空而
至說經三徧西方无極大聖散禍大神無鞅
之衆浮空而至說經四徧北方无極大聖除
殃大神無鞅之衆浮空而至說經五徧東北
无極大聖滅醜大神無鞅之衆浮空而至說
經六徧東南无極大聖馘惡大神無鞅之衆
浮空而至說經七徧西南无極大聖蕩穢大
神無鞅之衆浮空而至説經八徧西北无極
大聖誅邪大神無鞅之衆浮空而至說經九
徧上方无極大聖殄癘大神無鞅之衆浮空
而至說經十徧下方无極大聖伏魔大神無
鞅之衆浮空而至十徧周竟十方无極消禳
世土一切災祥至真大神一時同至諸天國
土君臣兆民傾心歸仰來者有如雲奔霧合
無鞅之衆迮國一半土皆徧陷非可禁止於
是元始化一神珠大如鬱儀凝煇曜煥升降
徘徊在太空之中元始攝引華芒徧及一切
天真大神上聖髙尊燿寳真人十方无極諸
天國土君臣兆民消禳世土災祥大神無鞅
數衆俱入神珠之中天人仰看惟見諸天國
土君臣兆民消禳世土災祥大神惟見歘歘
從華芒中入既入華芒不知所在國人廓散
地還平正無復欹陷元始即於神珠之內說
經都竟衆真監度以授於我當此之時喜慶
難言法事粗悉諸天復位倏歘之間寂無遺
響是時天人遇值經法普得濟度全其本年
無有中傷世土安泰莫不昌隆不擾不競不
疾不傷不刑不殺不侵不盜不夭不殘上下
一德保合太和齊同慈愛異骨成親國安民
豐欣樂太平經始出教萬國以道預有至心
宗奉禮敬皆得度世
道言元始天尊說經中所言並是諸天上帝
内名隱韻之音亦是真王内諱百靈之隱名
也十方世土之中國君王侯欲延永世襲保
安境土使兵災不起水旱不生盜息民豐時
康物泰皆當敷置五方消禳世土災祥真文
或以佩受迎致福祥鎮國之符立壇祈醮詠
此神文消災禳禍克保太平非世上之常辭
上聖已成真人通玄究微能悉其章誦之十
過諸天遥唱世土遐昌災病弭除水火蕩平
政教大備道德齊隆福祥洊至民物熈熈至
學之士誦之十過則天地恊賛感格神靈經
緯順次造化生成國祚綿遠善瑞日臻所以
爾者世土氛穢既消道氣還淳消禳妙範召
制威神營衛於時運抗禦而不愆保度至治
但無爲而已不復憂虞輕誦此章身則被殃
供養尊禮社稷興隆世上昌熾與善因縁萬
災不干神眀護門斯經尊妙獨歩玉京消禳
一切災祥爲萬道之宗巍巍大範德難可勝
道言凡誦是經十過諸天齊到億千萬國國
君王侯世土之中皆蒙玄化普受道恩生養
人物德澤咸均潜化蟊賊使姦患無聞激揚
和氣清靜自然介爾景福上契玉真也上學
之士修誦是經皆能爲國消禳疾害召致嘉
祥世人受誦則上保家邦下無身災永爲忠
孝廷壽長年後獲鍊化超生沉淪返質登仙
遊宴太清此經微妙普度無窮一切天人莫
不受慶無量之福世土䝉惠上天所寳不傳
下世至士齎金寳效心盟天而傳輕泄漏慢
殃及九祖長役冥關侍經五帝玉童玉女各
二十四人營侍神文保護受經者身
道言正月長齋誦詠是經消禳國君王侯世
土爲天地隂陽乖沴成災禳制克平七月長
齋誦詠是經消禳國君王侯世土日月星辰
厄會之愆臨注身官扶持妙用後天無終十
月長齋誦詠是經消禳國君王侯世土災祥
爲永延曆數降致仙真安鎮國祚保天長存
世世不絶長爲人君安鎮其方民稱太平八
節之日誦詠是經靈慶覃被敷佑庶民本命
之日誦詠是經消禳災禍保身之中三田八
景九宫關節靈真臓腑百神羅絡一形夀簍
無傾鎮禳世土災凶保萬物以同榮尊享上
功聖德齊明三界侍衛五帝司迎萬神朝禮
名書上天功滿德就飛升上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　項生圓象光映十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官使者各三十二人關啓所言今日
吉慶長齋清堂修行至經无量度人願所啓
上徹俓御
无上三十二天元始上帝至尊几前畢
　引炁三十二過東向誦經



元始无量度人上品妙經
元始洞玄靈寳本章消禳國君王侯世土災
祥上品妙首十回度人百靈隱韻離合自然
五氣玉文三天妙根混沌之始感激神真推
判萬象品物流形光華布景與道合明總御
三界羅絡八方邦國境域帝主侯王各統世
土上玄所宗政治德化效法是崇動靜之機
表應災祥善招其吉惡貽其殃洞合希夷天
運隆昌存乎妙範皇極金篇彌綸範氣攝録
神王檢校禍福會于玉堂左右玄臺丹靈雲
房簡察否厄隨氣消禳演溢太和周旋徘徊
中有上化保度之司中有極真雙皇太微中
有五老却災辟非中有道祖太乙天真中有
九靈太妙元神掌握樞紐西華玉妃廻愆散
厄无量之功今日開化諸天臨軒
東方无極消禳災厄神王長生大聖无量度
人
南方无極消禳災厄神王長生大聖无量度
人
西方无極消禳災厄神王長生大聖无量度
人
北方无極消禳災厄神王長生大聖无量度
人
東北无極消禳災厄神王長生大聖无量度
人
東南无極消禳災厄神王長生大聖无量度
人
西南无極消禳災厄神王長生大聖无量度
人
西北无極消禳災厄神王長生大聖无量度
人
上方无極消禳災厄神王長生大聖无量度
人
下方无極消禳災厄神王長生大聖无量度
人
十方消禳世土災厄保慶神王長生度世无
量大神並乗寳埒天馬流駢雲車華盖燿浮
金根飛輪騰馭驂駕玉鳳金龍建召神之節
命靈之旛前詠洞虚之曲後歌天寳之章青
鸞素鶴鳴嘯相和前馳後擁金華帝仙騎乗
駢羅控景徘徊停旌駐蹕監真度非十方主
吏萬國神君天曹主宰皇綱衆靈持符執籍
同會帝宸鑒觀善惡檢察災源宣命世土九
地神州定化之府神霄外臺典録仙卿九宫
八道十二天元總提運會造育之權蕩除凶
戾塞絶惡津不容邪𧕏激肆祅雲靈寳上法
安鎮消禳回祥致福延祚無邊國君侯王常
居自然端拱無爲燕禧劫年民物寧泰共保
長存世難息氛三極澄清永致隂陽窮厄之
愆四時和平五辰順序二運推遷妙用之本
該通太玄太玄之天天帝洞明元皇之境梵
行
　　　東方八天
　　瀾部臻祺天帝南菩洎呈
　　鎮平思化天帝越輔明津
　　拱觀政神無竟天帝索可靈
　　道端克遒天帝抱雌觀神
　　真華總明天帝侯昌都
　　運陽扶世天帝孟竒晦山
　　福納萬申天帝用達斯
　　洞靈濟方天帝劉景標
　　　南方八天
　　覺慧丹元天帝女裳益玄
　　常應炎空天帝學統慈布
　　光德保生天帝杜百還
　　洪猷逺滋天帝照無拖
　　澤施普揚天帝運撻黙尋
　　歷祚極隆天帝魁元仲嘉
　　福熈昭績天帝孝攸倫
　　政通神幾天帝洞皇利尊
　　　西方八天
　　道功微妙天帝初顯蔚基
　　鍊素證真天帝登保妙持
　　奇靈省世天帝雅玄㫖宜
　　百寳履完天帝略伯季望
　　順慈濟明天帝龍求信中
　　智藏遁芒天帝退吉淵
　　武威宗皓天帝助光浪同
　　宇寧正隆天帝順佪靈夫
　　　北方八天
　　玄生悟真天帝報𨓜取仙
　　施玄淨粹天帝伯師邊能
　　戒精檢神明祖天帝賀室龍門
　　遥龍音變思奐天帝釋乙叢
　　直功進義天帝曜合紫済
　　太玄思无天帝召變祝棊
　　離縁定化天帝末那憂余
　　司危履玄天帝虚生斗察
三十二天三十二帝諸天隱諱諸天隱名虚
玄變化無量洞章空无成韻九天之音三境
之尊立極之神飛天大魔保鎮之靈隂運陽
降法象生成元化之妙大不可量普育群真
保國護人消禳災厄静息祅氛收捕惡逆掃
蕩姦凶解散厄會却滅洪災真王監舉過度
天關東斗豐殖西斗持兵北斗注壽南斗政
明中斗養徳恩沛下民青帝備文白帝鑒觀
赤帝行令黑帝察姦黄帝體道統攝天官青
童持旛伐滅叛亡赤童執節消殄火殃素童
秉旗四夷來王玄童建麾榖盈太倉黄童仗
鉞守衛明堂五天靈童神化無方總領三界
斡運天常召神制氣叩玉鳴鐘宣令布教飛
行太空丹天赫弈與道同功鎮安世土保天
無終上玄降命符告北酆真王護世境土崇
康真文寳書普鎮不祥八靈翊衛雷電恢張
金獸天馬神鳳毒龍流鈴煥落風火激衝炎
炎赫赫朗燿髙穹馘滅祅𧕏皇道升平社稷
綿永萬邦咸寧魔無干試鬼無逃形六天列
曹檢察鬼營不得怠縱使氣交并普告三官
萬神咸聽三界五帝列言上清
帝一元始皇老上真三氣流芳化生神靈上
列九宫下布九淵太漠真精紫虚玉清曲宸
髙映燿景玄冥蒼混緑旻白章碧炎羅絡大
梵素雲呇煙金闕黄房玉京寳山丹霞鬱壘
蘂珠廣寒眇眇劫仞無極靈宫混黄下降輪
轉剛風九水三周浩蕩頑空外運綱紐流演
諸天中育萬類主之以君體備天地齊居獨
尊隂陽升降庶物乃成元和沖妙牧飬人民
隂窮陽悖天災互生兵荒水旱疫毒流行民
物天傷何以禳除洞玄靈篇七真印章五帝
玉文石精金光太丹玄經消禳世土之災永
亨利貞調正五常七曜齊明人主受福永保
太平上遊玉虚九化飛輪太微之内玄極之
中三元考校正道興隆蕩蕩灝景巍巍圓羅
圓煇絳煙大明隂華朱𤓁蒼晶騰光散霞天
道貴和无量度人岀入八門生化之根陽九
百六水火刀兵普受拯濟消滅災凶世獲樂
康上聞三天三天之上玉帝玄居中有消禳
世土災厄之章八景瓊書辭參髙真
　　　第一保鎮國君飛空之音
浮羅神丘受録紫皇乗雲落煙
八道交光玉闕龍文保鎮帝皇
妙哉神霄尊興此大法橋天光降紫微
寳符攝群祅翩翩歸上帝紛紛登絳霄
國君受大福天歌朗幽寥世祚享太平
懋昌道所招元始授靈章大範何昭昭
境界既以肅惡根皆殄消正巳道來格
萬劫亦非遥
　　　第二消禳王侯災厄之章
大道恢張變化無方峨峨諸天
咸立侯王翼衛億千共正宏網
下及人世仰法髙穹悠悠群類
功歸帝皇斡運斗極齊以崑崙
召仙集真開化超登感降和氣
養育生民掃殄凶醜却滅邪源
肅清世土皇極真明三玄寳符
統攝萬兵得與飛仙同到玉階
遊行太空所向利亨運神上景
永居紫庭
　　　第三消禳世土災厄歌曰
上列九天下分九淵蕩蕩道景
經緯無邊輪轉元綱而定域中
國界既正宸極居尊森羅三境
　鎮五山帝處神洲總攝萬靈
若有災厄禳以玉文玄音八書
六十四篇洞明天地六氣交纒
拂除凶穢簡奏上玄保鎮隆平
三界晏然至道本無形神妙可相傳
玄德被群有稽首神霄文
此三界之上飛空之中真王歌音音參洞章
誦之百徧四海和同誦之千徧民化時雍萬
徧道備世祚無窮超度三界德業興崇有聞
靈音封山召靈勑制地祇侍衛送迎保安國
土普濟群生是謂无量億劫度人有祕上天
文諸天共所崇泄慢墮地獄禍及七祖翁
道言此二章並是諸天上帝及神霄真王隱
祕之音消滅國君王侯世土之內一切災厄
辟斥不祥禳除兵饑蝗旱洪災瘟疫繁霜雷
電暴惡風雨一切怪異使世土遐長宗冑
茂禁制邪魔召迎和氣皆是大梵之言非世
上常辭言無韻麗曲無華宛故謂玄奥難可
尋詳上天所寳祕於神霄玉清王府東室祕
藏數丁壬辰應運下傳若有至人齎金寳質
心依舊格告盟十天然後而付焉
道言夫天地運度亦有否终日月五星亦有
虧盈至聖神人亦有休否末學之夫亦有疾
傷凡有此災同氣皆當齊心修齋六時行香
十徧轉經福德立降消諸不祥无量之文普
度無窮
道言夫未學道淺或仙品未充運經災厄身
歷傾危但當冥心行香誦經十徧即得過度
厄難隨其學功計日而得昇遷不犯干試超
登列仙
道言夫天地運終星宿錯度日月失明四時
失度隂陽不調國境災怪疫毒流行兆民死
傷師友命過皆當於國門之外築五方玄壇
於有災之所向望其處敫露五方真文六時
行香讃禮誦詠投詞上章招致真靈諸天即
遣消禳世土十大神將一合來降驅斷災厄
除斬祅魅世土安寧五福荐至夫齋戒誦經
功德甚重上消天災保鎮帝王下禳毒害以
度兆民生死受頼其福難勝故曰无量普度
天人
道言凡有是經能爲天地帝主兆民行是功
德有災之日發心修齋焼香誦經十過皆諸
天記名萬神侍衛右別至人剋得爲真王玉
府之臣諸天記人功過毫分無失天中真王
亦保舉爾身得道者乃當洞明至言也
諸天中大梵隱語无量音道君譔
元始消禳國君王侯世土災祥玉篇
　　　東方八天
　　景位尸陁邀林詞歌辨樊至持
　　韋詢丕多鉤白猛提韓淵竟傞
　　徧霧勑符橫佐篇沙冀液秦屯
　　渟侯總河无闌催宴離雲濯波
　　壘慈貽明光廓幽羅正行梵龍
　　天機玉沲
　　　南方八天
　　星殿元基曆奔華邊轉擲賀門
　　九峩承天化直占殿允皇𨓜權
　　聊還注壷景運璣璇丙現守澤
　　平遥屈連慶常驛飛流岐玄仙
　　蕩方經構璧建趣堅陳東莫攴
　　猛柞混田
　　　西方八天
　　劔伊真庭連岡驥晶變素莎臺
　　治異消靈卦室鎻疆飛翔定扃
　　蔭末山峯汶時贄丁演亶祺陋
　　祠婁決征祖判叔徒吉倚文寧
　　頻酆曲泉例蘇雲城元被渦祖
　　救慈蓬興
　　　北方八天
　　纁組迎符樞台北圖究綿宻祝
　　嬰次縁桓苟隷寂曹月緒敷綿
　　琤初凝紀遼笳牧班霞沛望逾
　　令别將神削凝詔咸力宣固全
　　録梵廣報冥察裕玄栗微罔著
　　覺陶茨輪
道言此諸天中大梵隱語无量之音舊文祕
在九天玉闕之内應運降世消禳下土諸國
境域災癘字皆廣長一丈天真皇人昔書其
文以爲正音有知其音能齋而誦之者諸天
皆遣靈飛使者下觀其身書其功勤上奏諸
天萬神朝禮地祇侍門四極真王保舉上升
道備剋得遊行三界升入金門此音無所不
辟無所不禳無所不度無所不成天真自然
之音也故誦之致飛天下觀上帝遥唱萬神
朝禮三界侍軒群祅束首鬼精自亡琳琅振
響十方肅清河海靜黙山嶽吞煙萬靈振伏
招集群仙天無氛穢地無祅塵冥慧洞清大
量玄玄也

元始无量度人上品妙經卷之五

　太上五方真文及國君王侯所佩消禳災
　祥符命並附于後

　　　東方真文







　　　南方真文








　　　西方真文







　　　北方真文









　　　中央真文








　　　國君佩符




　　　王者佩符






　　　諸侯佩符




　右符安世土除災禍隨所旺色書碧繒上
　絳囊盛上香三再拜佩之吉更用一著社
　中尤勝











靈寳无量度人上品妙經卷之六天六
　　　太一神變五福䕶國禳兵品
道言昔於始青天中碧落空歌大浮黎土受
元始度人太一神變妙品元始天尊當說是
經周廻十過以召十方始當詣座天真大神
上聖髙尊妙行真人三元太一真君九宫八
史靈圖玉局大神無鞅數衆乗空而來九光
泛駕紫霄薦芷緑煙裊香丹鳳雲輿班龍寳
輦雕輪層蓋注玉凝煇縟彩爭華仙雲呈麗
洞照八極九日九夜諸天神嶽靜布靈風蕩
除纎翳廓清區海澄覽太和一國地土山川
林木芳潤等齊碧霞回宛周視寥虛妙光同
色衆真侍座元始天尊玄坐空浮玉京金梁
八風浮臺雲珠寳構曲晨萬龍天德之座說
經一徧諸天大聖同時稱善是時混沌營胎
自無成有說經二徧太一禀生狀如蓮菂說
經三徧含華吐蘂真氣流虹說經四徧九色
雲芽迸勾爲甲說經五徧太一居中外羅八
景說經六徧玄液同滋元氣内輔說經七徧
天嬰七竅開爽能聲說經八徧人物出胎太
一仰視說經九徧太一試歩九宫旋行說經
十徧身御錦衣手持玉式是時一國是男是
女欣覩天尊演示太一神變道機元宗降福
度人冥信歸誠皆受濟護咸得長生
道言是時元始天尊說經一徧東方三元太
一慶生真君至真大神無鞅之衆浮空而至
說經二徧南方三元太一廣明真君至真大
神無鞅之衆淨空而至說經三徧西方三元
太一神虎真君至真大神無鞅之衆浮空而
至說經四徧北方三元太一隱道真君至真
大神無鞅之衆浮空而至說經五徧東北三
元太一鬼䇿真君至真大神無鞅之衆浮空
而至說經六徧東南三元太一本生真君至
真大神無鞅之衆浮空而至說經七徧西南
三元太一坤母真君至真大神無鞅之衆浮
空而至說經八徧西北三元太一大老真君
至真大神無鞅之衆浮空而至說經九徧上
方三元太一天呱真君至真大神無鞅之衆
浮空而至說經十徧下方三元太一地齒真
君至真大神無鞅之衆浮空而至十徧周竟
十方三元太一真君無鞅之衆一時同至一
國男女傾心歸仰來者皆從上元九宮太一
真君中元九宮太一真君下元九宮太一真
君三元毎宮太一各變三宮於其三宫又變
九官九宮之内毎宮九宫九九各變八十一
宫太一居中十方太一垂光度人是諸天人
咸詣元始瞻聽大法衆不可計侍從三元太
一真君雲塡海赴滿餘一國聖地震動觀闕
傾摇晃耀無極不可禁止於是元始不起于
座上攀玉鋼手把大魁忽從空落天人遠矚
華盖燦然萬寳縈結惟見斗口元魁墜空六
炳昭列碧影之間圓映金色熠熠吐霞如大
火聚其中有太上真君金牀玉帳紫繡錦裙
項負九色手持星珠瑩煥瓊都天尊顧視天
人宣告無鞅乃曰三元九宮太一真君各乗
宫室神變福祥在人身中號中黄太一宴處
玄丹今作神變降道元魁遐想玉城未逾方
寸我以神力无量度人太一變身同我說法
於是元始登引天真大神上聖髙尊妙行真
人十方无極三元太一真君至真大神無鞅
數衆俱入元魁之中天人仰看惟見勃勃從
魁星中入既入星宮不知所在國人廓散地
還平正無復𣣱震元始即於星宫之内說經
都竟衆真監度以授於我當此之時喜慶難
言法事粗悉諸天復位倏歘之間寂無遺響
是時天人遇值經法普得濟度太一神變隨
運降福全其本年不有害傷傾土歸仰咸悟
道心無難無兵無饑無病無暴無天無變無
刑無畏無驚言符休應口饒善聲齊同慈愛
異骨成親國安民豐欣樂太平經始出教一
國以道預有至心宗奉禮敬皆得度世
道言元始天尊說經中所言並是三元太一
内名隱韻之音亦是九宮内諱百靈之隱名
也非世上之常辭上聖已成真人通玄究微
能悉其章誦之十過太一下觀三元鼓節天
輪錯翠地局界金日月合璧星宿連珠河漢
揚清山嶽嚴峙靈風蕩虛萬穴吹籟移網轉
機化職自行群魔束形鬼精滅爽廻屍起死
白骨成人太一之福滅而更生至學之士誦
之十過則五帝仗鉞三元命旙太一乗車周
臨八埏福從氣行萬道克先斷除不祥災饉
播遷魔鬼掃迹幽爽升仙君德所加慶熈億
年神威無方位居綱前疾病垂死遇而能全
所以爾者學士候氣待時太一命真以制十
方威攝萬天伏御地祇束縳魔靈辟災却死
脫難就生太一神文變化回靈輕誦此章身
則被殃供養尊禮門戶興隆世世昌熾與善
因縁萬災不干太一守門斯經尊妙獨歩玉
京度人無量爲萬道之宗巍巍大範德難可
勝
道言凡誦是經十過當知太一神變之道夫
三元二十七宫天元人元地元三部各有太
一真君主之隨九氣九星九宫之色各以定
世之禍福濟時衛世護國保君使帝壽永隆
天象共泰乃太一之玄功
天之九宫北帝居東北遊樞東育生東南望
黎南朱陵西南女房西皓清西北虚徵中黄
靈其太一曰古蒼竹孚冥由紫儀九首白旗
定嘉速吉兵囚
人之九宫北道玄東北吐魂東嬰兒東南鬼
都南火山西南虎身西熊女西北乾父中福
堂其太一曰長生帝康伯輪臣斧玄圖九殺
丹精七甲人母
地之九宫北玄室東北蒼提東玄青東南宜
明南赤兵西南將印西伏殺西北道京中普
登其太一曰玄虎緑齒披髮九身青蛇白䝉
血噬猖奴孟錞三元之隱名與世所稱異其
道甚祕中宫五福之庭土神之精上爲天皇
中爲太一下爲玄一在學道者身爲帝所而
思之爲玄一得其道者以一爲萬以萬爲一
通變化知生根壽而不死長生仙也
五土之氣爲帝主福故四十五年而遷其室
居北者九年而遷居西南者十八年而遷居
東者二十七年而遷居東南者三十六年而
遷居西者六十三年而遷居東北者七十二
年而遷居南者八十一年而遷遷不背逆下
無臨制上無刑剋則災害不生日享太平或
履非其位遇非其時上下不相得則隨宮爲
𧕏其災眚亦繋道德之所致也能誦是經則
太一回旗使者執節召福致氣不戰而勝兵
道大利吉歸帝尊與天齊年太一神變難可
詳知太一者三元之貴神以福人君者也其
變無常知之夀無紀極道德來備太一之氣
朝變爲慶雲中變爲重輪暮變爲流金星光
夜流又餘者是也見之焚香誦經以迎其福
坐致天䘵得爲神仙遊宴飛升自然得道雲
如弁士者五福在北也雲如飛龍者太一在
東也雲如舟魚者太一在南也雲如旗常者
太一在西也雲如繖蓋者太一在中也雲如
遊女者太一在東北也雲如火炬者太一在
東南也雲如丘隴者太一在西南也雲如戈
矛介士者太一在西也雲如輅車者太一在
西北也上學之士不以道俗望雲燒香誦經
十過太一降九宫騎吏護國安人福慶普頼
皆即受度長生神仙太一真君護國帝王保
安人民有知太一緫臨萬天近居一身則億
曾萬祖幽魂苦爽皆悉受度上升朱宫格皆
九年受化更生得爲貴人身自受誦心識意
解則延壽長年後皆得作尸解之道魂神暫
滅不經地獄即得返形遊行太空此經微妙
普度無窮太一神變天人受度無量之福生
死蒙惠上天所寳不傅下世至士齎全寳效
心盟天而傳輕泄漏慢殃及九祖長役鬼官
侍經五帝玉童玉女各二十四人營衛神文
保護受經者身
道言正月長齋誦詠是經迎上元太一真君
從官將吏九宮大神爲上世亡魂斷地逮役
兵刑殞命度上南宮七月長齋誦詠是經迎
中元太一真君從官將吏九宫大神消兵却
敵佐輔帝王福及人民身得神仙諸天書名
黃籙白簡削死上生十月長齋誦詠是經迎
下元太一真君從官將吏九宫大神爲國王
帝主禳解五兵寧鎮八方盜賊喪形姦宄不
生君臣父子安鎭國祚保天長存世世不絶
常爲人君安鎮其方人樂太平八節之日誦
詠是經奉迎五福太一真君入居中宫得爲
九宫真人本命之日誦詠是經迎三元太一
真君入居命局降福兆身魂神澄正萬氣長
存不經苦惱身有光明三界侍衛五帝司迎
萬神朝禮名書上天功滿德就飛升上清
　道言行道之日皆當香湯沐浴齋戒入室
　東向叩齒三十三通上聞三十二天心拜
　三十二過閉目靜思身坐青黃曰三色雲
　氣之中内外蓊冥儼見十方太一各乗本
　宫布氣天内有青龍白虎朱雀玄武獅子
　白鶴羅列左右日月照明洞煥室内項生
　圓象光映十方如此分明宻呪曰
无上玄元太上道君召出臣身中三五功曹
左右官使者待香玉重傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
俓御
无上三十二天元始上帝至尊几前畢
　引炁三十三過東向誦經

元始无量度人上品妙經
元始洞玄靈寳本章太一神變五福度人三
元隱韻離合自然混黄窈茫無門無傍朗朗
太空道氣無方八十一劫遼廓無光混沌胞
胎不從隂陽忽生至神強名太一乗駕黄龍
手把天綱狀玉嬰兒丹錦緑裳回旋左右真
正八郷萬靈伏從莫有敢當太一大神是爲
天根時遊玉清上聖之身泥丸九宫下生萬
天及以人民各有知識分别種倫分形萬物
居人腦宫是爲明覺一真大神上居太微中
安福庭下此九宫爲帝之賔太一生誕元始
同真上無復祖惟道爲身一既植立天地乃
凝無一不光無一不明無一不立無一不成
無一不度無一不生是爲大梵天中之天太
一真形遊步玉京上極無上大羅玉清眇眇
劫仞若亡若存乗道之精三元布宫以九爲
程太一御之垂福弭兵與道同遷元始俱生
動靜消息進退晦明前有金闕後有玉房東
淨西霐太一經行支演梵炁周廻十方中有
三元九圖之神中有玉局行筭之君中有易
度遷室之神中有揚旗望歲赤幘直符丈人
中有太一前驅後部八殺五福六氣九虚尊
神廻骸起死无量度人今日校録諸天臨軒
東方无極三元九宫太一真皇長生大聖无
量度人
南方无極三元九宫太一真皇長生大聖无
量度人
西方无極三元九宫太一真皇長生大聖无
量度人
北方无極三元九宫太一真皇長生大聖无
量度人
東北无極三元九宫太一真皇長生大聖无
量度人
東南无極三元九宫太一真皇長生大聖无
量度人
西南无極三元九宫太一真皇長生大聖无
量度人
西北无極三元九宫太一真皇長生大聖无
量度人
上方无極三元九宫太一真皇長生大聖无
量度人
下方无極三元九宫太一真皇長生大聖无
量度人
十方至真太一真皇長生度世无量大神並
乘碧霞紫白交雲流光照空丹轂緑輿蚪輪
鳳軿羽翣朱紱䕃映揺曵驂駕九色巨天神
獸玉宸飊歘之龍建青髦之節七曜洞神靈
旛前嘯九歌齊唱後吹八音同鳴天馬辟邪
鼓舞躑躅鸞鶴鴻䳱嘯集噰噰六甲啓途玉
女扶轅億乗萬騎浮空而來傾光回駕御運
度生太一直符三元九宫布䇿推局招摇大
神天目飛鳥揆氣推時下臨方外福禍應期
執籙把籍齊到帝前隨所應度嚴校諸天普
告三界九維八極二十八分所臨邦國兵饑
水旱暴卒癘疫祥瑞福應君壽道德合符下
上剋制所經三官九府十二河源隂陽氣局
内外一千二百度運天界人域主治福禍下
逮生民祖考億劫種親福㑹所臨太一降氣
幽爽䝉度冥泉發光疾除罪簿落滅惡根不
得拘留逼合鬼群太一符命時刻升遷迎氣
修誦升壇叩靈以祈福應雖植災宫所臨之
國至信祈禳則三官鳴軫太一回轅災變爲
福享國太平帝夀億年世人命曆所加當爲
災害依法祈請天光映身及世長生太一紫
宫福及天人至有滅化在貴福之分則北都
寒池部衛形魂制魔保舉度品南宫死魂受
鍊仙化成人生身受度劫劫長存隨圖輪轉
御代直年有知其神身爲仙真永度三災四
殺五鬼六害七傷八難九厄超凌三界逍遥
上清上清之天天帝玉真無色之境梵行
　　　東方八天
　太一所行九宫三十二天九色之氣隨宫
　灌之三十二天亦九宫之分太一所臨制
　也學者存思服天氣避害迎福真氣下降
　太一來應可致神仙有天下者依爲福之
　天以祈請奏告神機立應
　　羽真洞無天帝善契淵空
　　元渚流祺天帝降流明蟄
　　紫度九宫天帝華定膺
　　太玄歩氣天帝覺除溢生
　　玉籍儲福天帝洞浮左嚴
　　至元増妙天帝律用偵侯
　　和陽寳圖天帝覺錫自逾
　　惒明昭韞天帝了杳忘都
　　　南方八天
　　赤殃飛遊天帝勃監祁簷
　　震寂曜靈天帝論堂地元
　　洚瀋子討天帝龍菩大羅
　　鋪化曜離天帝奕敷權
　　落玄遊氣天帝上景祠連
　　質羅梵庳天帝保昌延
　　明丞滋狂天帝朱液夜捐
　　孟諭謹正天帝平堂淵
　　　西方八天
　　道義沖真天帝鬱籃僊
　　覺無真理天帝辨丘夷黙
　　道謀重望幾天帝龍曜弗尼
　　河都棊貳天帝漸子疇
　　九道或微天帝禄旗通
　　諴除盈真天帝㑹家無
　　僊首理混天帝翹羅鼎光
　　福㑹域遐天帝毗遵祺玄
　　　北方八天
　　玄墟撩幽天帝彭羅孫
　　了止極庸天帝妙陀輪
　　無極景明天帝龍首部玄
　　極真洞無天帝超定利元
　　普拯神牛天帝斗真義玄
　　宻宿樞微天帝燿真明
　　鬼室栁懸天帝蔚頭祺翩
　　兆宗永平天帝窈玄滋僊
三十二天三十二帝諸天隱諱諸天隱名太
一空洞自然靈章太一隱韻太一神音太一
之尊太一之神太一之真太一之諱太一之
靈九宫十方變化上清无量之奥深不可詳
敷落神真運臨天人今日欣慶推測歷布諸
關返凶成吉斬絶世根出死入生面禮玉君
飛度七政回旋太玄歳直奉書請制天門東
斗左扶西斗右攜北斗正樞南斗轉機中斗
天盖太一内行青帝執符白帝持兵赤帝行
今黑帝攝精黄帝統運萬里前征青天直使
仗鉞揚麾赤天直使太一回旗白天直使干
城積屍黑天直使奉衛咸池黄天直使五福
大歧五天直使太一爲宗總領丁甲啖魔飲
風玄纛嘯幟與兵齊攻羗道小醜敢肆驕庸
斗標轉式玉圖改封萬福合帝利勝無凶天
騶在前飛騎浮空八道擲火四天檢蹤護國
佐時太一神公首建日月手把金鍾身御黄
甲駕十飛龍所向無前風火迭衝五福來下
紫煙蔚矇仙雲覆闕三元攝從兵殺不祥悉
付北酆故氣魍魎乗氣藏容隂與災會民病
殘癃不得容隱金馬驛通普告無窮萬神咸
聽三界五帝列言上清
无極至空龍變神移太一道祖萬生所資天
地輔成中運妙微太一受靈日月同飛眇眇
億劫混沌之中神靜氣凝布植九宫九宫爲
一一爲九宫九一之道太一之宗數行去還
真氣如龍太一來御三元律同包褁動植玉
都玲瓏外纒剛風混沌之中上無爲色下無
爲空太一執綏儼侍玉童一鼓再鼓爲水爲
風一接再接天棊指東爲道聦明庶彚熈融
太一入玄九氣開天天上天下無幽無冥無
形無影無極無窮溟涬大梵遼廓無光太一
神變運度自然丹艧九野布棊紀年太一神
氣結爲靈篇玄讖玉曆虎書龍文保制劫運
使天長存梵氣彌羅萬範開張圓機流演三
十二天輸轉九宫周廻十方旋子過申回度
八門二十八舍總氣上元八景冥合氣入玄
玄玄中太一上帝髙尊泛斗倚魁天皇勾陳
九宫十精玉緯金經神風隨軒輔翼萬仙千
和萬合天地同鈞一真大神太一之尊上登
泰階啓謁大君羽林導前叩鼓鳴錞遏斬鬼
種保命生根上遊上清岀入三元八㝠之内
細微之中下鎮人身泥丸絳宫中理五氣運
行萬神十轉廻靈萬氣齊仙仙道貴生太一
度人上開八門天地爲輪罪福禁戒宿命因
縁普受開度死道生身身得受生上運諸天
諸天之上各有生門中有空洞謡歌之章太
一靈篇辭參髙真
　　　第一下元九宫太一真君飛空之音
朝乗黄騅入登太微下視九州
棊布星離仰觀端門上帝惟禧
斗車四馳兮緑煙飛金鉞寒光兮天弧垂
丹符赫陽兮五福廻萬兵無敵兮天德歸
神武化昭兮歲無凶饑帝廻光煇兮玉衮龍衣
太一臨明堂兮祥滿郊畿阿人排紫空兮傾光彤阖
　　　第二中元九宫太一真君之章
我推天策福在帝室萬國歸命
車文混一昭昭大星弈弈紫光
中纒紫宸下臨玉房爾神毛頭
爾兵阿傍太一合符乗魁履剛
飤馬緑芻脂車拯箱不陣而功
太一奠方金童仗旛玉女捧漿
卜墠酌誠五福湯湯夀我帝尊
來天百祥民人樂歌時維平康
雲飛碧茫珠露玄霜瑞荅普天
我道其昌
　　　第三上元九宫太一真君之歌
我乗脩蛇冠帶雲霞入經天衢
出遊帝家龍旗所指萬物光華
太一之氣喜盈福奢臨衛帝堂
靈燿斯煌誦我玉書五帝燔香
三界稽首西母傅觴鳳圖億千
龍壽無疆我征青軺八風來朝
望拜太一錦衣翠袍壇雲四廻
拊石鳴雷薦我甘華黄縷百枚
天聲杳迢振響琳琅左顧紫微
右扶玉璫轉我斗樞萬寳盈倉
降福洋洋含宫咀商
此三元之上九宫之中太一歌音音參洞章
誦之百徧可免三災誦之千徧太一保迎萬
徧道備隠淪太空知一所止位登仙翁有聞
靈音魔鬼滅形勑制地祇侍衛送迎拔出地
戸五苦八難身世利遷永離三官名籍太一
列侍帝軒是謂無量普度無窮有祕上天文
諸天共所崇泄慢墮地獄禍及七祖翁
道言此洞章並是諸天上帝及三元九宫十
神八竒六隠五真四門二曜一元太一隱祕
之音皆是玉局廻度轉凶爲吉改禍致福之
辭言無韻麗曲無華宛故謂玄奥難可尋詳
上天所寳祕於玄都太一三元紫宫依玄科
四萬劫一傅若有至人齎金寳質心依舊格
告盟十天然後而付焉
道言夫天地運度將臨否终則太一真君神
變以應之則爲神馬肉鬛一角赤色出汲於
海中日月五星將有虧盈則太一真君神變
以應之則爲女巫負瑟以遊唐肆至聖神人
將有休否則太一真君神變以應之則爲黑
氣横貫東西繁霜著木大風摧拉飄注驚暴
以應之末學之夫將有疾傷則太一真君神
變以應之夢爲血尸死亡兵殺疾雷墮崖落
河以應之凡有此災候其神變同氣皆當齊
心修齋六時行道十徧轉經福德立降或遇
太一下遊迎逢禮請必得長生神仙祕道隨
時所遇善意察之勿逆其神則保大亨之正
無量之文普度無窮
道言夫末學道淺或仙品未充運應滅度身
經太隂臨過之時太一主尸真君下而應之
以示神變或爲白鶴飛來龜蛇並出或疾風
忽至天地晦冥禽獸悲鳴白虹貫日山林改
色仙夢殊徵則太一守尸三官録魂九老攝
氣一周甲子返生還形同學至人爲其行香
誦經十過以度尸形如法魂神逕上南宫隨
其學功計日而得更生轉輪不惑便得神仙
道言夫天地運终亦當修齋行香誦經星宿
錯度日月失昏亦當修齋行香誦經四時失
度隂陽不調亦當修齋行香誦經夷戎㓂境
軍事暴行亦當修齋行普誦經疫毒流行兆
民死傷亦當修齋行香誦經師友命過亦當
修齋行香誦經夫齋戒誦經功德甚重上消
天災保鎮帝王下禳毒害以度兆民生死受
賴其福難勝故曰无量普度天人
道言凡有是經能知太一神變護國禳兵之
道能爲天地帝主兆民行是功德有災之日
發心修齋焼香誦經十過皆諸天記名萬神
恃衛右别至人剋得爲聖君金闕之臣諸天
記人功過毫分無失天中九宫大神亦保舉
爾身得道者乃當洞明至言也
諸天中大梵隱語无量音
太一神變護國禳兵玉篇
　　　東方七天
　　吉洛慶持迷漏乙施漳陀蹇江
　　並庚殊離乾曦蔚宛紫敕由幾
　　賛華穴利黎紂淵宜越亶回多
　　韓司㝠河洞寂玄若緑景曜羅
　　池盟演樞攴竟幽歌
　　　南方七天
　　尾丹曰途館丁彦盧帝契浩都
　　綿多英堬飊盈沖游微氣白孤
　　道散上京嶽獄察甦昌陽健區
　　堯晃光舒音定法輔天琳紅腴
　　治無攝緒九真嘯圖
　　　西方七天
　　蘭濤役商罥池希陽散率鬼都
　　荀候敕符浪澤寒渚斗司髙蘇
　　正辨夷直僊遠煙濡卦說琅璇
　　竒洞輔皇邈初景章鬼泉馘藏
　　銜娘適漠合神郁蒼
　　　北方七天
　　魚録海定扶騫彌華安膚祅玄
　　智洪僊霞混元逸隷光通濛嘉
　　珪召神竦書羅芒揺黑獸籲元
　　赤駞龍表夀鏡寳除攴方謨宣
　　覺益華雲神瑛奏環
道言太一神變氣行二十八天天氣布流九
宫此諸天九宫中大梵隱語无量之言舊文
刻書太微鳳館青壁之上字皆廣長一丈天
真皇人昔書其文以爲正音有知其音能齋
而誦之者諸天皆遣飛天神王下觀其身書
其功勤上奏諸天萬神朝禮地祇侍門大勲
三元保舉太一道備剋得遊行三界升入金
門
此音無所不辟無所不禳無所不度無所不
成太一天真自然之音也故誦之致飛天下
觀太一遥應萬神朝禮三界侍軒群祅束首
鬼精自亡琳琅振響十方肅清天輪髙映萬
象懸明海光湛徹嶽穴凝煙萬國振伏稽顙
帝前兵道自勝神勇自然冥慧洞清大量玄
玄也
元始无量度人上品妙經卷之六





靈寳无量度人上品妙經卷之七天七
　　　顯瑞符應品
道言昔於大丹天中洞陽幽𡪹赤精境土受
元始度人顯瑞符應上品元始天尊當說是
經周廻十過以召十方始當詣座顯化大神
立瑞靈尊符應真人無鞅數衆乗空而來泛
氣紫霄瑶輦琅輿華蓋垂蔭金碧交光飛雲
蔚藹朗燿大虚九日九夜元綱天輪慶煙髙
浮七曜凝煇坤靈發祥三元肅靜四炁澄清
諸天寳闕瓊樓瑞霞照映皆現八會真文洞
煥上宫無有異色衆真侍座元始天尊玄坐
空浮五色寳山之上說經一徧諸天列聖同
時稱善俄有丹鳳黄龍來告升平說經二徧
大地山川七寳湧出說經三徧渺景隂華光
結重輪說經四徧天市太微皆現景星說經
五徧瑶華滿空慶雲四飛說經六徧甘露凝
珠潤澤一切說經七徧城闕臺觀玉芝羅生
說經八徧靈書敷陳真符下降說經九徧天
授玄圖帝膺寳籙說經十徧人民康樂普受
百福草木昆蟲咸均至化是時一國是男是
女莫不傾心覩見玄瑞符合聖時各受護度
皆得長生
道言是時元始天尊說經一徧東方无極无
量品舉仙大神無鞅之衆浮空而至說經二
徧南方无極无量品丹池大神無鞅之衆浮
空而至說經三徧西方无極无量品明燿大
神無鞅之衆浮空而至說經四徧北方无極
无量品雙闕大神無鞅之衆浮空而至說經
五徧東北无極无量品碧霞大神無鞅之衆
浮空而至說經六徧東南无極無量品黄上
大神無鞅之衆浮空而至說經七徧西南无
極无量品中皇大神無鞅之衆浮空而至說
經八徧西北无極无量品天元大神無鞅之
衆浮空而至說經九徧上方无極无量品玄
虚大神無鞅之衆浮空而至說經十徧下方
无極无量品洞淵大神無鞅之衆浮空而至
十徧周竟十方无極顯瑞符應大神一時同
至一國男女各相謂言我等昔聞五篇初岀
三界始分天尊帝王降生諸天神靈告瑞夑
化其中今聞元始演陳天地之本悉歸帝王
帝王之德配於天地道隆德廣神備炁充五
行至精各顯玄妙挺生竒異敷告帝王爲瑞
符應理該洞玄傾心歸仰來者有如潮期風
信無鞅之衆迮國一半土皆偏陷非可禁止
於是元始放大光明隱顯莫測所御寳山化
成一珠大如朗月在太虚之中去地萬丈元
始登引九天列真上聖髙尊妙行飛仙十方
无極瑞應大神無鞅數衆俱入寳珠之中天
人仰看惟見拂拂從珠口中入既入珠口不
知所在國人廓散地還平正無復欹䧟元始
即於寳珠之内說經都竟衆真監度以授於
我當此之時喜慶難言法事粗悉諸天復位
倏歘之間寂無遺響是時天人遇值經法普
得濟度全其本年無有中傷傾土蹄仰咸行
善心不妄不謟不黨不偏不苟不佞不恣不
憍不慢不欺心行恭讓口無浮言齊同慈愛
異骨成親國安民豐欣樂太平經始出教一
國以道預有至心尊奉禮敬皆得度世
道言元始天尊說經中所言並是洞神祖炁
靈寳内名隱韻之音亦是降瑞符聖列真内
諱飛仙之隱名也非世之常辭上聖已成真
人通玄究微能悉其章誦之十過諸天降瑞
萬帝錫符河海靜黙山嶽藏雲地瑞顯明髙
靈燭幽群魔束形鬼精滅爽廻屍起死白骨
成人至學之士誦之十過則五帝納瑞三界
告盟顯應至仁式揚至道所以爾者天地發
祥符合聖真爲瑞之炁其炁妙微思而不得
論而不知萬物爲變五行化竒人感其精不
爲朽屍輕誦此章身刖被殃供養尊禮門戸
興隆世世昌熾與善因縁萬災不干神明護
門斯經尊妙獨歩玉京度人无量爲萬道之
宗巍巍大範德難可勝
道言凡誦是經十過精感上玄克集瑞祥妙
炁凝結萬物化光上輔人君道運無疆永保
億年而好學至經功滿徳就皆得神仙飛昇
金闕遊宴玉京也上學之士修誦是經天瑞
昭應福被一方簡奏天官名度南宫世人受
誦則靈芝發生池涌醴泉降集道炁制靈召
和精鍊服餌延夀長年遊行五嶽位證地仙
此經微妙普受無邊一切天人莫不受慶無
量之福生死䝉惠上天所寳不傅下世至士
齎金寳效心盟天而傳輕泄漏慢殃及七玄
長役鬼官侍經五帝玉童玉女各一十二人
營衛寳章守護受經者身
道言正月長齋誦詠是經使天炁和平草木
發榮物無疵癘萬寳俱成七月長齋誦詠是
經九天降神山嶽孕精産育賢人慕道學仙
十月長齋誦詠是經天地開通封山致靈符
瑞臻應俱會帝庭永鎮萬方民稱太平八節
之日誦詠是經五榖繁滋異秀呈祥月晦之
日誦詠是經丹碧靈芝以度兆身不經干試
身有光明玉華燿映羽葆司迎萬神朝禮名
書上天功滿德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐蒼碧赤三色雲
　炁之中内外蓊冥有青龍白虎朱雀玄武
　獅子白鶴羅列左右日月照明洞煥室内
　項生圓象光映十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
俓御
元上三十二天元始上帝至尊几前(畢)
　引炁三十二過東向誦經




元始无量度人上品妙經
元始洞玄靈寳本章上品顯瑞符應變化度
人玄微隱韻符合自然蒼混流精鍊胎結仙
妙光景煇化生赤文融構羅絡慶煙交纒植
立玄根烱燿諸天丹光玉書普集五靈虚无
曠邈浮響幽寥真宫帝炁絳籙生音流布九
霄水火飛騰是爲珍瑞混一之居七寳玄臺
紫微上宫上極太無髙清鬱單把握元機巍
巍至尊統御隂陽造化生成上範虚漠理微
太幽宴處大羅遐覽十方中有玄元大化之
真中有上清七變之君中有顯揚天瑞之尊
中有符應帝運真人中有斡旋天綱鎮安地
紀飛行空界立極尊神總校圖録无量化身
今日慶會萬神臨軒
東方无極仁德神王長生大聖无量度人
南方无極明德神王長生大聖无量度人
西方无極化德神王長生大聖无量度人
北方无極智德神王長生大聖无量度人
東北无極柔德神王長生大聖无量度人
東南无極正德神王長生大聖无量度人
西南无極文德神王長生大聖无量度人
西北无極清德神王長生大聖无量度人
上方无極玄德神王長生大聖无量度人
下方无極厚德神王長生大聖无量度人
十方顯瑞符應神王長生度世无量大神並
乗絳煙瓊車瑶輦紫盖龍旂驂駕天鹿靈鳳
騶虞建玄英之節三素神旛左列飛天大將
右徔流金火鈴天馬麒麟騰擲辟邪十華啓
途五佐翼轅億乗萬騎浮空而來靈光回耀
命仙集真龜臺典録崑崙閬風玄司主宰符
瑞大神執簡侍章同到玉庭隨所昭應攝召
諸天普告域中仙境神洲八海四瀆名山大
川洞天宫府十二靈源大地曹局黄闕九宫
速布道化肇發嘉祥不得壅遏元瑞克臻真
王受符福蔭下民寒暑順時三景長明物無
災癘百榖豐登化被四夷仁及昆蟲遂性逍
遥欣樂太平隨劫輸轉俱獲飛仙永斷六天
魔試之難凌空歩虚遊宴太冥太冥之天天
帝文昌極道之境梵行
　　　東方八天
　　應德寳玄天帝太京祖門
　　顯靈恭燿天帝伯公容
　　運慶冥感天帝后元留常
　　貟明化氣天帝召林永仙
　　開光妙真天帝合季沖
　　仙度仁受天帝正光通生
　　旻章廣志天帝昊集髙𡖖
　　玄化澤都天帝覃承理弓
　　　南方八天
　　崇文惠聞天帝拂鑒朗
　　紀延大功天帝祝求聞
　　禮尊告玄天帝連最招敦
　　太華綵靈天帝將賢匪庸
　　髙虚明惠天帝洞浦臨
　　正力定方天帝敷要驄竒
　　君慈布仁天帝景回萬容
　　用成積化天帝穹景資
　　　西方八天
　　育王宗變天帝防監淨康
　　方義端妙天帝洪飛益梁
　　厚信興教天帝混至杯庚
　　成敏施周慶生天帝道昌化延
　　微嗇元映天帝巒宏遠衝
　　玄監流精天帝召闕山希
　　元聖品仙天帝卓抱臨
　　瑞莊明符天帝恭䝉比元
　　　北方八天
　　法海龍煇大寳天帝崑羅燿
　　空洞宻昭天帝覺神機
　　宗元妙光天帝好從輔昌
　　融混豐炁天帝守蒼流軒
　　彌印合輪天帝揚旗布安
　　太妙護世天帝吉攴越初
　　歷變全道天帝圖斯騫門
　　廣生章觀上加天帝合輔召嚴
三十二天三十二帝諸天隱諱諸天隱名天
中空洞自然靈章諸天隠韻大洞之音靈寳
之尊瑞應之神開祥啓運混炁之靈九轉十
徧登虚躡空神妙玄奥髙蔭二儀敷落丹華
顯應天人今日同欣至化歷感諸天泛景紫
霄回儛雲營超渉弱淵玉燿靈津仙聖錫符
受書帝門東斗運神西斗鍊精北斗凝結南
斗布靈中斗攝炁符瑞化生青天命真素天
舉仙玄天定録丹天召仙黄天慶會總闢元
關廣霞神王經紀彌綸長離神王上炎流煙
昌開神王主制七關鬱單神王仙鍊八威中
黄神王監真紏非五天髙真萬化之尊統御
天政運斡璇璣乗龍駕雲飛行太微照辟祅
氣正氣同歸上帝降圖丹景炎光大君受詔
威制十方百邪摧滅道化施張嘉祥來至境
界澄清五行順軌皇道長明敢有暴亂束送
女青三元列曹定罪嚴刑九天八極考校無
停人主受福國安民豐社稷綿綿億劫無终
克享太平與道俱隆神飛玉京遊宴上宫宣
示萬神普告無窮三界五帝列奏髙穹大運
澄廓啓極丹光植立諸天流變隂陽上騰三
氣下化百常元洞幽奥飛範堅剛玄曆數周
六濁九清太漠鬱微無象無形混沌玄黄靈
音散生敷我至化廣運自然炎精扇猋鼓躍
天淵瑶編赤簡玉籙正文攝召沖炁役使萬
靈天書森羅大法恢張隨劫開演大素妙篇
授圖神霄永鎮瓊宫數當慶會應運流傳普
度群品同蹄三元至教清明功參上玄玄中
瑞符來應真人生民樂康境土常寧含煇隱
煇鎮息綿綿保精玄華鍊胎紫煙乗霞泛景
舉形飛仙千變萬化與氣合真真中至神萬
道之君正天御極億劫獨尊號曰元始是爲
我身三界治官總統生根上遊玉虚飛神太
無圓羅之内混黄之中洞淵無色八極靈關
速召大魔制會玄都十轉回風慶及幽㝠天
道降祥无量度人上開生門經入飛輪考校
圖籙善惡因縁咸受開濟死魂生身身得受
生上奏紫清紫清之上各有玄音中有顯瑞
符應之篇三素玉章辭參髙真
　　　第一飛仙吟詠元始立極之音
眇眇觀大無諸天宗虚皇龍漢既已徃
冥冥度延康天地返鴻濛八垣藏精光
三界皆化消生靈遂渺茫獨有極道境
群有無夭傷赤光開玄圖真文散十方
妙炁降清微飛輪結元綱靈寳育三景
萬化復恢彰玄符鎮五山世祚永無疆
上聖生圓羅常居大福堂正統皇極道
永以付真王
　　　第二大魔讃歎說經昭感之篇
朗朗玄綱周流八虚輪轉諸天
統會玄都嚴嚴萬神環侍帝居
上聖弘至教洞陽羅簡書十過演靈章
群品皆昭蘇妙道無窮極億天藏一珠
仙真慶無已玉虚受玄符赤文煥碧霄
祥煙滿空浮大地發珍竒騫𣗳生瓊琚
鳳麟降世間玉芝秀庭隅萬劫護昇平
玄化從此敷
　　　第三真人宣告顯瑞符應之章
元始虚皇髙居玉清生育三景
立天之根右列玄煇左運貟明
分炁下中天斗極爲至尊端坐朝八維
下應於人君人君順天道嘉祥隨德生
地出長生籙天授玄景文山川浮秀氣
珍瑞集王庭兆民無災癘五榖保豐登
明宣太上㫖萬天咸使聞群品盡歡悅
稽首荷玄恩
此三界之上飛空之中真魔歌音音參洞章
誦之百徧名度南宮誦之千徧真魔保迎萬
徧道備飛昇太空過度三界位登仙公有聞
靈音天瑞降身魔王敬形勑制地祇侍衛送
迎拔出地户五苦八難七祖昇遷永離冥官
魂度朱陵受鍊更生是謂无量普度無窮有
祕上天文諸天共所崇泄慢墮地獄禍及七
祖翁
道言此二章並是諸天上帝至靈隱祕之音
上元太和萬福之氣爲祥爲瑞顯吿於君爲
人爲忠良賢達在物爲寳玉偉異於禽獸爲
麟鳳龜龍於地爲五芝竒木珍石山河之祥
於天爲慶雲景星甘露人君有道符應所行
之德皆是大梵之言非世上常辭言無韻麗
曲無華宛故謂玄奥難可尋詳上天所寳祕
於神霄玉清玉府東藏經室數行壬辰運應
下傳若有至人齎金寳質心依舊格告盟三
天然後而付焉
道言夫爲善仁之德則天顯瑞符應以報其
君爲惡眚之過則天顯災異以告於民故於
天地運度否终日月五星虧盈至聖神人休
否末學之夫病傷凡有此災同氣皆當齊心
修齋六時行香十徧轉經嘉瑞立降消諸不
祥無量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法靈瑞之氣黙降於身魂
神俓上南宫隨其學功計日而得更生轉輪
不惑便得神仙
道言夫天地運终星宿錯度日月失明四時
失度隂陽不調國境不安農商失利疫毒流
行兆民死傷師友命過皆當修齋行香誦經
夫齋戒誦經功德甚重上消天災保鎮帝王
下禳毒害以度兆民生死受賴其福難勝故
日无量普度天人
道言凡有是經能爲天地帝主兆民行是功
德有災之日發心修齋焼香誦經十過肇降
嘉祥永保太平皆諸天記名萬神侍衛右别
至人剋得爲聖君金闕之臣諸天記人功過
毫分無失天中真魔亦保舉爾身得道者乃
當洞明至言也
諸天中大梵隱語无量音道君譔
元始靈書瑞符曲篇
　　東方八天
　　蟄積扈演仇非琯忱彌羅漫醻
　　決都合岑古娥罔籍綿洪美欽
　　洞荷丙珞華瑶子尋屈波樊那
　　明魔大林妙際極梵目奮玄深
　　侁住戌解曆瓊闢辛忽灼徧柯
　　銘謀符歆
　　　南方八天
　　晢遅延殊救嘉珉賢果澄利頂
　　公祕景單越那鬱諾顯社兹元
　　瞀俊豆閣宜正復騫和舒慜農
　　畢室九回郎化止伯思巳懸居
　　社嘉法祈録足尉微光屯幽爽
　　乾靈自催
　　　西方八天
　　沖廣魯淵牟陁焵宣弼乙旦娑
　　氣䝉師匀薄約龍淀甫幽建存
　　踐將横卒蔽仙浦全杳温澤臺
　　應晞蒼輪聿兀昭素雲和鼓瓊
　　寥延鹿迷攝精祕𡖖陸謨吁恪
　　寳輪猷屯
　　　北方八天
　　角還悟鏜夷林希疆玄遁清微
　　古慎匪揚霞巒邀塵問覺通皇
　　智平由逵矴機式郎耦都離珊
　　召封化光龔寵祖迂斗轅兵剛
　　漂盧健需玄釜隂當靈肘捐度
　　　太赤混方
道言此諸天中大梵隱語无量之音舊文書
中天黄靈臺招十二玄瑞二十四應於元始
五老大福堂之境赤書玉文顯瑞符應之始
字皆廣長一丈天真皇人昔書其文以爲正
音有知其音能齋而誦之者諸天皆遣飛天
神王下觀其身書其功勤上奏諸天萬神朝
禮地祇侍門大勲真魔保舉神霄道備剋得
遊行三界昇入金門此音無所不辟無所不
禳無所不度無所不成天真自然之音也故
誦之致飛天下觀上帝遥唱萬神朝禮三界
侍軒群祅束首鬼精自亡琳琅振響十方肅
清河海靜黙山嶽吞煙萬靈振伏招集群仙
天無氛穢地無祅塵冥慧洞清大量玄玄也


元始无量度人上品妙經卷之七


靈寳无量度人上品妙經卷之八天八
　　　清微金科品
道言昔於妙極天中靈洞霄音泰玄化境受
元始度人清微金科无量上品元始天尊當
說是經周廻十過以召十方始當詣座天真
大神上聖髙尊妙行真人清微九聖上元天
官衛法仙王無鞅數衆乗空而來玉光緑輿
三素飛雲羽葆流輝玄虚散霞丹景浮英晃
耀太空七日七夜諸天陽館隂宮金闕瓊樓
羅列真文靈風扇霄隱韻生音元綱停運雙
曜髙明一國地土山川林木緬平一等無復
髙下土皆作碧玉無有異色衆真侍座元始
天尊玄坐空浮九色神龍之上說經一徧諸
天大聖同時稱善是時一國男女各運精誠
願見玄妙說經二徧靈府虚明廓然開悟說
經三徧神炁混合坐觀十方說經四徧了悟
在心轉能化誘說經五徧未來衆生廣爲接
引說經六徧證天仙業修上真道說經七徧
超出三界爲天種民說經八徧得見元尊神
靈位號說經九徧注籍清微名上金科說經
十徧與聖合真永斷輪轉是時一國是男是
女莫不傾心皆受護度咸得長生
道言是時元始天尊說經一徧東方无極无
量品注生大神無鞅之衆浮空而至說經二
徧南方无極无量品執憲大神無鞅之衆浮
空而至說經三徧西方无極无量品定名大
神無鞅之衆浮空而至說經四徧北方无極
无量品司化大神無鞅之衆浮空而至說經
五徧東北无極无量品簡奏大神無鞅之衆
浮空而至說經六徧東南无極无量品敷教
大神無鞅之衆浮空而至說經七徧西南无
極无量品權變大神無鞅之衆浮空而至說
經八徧西北无極无量品紏察大神無鞅之
衆浮空而至說經九徧上方无極元量品監
觀大神無鞅之衆浮空而至說經十徧下方
无極无量品成德大神無鞅之衆浮空而至
十徧周竟十方无極天真大神一時同至一
國男女傾心歸仰來者有如細雨宻霧無鞅
之衆迮國一半土皆偏䧟非可禁止於是元
始結清微玄妙之炁化一寳珠光如大星在
空虚之中去地百丈元始登引金科生真玄
變髙尊化炁真人十方无極開導大神無鞅
數衆俱入寳珠之中天人仰看惟見勃勃從
珠口中入既入珠口不知所在國人廓散地
還平正無復𣣱䧟元始即於寳珠之内說經
都竟衆真監度以授於我當此之時喜慶難
言法事粗悉諸天復位倏歘之間寂無遺響
是時天人遇值經法普得濟度一切群生皆
證善縁傾土歸仰咸契虚明妙見妙聞妙覺
妙知妙有妙無妙合妙離妙變妙化言符至
道心行大慈齊同玄悟清正無爲國安民豐
欣樂太平經始出教一國以道預有至心宗
奉禮敬皆即受度
道言元始天尊說經中所言並是諸天化炁
帝皇道君隱名聖號十方无極髙真上靈内
諱玄章亦是九壘立極生音百魔考試之文
非世之常辭上聖刻録金科祕在清微威禁
至重鬼官不可得聞玉虚洞玄大極太清四
境三十九天神仙真人能悉其章誦之十過
聲振圓羅太一監臨保安天地億劫無傾五
辰順道日月常明境土安寧永保太平回屍
起死白骨成人太空飛仙誦之十過則五老
保舉三界稽首大魔伏謁天官上功升入洞
真永侍元尊九宮地仙誦之十過元老降庭
隨願濟拔大惠含生玉詔司迎上登天宫輕
誦此章身則被殃供養尊禮門戸興隆世世
昌熾與善因縁萬災不干百靈護身斯經尊
妙獨歩玉京度人无量爲萬道之宗巍巍大
範德難可勝
道言凡誦是經十過諸天齊到億曽萬祖幽
魂苦爽皆即受度上升朱宫格皆九年受化
更生得爲貴人而好學妙經功滿德就皆得
神仙飛升金闕遊宴玉京也上學之士修誦
是經金科注名萬善咸臻皆即受度飛升南
宮世人受誦則靈官降身延夀長年後皆得
證飛仙之道玄功外應神氣内充形神俱妙
遊行太空此經微妙普度無窮一切天人莫
不受慶生死䝉惠上天所寳不傳下世至士
齎金寳效心盟天而傅輕泄漏慢殃及九祖
長役鬼官侍經太丹玉童青腰玉女各四十
二人營衛神文保護受經者身
道言正月長齋誦詠是經開導重泉光照九
幽爲上世亡魂斷地逮役度上南宫七月長
齋誦詠是經奏簡清微名上金科身得神仙
諸天書功黄籙白簡削死上生十月長齋誦
詠是經三元曜明功歸帝君爲國主人王君
臣父子安鎮國祚保天長存世世不絶常爲
人君安鎮其方民稱太平八節之日誦詠是
經天仙奉迎得爲九宫真人本命之日誦詠
是經魂神澄正萬炁合仙不經苦惱形運昇
遷暉映八冥五帝臨軒萬神朝禮名書上天
功滿德就飛升太玄
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　項生圓象光映十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
俓御
无上三十二天元始上帝至尊几前(畢)
　　引炁三十二過東向誦經
元始无量度人上品妙經
元始洞玄靈寳本章清微金科上品符應度
人天真隠諱結氣自然混合玄文中藏至精
虚皇開劫生育諸天洞光廓落三氣飛騰包
含大象植立天根青編金簡普録神靈恢張
正道赫奕冥冥雙元飛景五炁流形洞明變
化群類生成是爲沖妙萬道之宗太微陽華
紫霄瓊宫上通大羅虚梵髙空三真杳漠無
極無窮赤混太無玉境居尊應見十方无量
化身敷教清微注籍金科中有諸天萬帝之
名中有玉皇正行遊梵之帝中有山川海嶽
之形中有群魔考試之文中有三天洞真洞
玄洞神開天立極大憲飛輪我今宣示普召
百靈三元同會諸天臨軒
東方无極注生神王長生大聖无量度人
南方无極執憲神王長生大聖无量度人
西方无極定名神王長生大聖无量度人
北方无極司化神王長生大聖无量度人
東北无極簡奏神王長生大聖无量度人
東南无極敷教神王長生大聖无量度人
西南无極權變神王長生大聖无量度人
西北无極紏察神王長生大聖无量度人
上方无極監觀神王長生大聖无量度人
下方无極成德神王長生大聖无量度人
十方主録金科神王飛天度世无量大神並
乗騰燿瓊輿景霄華輦三素飛雲驂駕天馬
斑獸燿晶蒼龍建鳳真之節流光大旛左備
九天羽衛右羅三界神兵太一帝元統制萬
靈赤皇導前玄老監盟億乗萬騎浮空而來
傾光回駕召仙集真清微帝氣大洞玄宫九
華佐理混合大神總執金科列班奉迎簡閱
符命仙聖隱名普告三境無極髙尊太霄玉
闕劫仞瓊峯紫微北府三十九君七轉七變
回水儛天玄微結璘下統羅酆曲晨飛盖同
會東河光啓扇飊運轉天關斗極中方以正
崑山開演至妙降氣玄丹經緯天地保鎮度
人生成化育與我合仙五神清朗億劫無傾
永度諸天學道之民刻書金簡名奏紫宸紫
宸之天天帝燿光無色之境梵行
　　　東方八天
　　琅丘會元天帝澤力居英
　　沖構集真天帝化夕祺分
　　霄林景暉天帝庭鬱嶽君
　　洞宗慶先天帝領斗監明
　　格梵飛靈天帝貫合部延
　　大方制魔天帝肇肅志廖
　　瓊文越章天帝濛總羅
　　宇練洞陽天帝領都隂平
　　　南方八天
　　定名感真天帝洞泛景房
　　玄空燿虚天帝落寳監章
　　炎靈奉符天帝閣鄰古山
　　玉書赤文天帝臻化定
　　丹光啓明天帝扇揮音
　　景運紫華天帝龍濵劫方
　　極无洞皇天帝封正延靈
　　皇範總生天帝貟監利宣
　　　西方八天
　　曇曜召魔天帝洞皇九雲
　　洞寂存明叩沖天帝宣世瓊
　　紫清太漠洞極天帝令唱六宗
　　玉陽妙真天帝交舒化神
　　廻風變合天帝道滋元
　　流暉曜章天帝律定瑶華
　　照元簡氣天帝梁瓊伯阿
　　融結正綱天帝運皇極明
　　　北方八天
　　化氣升元天帝眇利持淵
　　八垣儛空天帝至冲猷生
　　飛神降真天帝微融妙玄
　　太素干精天帝蔚京玉童
　　碧華濟玄天帝𡨕敷尚登
　　三虚極道天帝臨懐敏皇
　　太英降房玉史夭帝陳常律賔
　　太清正宗天帝梵行緘觀
三十二天三十二帝諸天隱諱諸天隱名天
中空洞自然靈章諸天隱韻天中之音天中
之尊天中之神天中大魔天中之靈四玄七
虚包含至真金科大格結氣爲文敷化玉清
普度天人今日欣慶廻風受鍊嚴誓百神刻
名文昌列告玄機飛度太素合景清微真仙
考校萬化同蹄東斗授符西斗司直北斗上
功南斗定籍中斗合延正天無極青帝舉仙
白帝驅役赤帝攝氣黑帝典録黄帝制魔統
御化育青元道君持握龍蹻丹光道君執法
明曜少隂道君召山開導鬱微道君運斡玄
妙中黄道君敷令布勑五方上靈至道之元
飛行三界總領群仙變化無窮遊觀萬天生
成品彚執我威權上真化民混合綿綿紫皇
奉命收伏祅姦陽光激電照徹酆山清正綱
輪明啓元關六天沉魂受鍊洞陽神洲大域
永保嘉祥休停惡對咸證善縁茫茫萬有皆
獲長年神飛太無濯氣三華景暉被身灌鍊
天河三元上佐明校百魔敢有干犯定罪懸
沙普告衆靈同會圓羅升階進秩功列金科

　　清微金科首題三十六字餘列本科







　右三天道君玉號隱名告四九之數玉清
　髙玄自然之文朱書青素佩身萬邪莫干
　灰服治病行之者名書金科
洞元豁落升降圓方茫茫大化周歷龍康上
開一氣下布隂陽包絡諸天風梵堅剛玄變
流精太素冥冥虚明曠邈无極無形鴻濛元
象三道化成八坦清微數極自然玉京開衍
金科上篇黄簡碧書八景玄文刻録神名與
道長存混洞騰飛布天彌綸萬景回旋雙曜
五辰統御元綱冥合靈根皇老大洞三十九
章帝一分元安鎮萬方飛天妙書過度丹光
丹光化生九天上靈駕景紫虚御氣玄音緑
霞散空布彩騫林三華舞煙回秀流雲扇霄
鬱羅明耀長庚千和萬合自然成真真中有
神元素道君方諸仙童青華帝尊太乙合景
司命廻風執簡持科録注元功上遊玉清劫
仭瓊宫太微之内天界之中下極重淵黄闕
玄宫回首九壘三十六皇五鎮大域仙島十
洲洞天福地无極名山八海四瀆主宰神靈
三元官長无量飛仙咸錫真符功書帝宸列
班定籍上聞三天三天之上慶會因縁中有
清微金科之章聖境仙音辭參髙真
　　　第一諸天化氣清微之音
眇眇大羅上帝氣降清微真光燿玉京
攝御正化機茫茫歷龍康飛度敗與成
三界化空無大地淪九淵元始憫群類
玉章下五山二景騰煇光元綱羅萬靈
洞真祕玉文靈寳立天根洞神主玄變
萬品從此生諸方命天帝總校長生人
剛風擎地紐天憲歸皇君生靈荷大庇
億劫永無傾
　　　第二金科定籍之章
鳳車舞空輪停駕鬱山阿劫仭立大空
須延啓三華元聖閱章籍空中召靈魔
太清難可度輪轉如塵沙憫此去來際
飛仙運謡歌蕩蕩龍漢基玄嶽髙嵯峨
萬靈會帝所東井貫天河濁境逐業縁
沉淪將柰何誦此清微篇正氣蕩邪痾
三界諸天民齊奔濯燿羅願爾道果成
刻名上金科永契長生理億齡焉足多
　　　第三聖境真仙歌曰
圓羅包玉虚髙峙大有宮騫林覆諸天
九聖歩靈風宴景挹華明逍遥太无中
下遊洞玄境控御飛天龍三十九道君
朝禮虚皇尊大慈振法音聖澤常濛濛
勑印啓天關敷落三景文玉詔下酆都
拔度長夜魂鬼官停考對陽光燭九冥
三塗息苦役八道運飛輪群品保長年
世土永安寜
此三界之上飛空之中真仙歌音音參洞章
誦之百徧名度南宮誦之千徧魔王保迎萬
徧道備飛昇太空過度三界位登仙公有聞
真音靈魔敬形勑制地祇侍衛送迎拔出地
戸五苦八難七祖升遷永離鬼官魂度朱陵
受鍊更生是謂无量普度無窮有祕上天文
諸天共所崇泄慢堕地獄禍及七祖翁
道言此二章並是諸天上帝及至靈真王隠
祕之音皆是大梵之言非世上常辭言無韻
麗曲無華宛故謂玄奥難可尋詳上天所寳
祕於玄都神霄玉清玉府依玄科三萬七千
年應運下傳若有至人齎金寳質心依舊格
告盟玉清然後而付焉
道言夫天地運度亦有否終日月五星亦有
虧盈至聖神人亦有休否末學之夫亦有疾
傷凡有此災同氣皆當齊心修齋六時行香
十徧轉經三氣合神萬災普消天地清寧降
氣玄真金科玉律伏御鬼神无量之文普度
無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度尸形如法不壞不傷形體堅完魂
神俓上南宫隨其學功計日而得更生轉輪
不滅便得神仙
道言夫天地運终大劫流移星宿錯度日月
失明四時失度隂陽不調國境歳飢水旱時
出疫毒流行師友命過皆當修齋行香誦經
存思清微金科降陽華之氣太微之神掃除
災氛夫齋戒誦經功德甚重上消天災保鎮
帝王下禳毒害以度兆民生死受賴其福難
勝故曰无量普度天人
道言凡有是經能爲天地帝主兆民行是功
德有災之日發心修齋焼香誦經十過皆諸
天記名萬神侍衛右别至人剋得爲聖君金
闕之臣諸天記人功過毫分無失天中真王
亦保舉爾身得道者乃當洞明至言也
諸天中大梵隱語无量音道君譔
元始靈書清微金科玉篇
　　　東方八天
　　飛天羅會浮化漫更居元梨久
　　廓落司南冥陽御直局荷湄金
　　加虚沃至遷書獨分玉極待貫
　貢遷正輪幾果得都清羅文雲
　宜今嚮淺才敵靈元波華風停
　氣上呼年
　　南方八天
　山延洞明玄論康逋曜略景空
　斗綿揮珠山棘契録明旋應符
　丹宅洞燄奎琳指琚韜眩資猗
　瓊府投虚何竹生育靈庭栢書
　宏朴義華玄阿宫都緑桓絳天
　紫霄正浮
　　西方八天

　畔師霧攜建晉契輔太紫述羅
　逍遥薦素陽唐記方回曲才至
　允悟昊滿帝宜卷未耿液交蕩
　利呪唯戸稽門寔奔鄙廣憫度
　照燭離幽意篆宜慕光幾允和
　登豫琪鞅
　　北方八天
　元簡長光鼓奚律前監索敷鄰
　武明義先北印極召龍帝炎煙
　　神邈迪烏諸因思般妙玄六周
　　絶馳酆丹孺常慈申誠虚府閑
　　竇策勤佐冩袪秉研詔系始育
　　靈題書編
道言此諸天中大梵隱語无量之音舊文字
刻書金闕玉樓華房之内以制和三氣安保
萬靈字皆廣長一丈天真皇人昔書其文以
爲正音有知其音能齋而誦之者諸天皆遣
飛天神王下觀其身書其功勤上奏諸天萬
神朝禮地祇侍門大勳魔王保舉三玄道備
剋得遊行三界昇入金門此音無所不辟無
所不禳無所不度無所不成天真自然之音
也故誦之致神王下觀上帝遥唱萬神朝禮
三界侍軒群祅束首鬼精自亡琳琅振響十
方肅清河海靜黙山嶽吞煙萬靈振伏招集
群仙天無氛穢地無祅塵冥慧洞清大量玄
玄也


元始无量度人上品妙經卷之八
靈寳无量度人上品妙經卷之九天九
　　　禹餘玉律品
道言昔於金映碧光天中絳霄流歌太元妙
土受元始度人禹餘玉律无量上品元始天
尊當說是經周廻十過以召十方始當詣座
天真大神上聖髙尊妙行真人上清九真禹
餘真仙三境真王無鞅數衆乗空而來緑華
紫煙寳輿雲輔靈煇翠蓋交蔭晨霞萬色鬰
煥映燿霄虚七日七夜諸天日月合景星斗
停機瓊樓玉闕一時同明天風惠和海嶽晏
清一國地土山川林木緬平一等無復髙下
土皆瑩碧潤澤流鮮無有異色衆真侍座元
始天尊玄坐空浮九光玉華寳局之上說經
一徧諸天大聖同時稱善是時一國男女超
悟圓覺妙性悉獲靈明說經二徧耳目聦明
悟此上清爲元空界說經三徧神精固真說
經四徧累業解散共證清虚說經五徧災疾
不生時序和平說經六徧妙氣運化萬物皆
昌說經七徧真風浹洽道德日新說經八徧
翁艾返壯皆得長年說經九徧普受開度俱
登如仙說經十徧天上天下萬聖稱歎是時
　一國是男是女皆被玄澤仰戴無窮
道言是時元始天尊說經一徧東方无極无
量品至真大神無鞅之衆浮空而至說經二
徧南方无極无量品至真大神無鞅之衆浮
空而至說經三徧西方无極无量品至真大
神無鞅之衆浮空而至說經四徧北方无極
无量品至真大神無鞅之衆浮空而至說經
五徧東北无極无量品至真大神無鞅之衆
浮空而至說經六徧東南无極无量品至真
大神無鞅之衆浮空而至說經七徧西南无
極无量品至真大神無鞅之衆浮空而至說
經八徧西北无極无量品至真大神無鞅之
衆浮空而至說經九徧上方无極无量品至
真大神無鞅之衆浮空而至說經十徧下方
无極无量品至真大神無鞅之衆浮空而至
十徧周竟十方无極天真大神一時同至一
國男女傾心歸仰來者有如細雨宻霧天人
微妙洞合至真化體結形分變萬億咸各相
謂我等歷劫悟道无諸塵漏證位法身自入
氣觀了悟玄虚初居大赤玄氣境界道妙之
域無爲之中次達禹餘位進清真髙證妙果
渉於道極禹言廣大餘言遼遠廣天無窮故
號禹餘混同元體普該一切我聞元始說法
開示禹餘玉律之文最上大法檢真檢仙制
命衆魔辟却邪精化惡歸善無鞅之衆迮國
一半土皆偏䧟非可禁止天尊俯觀普告而
言爾今衆等學道登真位列上清身居禹餘
法性自然已無遷變麤習俱淨細着不生自
無過尤何用其律若有立教垂訓於人不立
科律而辦修行譬之天帝仙真地超九品縁
法俱盡而猶圓冠方屨帶劔搢圭乗駕羽軒
龍旗鳳扆所以爲法豈可不議今我出禹餘
玉律之妙檢天地神聖之文奉之一身蔭及
萬祖行之千日恩徧十方子其敬聽母忽神
文也於是元始懸一寳珠大如𥞫米在空玄
之中去地五丈元始登引天真大神上聖髙
尊妙行真人十方无極至真大神無鞅數衆
俱入寳珠之中天人仰看惟見拂拂從珠口
中入既入珠口不知所在國人廓散地還平
正無復𣣱䧟元始即於寳珠之内說經都竟
衆真監度以授於我當此之時喜慶難言法
事粗悉諸天復位倏歘之間寂無遺響是時
天人遇值經法普得濟度全其本年無有中
傷傾土歸仰咸行道真無私無惡無漏無染
無結無想無欲無穢無貪無嗔言無妄誕口
詠善聲齊同慈愛異骨成親國安民豐欣樂
太平經始出教一國以道預有志心宗奉禮
敬皆得度世
道言元始天尊說經中所言並是諸天上帝
内名隱韻之音亦是禹餘玉律真王内諱百
靈之隱名也爲上清之祕九真之要知其道
者因法即真因真會道道妙合神忘神於虚
守道於無先天地而爲主後天地而獨居匪
禹餘之玉律安能使神化於無隅蓋非世之
常辭上聖已成真人通玄究微能悉其章誦
之十過諸仙稱譛萬帝咸欣天地清肅和氣
沖融三元降瑞九壘發祥振伏邪祅凶怪蕩
滅苦趣消除俱登快樂至學之士誦之十過
則感降真靈招延妙精鍊神致仙司命保迎
超度七祖受化朱陵回禳災禍無所不神所
以爾者元真之炁出於上皇玄虚之音該契
洞極混元交激布德生成一切庶彚普被其
恩輕誦此章身則被殃供飬尊禮門户興隆
世世昌熾與善因縁萬災不干神眀䕶門斯
經尊妙獨歩玉京度人无量爲萬道之宗巍
巍大範徳難可勝
道言凡誦是經十過萬聖竦聞諸天齊到以
禹餘玉律檢察仙聖戒制神靈無不尊畏勑
赦北酆億曽萬祖幽魂苦爽皆即受度上升
朱宫格皆九年受化更生得爲貴人而好學
至經功滿德就攝制萬靈道被群品皆得神
仙飛昇金闕逰宴玉京也上學之士修誦是
經神帝降㑹三田九官洞房集明煥燿玉光
一身靈固遂獲長生世人受誦則宿罪消釋
奉道希僊勤積善功當超世縁後皆得作尸
解之道魂神暫滅不經地獄即得返形遊行
太空此經微妙普度無窮一切天人莫不受
慶无量之福生死蒙惠上天所寳不傳下世
至士齎金寳效心盟天而傳輕泄漏慢殃及
九祖長役鬼官侍經五帝玉童玉女各二十
四人營衛神文保護受經者身
道言正月長齋誦詠是經則青帝奉律天官
奏功爲上世亡魂斷地逮役度上南宫七月
長齋誦詠是經則白帝奉律地官奏功身得
神仙諸天書名黄籙白簡削死上生十月長
齋誦詠是經則黑帝奉律水官奏功爲國王
帝主君臣父子安鎮國祚保天長存世世不
絶常爲人君安鎮其方民見太平八節之日
誦詠是經律總八天譬勵百神得爲九宫真
人本命之日誦詠是經絳宮納真依律致神
魂魄澄正萬氣長存不經苦惱身有光明三
界侍衛五帝司迎萬神朝禮名書上天功滿
德就飛升上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐九色光明雲炁
　之中内外蓊冥有青龍白虎朱雀玄武獅
　子白鶴羅列左右日月照明洞煥室内項
　生圓象光映十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
俓御
无上三十二天元始上帝至尊几前(畢)
　引炁三十二過東向誦經



元始无量度人上品妙經
元始洞玄靈寳本章禹餘玉律上品度人帝
真隱韻離合自然赤混太无玄上玉虚三元
開劫生化禹餘廣大遼遠至妙之墟靈寳天
君洞玄之神挺秀玉都結真上清龍漢之始
積氣華明飛靈煥鬱煇煌妙文列成科簡典
録之章主治萬天仙聖靈真分别善惡拘制
祅氛不得横馳敗試失正規敕邪源塞絶禍
端是爲元範化育所存太和華闕八景雲城
大明紫宫玉霄琳房太微恊晨七映長樓穹
窿連落流光散浮中有玄真度命之神中有
丹靈延生定簡之君中有玉晨上生大神中
有都天太元丈人中有无上紫微典録察姦
司過檢校尊神廻骸起死无量度人今日校
録諸天臨軒
東方无極飛天主律神王長生大聖无量度
人
南方无極飛天主律神王長生大聖无量度
人
西方无極飛天主律神王長生大聖无量度
人
北方无極飛天主律神王長生大聖无量度
人
東北无極飛天主律神王長生大聖无量度
人
東南无極飛天主律神王長生大聖无量度
人
西南无極飛天主律神王長生大聖无量度
人
西北无極飛天主律神王長生大聖无量度
人
上方无極飛天主律神王長生大聖无量度
人
下方无極飛天主律神王長生大聖无量度
人
十方至真飛天主律神王長生度世无量大
神並乗晨霞丹車寳輿翠葆羽軿驂駕玉華
神鳳九氣驪龍建上清三色之節萬景靈旛
前導太和妙樂後歌洞化神章獅子白鶴嘯
歌噰噰九色翊麾三素衛軒億乗萬騎浮空
而來儛輪霄穹流盻髙玄八極真帝十方道
君神官主律靈官上卿紫文青簡總御齊臨
校功度善察制邪源驛馳萬域洞府冥關太
元定録保命童初三十六府崑閬易遷各承
律令保度生民却除災氣延致吉祥陶鍊靈
質與道俱昌下濟幽泉三官北酆者原罪福
鍊化朱陵咸會真氣返形受生生身受度劫
劫長存隨劫輪轉與天齊年永度三塗五苦
八難超凌三界逍遥上清上清之天天帝淨
霐玄虚之境梵行
　　　東方八天
　　青化陽範天帝惠吉浦尊
　　部真符龍天帝尼何义元
　　景昌太明天帝窈常鄙雲
　　左元道父天帝祝馳迅舒
　　真氣修胃神制天帝會婆南祁
　　柏僊鍊和天帝蔚長孳飛
　　玉素籍玄天帝招扶隔炎
　　蘄陽純膺天帝隱牙樞敦
　　　南方八天
　　駐思結神天帝降婺靈棲
　　元弼貴生天帝闕運洙滄
　　赤宗鼓時天帝歩方九關
　　雲殿列華天帝中靜惠颜
　　九明思微天帝燿華靈淵
　　紀道順陽天帝宗符致空
　　康緒顯玄天帝降須尚晨
　　交露變玄天帝景崇元陁
　　　西方八天
　　鍊延至定天帝曾咸宜聰
　　少華肅登天帝祖皇述辛
　　真明管元天帝利達辨寧
　　太素燿靈九山天帝洞侯陽圖
　　玉機度人天帝祚希仙王
　　元梵象變天帝塗光上玄
　　太霄隱虛天帝良都輔昌
　　洞微帝真天帝總監靈神
　　　北方八天
　　太嶽嘉慜天帝雲靈啓先
　　玄戸理幽天帝韓婁卷䝉
　　北司平力天帝隂政驅時
　　真道顯芳崇令天帝覺龍宗王
　　玄黄洞虚煥落天帝妙生智雲
　　玉庭元素天帝力真衛濆
　　龍梵變嬰天帝格常居
　　泉靈極𡨕天帝推百雷
三十二天三十二帝諸天隱諱諸天隱名天
中空洞自然靈章諸天隱韻禹餘之音上清
之尊上清之神上清真魔上清之靈玄虚至
用萬化生根无量之奥深不可詳驄轄靈綱
營機運真今日宣揚妙化普吿三元摧魔滅
試舉善升遷簡定圖籙標名帝仙玄師保舉
越度太玄東斗主曆西斗定刑北斗察非南
斗司姦中斗奉化統布大權青帝保生白帝
輔成赤帝奏功黑帝赦罪黄帝周行恢張吉
會青律神王護帝羅天赤律神王顯吿刑原
白律神王斬馘酆泉黑律神王拯判幽姦黄
律神王五嶽都官檢律真魔萬神之宗飛行
鼓從總領鬼兵麾幢鼓節遊觀太空神威赫
奕諸天齊功上清玉律嚴攝北酆神王受命
普掃不祥金精䳱煇飛電四騰參尾前驅玉
甲揚旌流精擲火威南八衝敢有干試拒遏
上真金首前戮天騶後刑屠割鬼爽風火無
停千千截首萬萬翦形魔無干犯鬼無祅精
三官北酆明檢鬼營不得容隱金馬驛呈普
告無窮萬神咸聽三界五帝列言上清
　　禹餘玉律天文一百六十一字
　禹餘真王檢萬神

　制律刻玉嚴五刑


　敢有十道亂天經

　風刀割裂羅酆城

　九幽文人披錦巾

　朝騎金馬登玉京

　手提罪録斬鬼神

　敕使五帝來考魂

　鑊湯火飛惡煙

　萬兵帶甲守曲泉

　元因巨罰苦號天

　亂臣賊子審此言



　無犯玉律墮汝顛

　萬神奉律受玄文

　公平忠孝道之門

　胡爲自是守空山

　何不立功救無間

　自然天帝錫子仙

　七祖解脫升太玄

　使民夀樂見太平

　上清司命策子名

　依律奉行朝帝君


　　入景浮駕生紫宸

　　右青書白素佩之百神衛形刋文赤棗
　　心用以印萬病効萬神隨心所用立應
玉晨大律三天妙文三氣洞合混化元清天
號大赤元爲上清天號禹餘始爲玉清天號
清微三氣未分溟洞爲一三景開光三氣乃
分赤混之代玉律冥冥元氣絪緼羅絡成文
其氣伏藏混爲玉精眇眇億劫混沌之中上
玄鬱藹下元散分妙氣磅礴玉光凝精元始
帝魂始爲神嬰風元水玄洞虚爲體金煇燿
天華文之始道範既彰開化無窮禹餘之境
萬道所宗流演科條運度自然經維衆度無
量億千玄官神録檢御真冥保持劫會生氣
長存元梵纒結三十二天運輪靈德周度十
方上關帝宅下歷洞宫宣告隱篇九品符章
嘯詠攝氣靈風聚煙紫虚鬱秀輔翼萬仙千
和萬合自然成真真中有神長生大君無英
公子白元尊神四極之君元皇主宰掌禁尊
神玄都典録定簡髙靈總該玄籍舉度當仙
上遊上清出入華房降延真氣靈妙之精下
灌生關泥丸絳房中合五氣混合百神九變
廻風萬氣齊仙仙道貴生无量度人上開八
門飛神運誠朝謁帝皇七祖齊升罪福禁戒
宿命因縁普受開度死魂生身身得受生上
聞諸天諸天之上各有仙門中有空洞謡歌
之章真王靈篇辭參髙真
　　　第一禹餘玉律清玄飛空之音
寥寥三界外浩氣結丹玄玉樓華靄間
絳闕連朱煙中有虚无君統化御諸天
妙檢著玉文出在太始先三光煥明鬱
經緯總萬神察制遏百非保度道德人
沖素應格言何足畏魔群洞景無遐累
億劫忘虧成誰知此至用可以保長存
　　　第二玉律檢制神靈之章
赤明大劫初玄清燿玉文巍巍靈寳君
掌握萬化元天地山川主神司乗我權
隂陽適妙會蕩蕩無凶姦調運太平氣
邪正勿相干遵奉我律章日保道德隆
敢有肆横毒敗我清靜風五帝馳威伐
速送流火宫詭妄徒紛紛檢制皆不容
功過無毫忒簡奏玉霄房超度升有縁
同歸太妙門
　　　第三玉律元皇超升歌曰
我行上清境回觀三界中指顧臨萬天
歘忽轡飛龍人身如籧廬寸田百妄攻
不知神氣盡五道如樊籠當思絶學觀
道氣常沖融神凝形自分玄影相朦朧
隂盡滅魔穢清虚合太空結鍊成仙質
簡奏青華童真妙既充盈福慶及先宗
躡景步寥廓萬劫年何窮自非髙真才
安我希鴻濛天人同我遊勝樂靡不崇
若非因律言奚所振玄風
此三界之上飛空之中真王歌音音參洞章
誦之百徧名度南宫誦之千徧真王保迎萬
徧道備飛升太空過度三界位登仙公有聞
靈音真王敬形敕制地祇侍衛送迎拔出地
戸五苦八難七祖升遷永離地關魂度朱陵
受鍊更生是謂无量普度无窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈真王隱
祕之音禹餘玉律統御天地檢仙制神天禁
至重之文非世上常辭言無韻麗曲無華宛
故謂玄奥難可尋詳上天所寳祕於神霄玉
清玉府東經寳室道君開教應運流傳若有
至人齎金寳質心依舊格告盟十天然後而
付焉
道言禹餘玉律監察萬真簡定功過攝察百
神夫天地運度否终日月五星虧盈至聖神
人休否末學之夫疾傷凡有此災皆有天司
掌轄之吏主之故眚得失干於天政玉律之
所考按不得而私也敢有私蔽妄爲殃咎律
所不赦同氣皆當齊心修齋六時行香十徧
轉經至若道士登壇嚴肅齊整如法誦此玉
律大經福德立降消諸不祥无量之文普度
无窮
道言夫末學道淺或仙品末充運應滅度身
經太隂臨過之時同學至人爲其行香誦經
十過以度屍形如法則地官奉律統察地祇
拘魂鍊屍土中風虎不得侵害魂神俓上南
宫隨其學功計日而得更生輪轉不惑便得
神仙
道言夫天地運终星宿錯度日月失明四時
失度隂陽不調國境水旱兵盗間起疫毒流
行兆民死傷師友命過同氣终歿玉律之所
違犯神靈之所嚴畏皆當修齋行香誦經夫
齋戒誦經功德甚重上消天災保鎮帝王下
禳毒害以度兆民生死受賴其福難勝故曰
无量普度天人
道言凡有是經能爲天地帝主兆民行是功
德有災之日發心修齋燒香誦經十過皆諸
天記名萬神侍衛右别至人剋得爲聖君金
闕之臣諸天記人功過毫分無失天中真王
亦保舉爾身得道者乃當洞明至言也
諸天中大梵隱語无量音道君撰
元始禹餘靈書玉篇
　　　東方八天
　　室乾頌交韓陁誓晦韜漏頥侯
　　真阿琯參徼冒絹撲青逗驛岑
　　瓘存興治號桓罟九逸羅端丑
　　霞紡捐金露燿忽卓慶陂溪尋
　　喜陳玉靜寳液鼎滛辨甲宅祥
　　戍何三真
　　　南方八天
　　神霄干露警青虎霞壼方中定
　　敕法使靈岫將斬魔慧光滌元
　　賴巫來見考魂隱宣仙功惟意
　　真華命呼離塗救焚大宸紫君
　　天嶽祕諱内閟法輪蓬府司監
　　化度種人
　　　西方八天
　　玉闕明都啓昆瑶月火令擲雷
　　八殺戮檢魁壘神帝震誠理仙
　　恍蕩役罰俊召龍崿遁鑴遐逵
　　昌門入真飛甲奔鉞定竒左神
　　略晉尹泉幽通爽魂返化冥護
　　東符道君
　　　北方八天
　　道沆美時虚精黄治徧俱菩那
　　法寳玩詣玉玄經顥卯光胞幾
　　藏粹貫遥漠洞純微絳祠覺靈
　　依來輔王眄濟廣浦澤潤麗荒
　　斗童録圖潢津祖粮綿冥罔著
　　蕭回魯剛
道言此諸天中大梵隱語玉律内章无量之
音舊文刻禹餘玉闕之上以正玉律之文上
中下真天官貴神恭以佩之不敢違也非地
下官君二千石之長所遵禀爾字皆廣長一
文至學得之可以飛神禹餘受事玉宸或隱
靜雲宅下遊人間用其道召檄山靈考録萬
鬼書名上清天真皇人昔書其文以爲正音
有知其音能齋而誦之者諸天皆遣中天神
魔七名大將太一仙真下觀其身附其本神
爲兆致靈書其功勤上奏諸天萬神朝禮地
祇侍門大功真王保舉神霄道備剋得遊行
三界升入金門此音無所不辟無所不禳無
所不度無所不成天真自然之音也故誦之
致神魔下觀上帝遥唱萬神朝禮三界侍軒
群祅束首鬼精自亡琳琅振響十方肅清河
海靜黙山嶽吞煙萬靈振伏招集群仙天無
氛穢地無祅塵冥慧洞清大量玄玄也


元始无量度人上品妙經卷之九















靈寳无量度人上品妙經卷之十天十
　　　大赤靈文品
道言昔於紫晨天中金碧飛空大明寳土受
元始度人大赤靈文无量上品元始天尊當
說是經周廻十過以召十方始當詣座天真
大神上聖髙尊妙行真人太清真王七天列
聖太極玉司左右官屬靈官童子無鞅數衆
乗空而來雲駕飛軒琅輿瓊輪彤蓋垂影玉
華散輝五色流眩洞耀太空五日五夜諸天
道境玄英深輿神綱息輪玉標金魁一時停
運天風靜籟虛象凝霄雲藏波湛乾坤洞清
一國地土山川林木緬平一等無復髙下土
皆明徹熠燿積翠無有異色衆真侍座元始
天尊玄坐空浮五色煇明玉蓮之上說經一
徧諸天大聖同時稱善是時一國男女心悟
太空得道無爲說經二徧洞見法身永無漏
塵說經三徧心超妙元通諸法相說經四徧
神慧備足自在飛行說經五徧音辯如流敷
揚至道說經六徧返照胎光定息無窮說經
七徧玉闕合氣神宫流珠說經八徧騫林轉
影普覆諸天說經九徧萬物發生中無夭折
說經十徧天樂浮空雲營靄瑞是時一國是
男是女莫不傾心皆受護度咸得長生
道言是時元始天尊說經一徧東方无極无
量品至真大神無鞅之衆浮空而至說經二
徧南方无極无量品至真大神無鞅之衆浮
空而至說經三徧西方无極无量品至真大
神無鞅之衆浮空而至說經四徧北方无極
无量品至真大神無鞅之衆浮空而至說經
五徧東北无極元量品至真大神無鞅之衆
浮空而至說經六徧東南无極无量品至真
大神無鞅之衆浮空而至說經七徧西南无
極无量品至真大神無鞅之衆淨空而至說
經八徧西北无極无量品至真大神無鞅之
衆浮空而至說經九徧上方无極无量品至
真大神無鞅之衆浮空而至說經十徧下方
无極无量品至真大神無鞅之衆浮空而至
十徧周竟十方十境无極天真大神一時同
至一國男女傾心歸仰來者有如飄雲藴雨
無鞅之衆各各稽首恭禮玉陛言臣所居之
天在種民之上太清大赤玄空之中天中萬
象應念即有息念即無莽蕩浩空光明遼廓
道界之内九氣聖位超升已盡脫諸縁累一
切空想不屬有無思悟永生大赤天中爲第
三太空玄界景燿三華之色下安飛輪保鎮
天闕恭聞天尊於此太極皇真仙境岀示靈
文昭垂顯奥玄霄之中一切衆生下逮神洲
无量世界同獲勝果爲无量福臣等各運道
意佇聽至言上真大法於是元始懸一寳珠
大如𥞫米在空玄之中去地五丈元始登引
天真大神上聖髙尊妙行真人十方无極至
真大神無鞅數衆俱入寳珠之中天人仰看
大赤靈文徧見珠内方廣一丈八角垂芒惟
見勃勃從珠口中入既入珠口不知所在國
人廓散地還平正無復欹䧟元始即於寳珠
之内說經都竟衆真監度以授於我當此之
時喜慶難言法事粗悉諸天復位倏歘之間
寂無遺響是時天人遇值經法普得濟度全
其本年無有中傷傾土歸仰咸證玄空無想
無念無色無聲無殺無欲無穢無垢無妄無
私言無華麗口無惡聲齊同慈愛異骨成親
國安民豐欣樂太平經始出教一國以道預
有至心宗奉禮敬皆得度世
道言元始天尊說經中所言並是諸天上帝
内名隱韻之音亦是大赤靈文九霄玉字上
真之隱名也非世之常辭列聖已證真仙通
玄究微佩服赤文能悉其章誦之十過諸天
遥唱萬帝設禮靈文開廓十方化玄一切神
靈咸歸至應真道發見群魔束形鬼精滅爽
丹字開生廻屍起死白骨成人至學之士誦
之十過則氣超五辰德動三界魔精喪眼鬼
祅滅爽拔度垂死沉淪得升所以爾者學士
初解玄空道登大赤欽味靈文體未洞真以
制十方德未合上聖威可剋制百魔濟度萬
微但超升而已不能洞玄輕誦此章身則被
殃供養尊禮門尸興隆世世昌熾與善因縁
萬災不干神明護門斯經尊妙獨歩玉京度
人無量爲萬道之宗巍巍大範德難可勝
道言凡誦是經十過悟解之者道契大赤氣
合太清縁想累入一切塵滯應時消盡惟一
玄虚淡然微影明靜瑩徹洞觀妙體即爲真
人諸天齊到億曽萬祖幽魂苦爽皆即受度
上升朱宫格皆九年受化更生得爲貴人而
好學至經功滿德就皆得神仙飛升金闕遊
宴玉京也上學之士修誦是經悟道證玄登
太極宫一切世縁廓然歸虚黙契此理開悟
虚明永無變滅超度長生皆即受鍊飛升南
宫世人受誦未入真靜漸棄有想太空之中
自生真氣下浹凡體則延壽長年後皆得作
尸解之道魂神暫滅不經地獄即得返形遊
行太空此經微妙普度無窮一切天人莫不
受慶无量之福生死䝉恵上天所寳不傳下
世至士齎金寳效心盟天而傳輕泄漏慢殃
及九祖長役鬼官侍經五帝玉童玉女各二
十四人營衛神文保護受經者身
道言正月長齋誦詠是經神風恊運薰養萬
靈結累解落合真體元爲上世亡魂斷地逮
役度上南宫七月長齋誦詠是經金真激雲
混洞招真通靈致仙身得飛升諸天書名黄
録白簡削死上生十月長齋誦詠是經紫雲
鍊形飛飊左廻八景三真謁真命神嘯攝虎
兵爲國王帝主君臣父子安鎮國祚保天長
存世世不絶常爲人君安鎮其方民稱太平
八節之日誦詠是經八景開通五宫洞清身
入太無體合玄虚得爲九宮真人本命之日
誦詠是經大赤靈文與兆相因千變萬化自
然致真魂神澄正萬氣長存不經苦惱身有
光明三界侍衛五帝司迎萬神朝禮名書上
天功滿德就飛升上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐蒼赤黄三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　項生圓象光映十方如此分明宻呪曰
无上玄元太上道君召出臣身中三五功曹
左右官使者侍香玉童傅言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
俓御
无上三十二天元始上帝至尊几前(畢)
　引炁三十二過東向誦經



元始无量度人上品妙經
元始洞玄靈寳本章大赤靈文上品玄空无
量度人太清隱韻離合自然混洞玉文冥寂
玄通上皇之代神寳化生靈書度命凝泛玄
空上清之下森列三宫與道合混九光丈人
冥无大劫變立諸天天中聖人大赤之庭真
人玉輔髙玄化仙下統九品開署天官生無
夀限劫災不登莽蒼浮空下臨眇城一十二
域八景髙清周歷三道變化靈文應念自彰
大象開明是爲玄梵天中之天三皇洞神太
極太冥浮絶玉京金華龍山帝一躡景无上
元靈正元玄氣三境神穹上極无上大羅玉
清眇眇劫仞若亡若存玉華廣筵大有琳房
金闕瓊樓森羅燿綱太霄正氣周徧十方下
鎮八維分亘中央黄老大洞三天化章總氣
沖元保世亨昌中有大赤靈文之神中有南
極長生之君中有保生青華之尊中有安鎮
元皇大神中有好生韓君丈人中有赤元太
一紫極真君中有南昌司生司化燿明玉紀
玄道尊神廻骸超死无量度人今日校録諸
天臨軒
東方无極飛空神王長生大聖无量度人
南方无極丹燿神王長生大聖无量度人
西方无極白洞神王長生大聖无量度人
北方无極紫霄神王長生大聖无量度人
東北无極八景神王長生大聖无量度人
東南无極明化神王長生大聖无量度人
西南无極生道神王長生大聖无量度人
西北无極氣祖神王長生大聖无量度人
上方无極靈運神王長生大聖无量度人
下方无極保鎮神王長生大聖无量度人
十方至真大化神王飛天度世无量大神並
乗碧燿瓊霄之車洞陽丹輦鳳真素蓋八景
瓊輪馭九龍汗漫之駕抗朱霞飛生之輿建
命仙之節十華大旙前嘯玉謡齊唱後吹泛
唱同音獅子斑麟吟嘯辟邪五緯啓塗斗魁
翼轅億乗萬騎浮空而來傾光回駕監真度
生三天大帥元老髙尊四極真王九天上靈
執籙把籍齊到帝前隨所應度嚴校諸天大
赤靈文神氣流玄上化天府下極幽泉髙上
推策太皇冩篇普吿三界碧落神郷星羅之
府北極元綱三垣九道十二通津上解祖考
億劫種親疾除罪簿落滅惡根不得拘留形
合髙仙元始符命時刻升遷北都寒池部衛
形魂制魔保舉度品南宫死魂受鍊仙化成
人生身受度劫劫長存隨劫輪轉與天齊年
永度三塗五苦八難超凌三界逍遥上清上
清之天天帝洞清無色之境梵行
　　　東方八天
　　惠靈真極天帝侯適演均
　　岫靈洞剛天帝巴光縁
　　太乙思遊天帝直歷普疆
　　皇覺慶宗天帝顯祕太茫
　　九變玄黄天帝都京那無
　　雲津主成天帝夢曆銖
　　髙靈濟生天帝魯常寂兟
　　靈震八威天帝育尚庚元
　　　南方八天
　　朱陵契賢天帝獻悆慈薦
　　丹宇臻微天帝韓頥洞文
　　上德太宗天帝黙領希
　　景皇澤龍天帝蕩會舒氲
　　玄道通聖天帝房度炎暉
　　育神感思天帝揚奚令傍
　　中靈真鑒天帝秀熏瑶
　　丹練神正天帝呼甄蘄臻
　　　西方八天
　　瓊真嚴麗天帝祚梁十孫
　　奏仙希福降玄天帝鐸華息因
　　參尾元神天帝卓趾無辰
　　大千仁靜天帝頂空真魂
　　玄道化儀天帝師慶祠温
　　慶陽德廣天帝肇伯元
　　咸行慶福天帝巫羗李容
　　髙靈宣智天帝畢童井機
　　　北方八天
　　玄靈澄意天帝了洞微公
　　寳驛定真天帝乙安化宜
　　四明玉龍天帝昭章北玄
　　承華望極天帝抱沖胡捐
　　寳運洞神洪濟天帝越覩誥
　　霄極啓元露沖天帝祖昌明
　　太無瑩神天帝鐸柱演邦
　　凝化絡雲天帝眄索部喑
三十二天三十二帝諸天隱諱諸天隠名天
中空洞大赤靈文諸天隱韻太極之音太㝠
之尊太空之神玄氣真魔大赤之靈神氣和
合變化太清无量之奥深不可詳敷落靈文
普度天人今日欣慶受度歷關諸天請滅三
惡斬絶地根靈文佩受名列太玄真王監舉
無拘天門東斗生識西斗受命北斗分神南
斗得性中斗意真五官以正青帝玉字白帝
金文赤帝丹芒黑帝玄晶黄帝成意飛神召
靈青文神王震氣鳴空赤文神王摧伏魔凶
白文神王風火擊衝黑文神王萬滯開通黃
文神王元化興隆五文神王大赤之雄變化
靈文萬神之宗飛行鼔從總領仙兵麾幢鼓
節遊行太空大明赫奕諸天齊功佩服靈文
嚴攝北酆神王受命普掃不祥玉兕殄醜金
獸四衝火兵前驅神首仗旛朱鳳流鈴煇電
騰煙雲雷奮擊緑齒玃吞敢有干試拒遏靈
文金鉞前戮威劔後刑屠割鬼爽風火無停
千千截首萬萬戮魂魔無干犯鬼無祅精三
官北酆明檢邪源不得容隱金馬驛呈普告
無窮萬神咸聽三界五帝列言上清
　　　太清大赤天靈文寳章之篇
　萬形主太空出入如

　飛龍名空太無體空

　無浩難窮三界萬千

　劫倏忽淪爲空大赤

　猶心象生滅茍取容


　心空無二門心盡亦

　歸空兆如念道真滅

　境空無通玄元始三

　清是爲三妙空大赤

　心想盡玄影尚矇朧

　此爲第三觀玄炁太

　清宫心空見無色玄

　影杳無蹤自然識法

　體靈光合神風超登

　元境上縹緲禹餘中


　　朱書青箔上三元日然爲灰以東流水
　　服之役使鬼神坐知長生神仙佩之則
　　石神稽首所向皆遂悟其㫖則得道登
　　真也
玄氣受鍊真火洞燔九萬九氣變爲赤文六
六數滿天元乃成玉樓丹闕飛觀神京昔在
玄胞初龍末康眇眇億劫混沌之中上無其
色下無其淵風行空内積剛爲堅堅性爲金
金露流泉泉爲白水即受金淵金水凝結化
地生天天上天下無幽無㝠無形無影無極
無窮溟津太扑遼廓無光大赤靈文運度自
然元始安鎮丹元上篇赤書玉字火鍊龍文
保制劫運使天長存玄氣彌羅萬範開張元
精流演三十二關輪轉無色上入泥丸周回
十方履火蹈泉旋斗歷箕回度五常白雲化
液玉露玄霜三十五分總氣上元八景冥合
氣入玄玄玄中至靈聖母元君汎景紫虚嘯
詠洞音金華合氣流運雲宮玉音化景靈燿
廻風太清上化鬱秀八騫千和萬合自然成
真真中有神長生大君金闕至玄無英白元
華陽玉妃太乙上真九宮司命桃康合延執
把靈文保命生根上遊上清出入華房八冥
之内細微之中下鎮人身泥丸絳宫中理五
氣混合百神十轉廻靈萬氣齊仙仙道貴生
生氣度人上開八門飛天法輪罪福禁戒宿
命因縁普受開度死魂生身身得受生上聞
諸天諸天之上各有生門中有空洞謡歌之
章真王靈篇辭參髙真
　　　第一玄氣生大赤天飛空之音
赤黑相半其名曰玄隂微陽妙
復名太元浩空無染本物明白
比此光空以名自攻赤黑來居
玄氣乃敷玄爲隂陽邈未開圖
隂盡則赤大赤是都上清之下
種民之上統十二天太上之廬
第三氣觀道境天衢如兆行道
慾盡影餘心空未盡影跡不除
於道未徹爲空所拘故號太清
九仙之庭絶影去女道乃可見
爾若不知真徒爲棲山林大赤有靈文
詠之駕颷輪
　　　第二大赤天爲太清仙境之章
神氣浩浩純陽發煙真火鍊之
赤玉爲天火色未靜大赤有名
火去真存寥寥太清丹瓊爲闕
紫雲爲庭峩峩大赤中上連玉都京
太上黃錦衣汎景流金鈴左命九龍駕
右策轡神虎風雨來導前鐘鼓爲後部
三界諸天魔叩首祈真度隂陽正下埃
萬物由鼓舞大赤有靈文髙靈咸所慕
　　　第三靈文神化真王歌曰
玄氣如破縷乗風類遊龍飄飄飛太空
九陽生其中無然大赤色屈曲斜方弓
結空乃成字靈文體髙沖皇人按紫筆
宛與天真同符書䇿萬神度人功無窮
兆能起心信佩服仰霄穹咽服召元氣
玉津自流通胃池生絳煙骨節磨青銅
六丁來奉巾變化幽冥宗嘯歌升太清
神行本無蹤
此三界之上飛空之中真王歌音音参洞章
誦之百徧名度南宮誦之千徧真王保迎萬
徧道備飛升太空過度三界位登仙公有聞
靈音眞王敬形敕制地祇侍衛送迎拔出地
戸五苦八難七祖升遷永離泉關魂度神霄
受鍊更生是謂无量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝大赤靈文隱祕
之音和天安地禳鎮國家佩服致真却災除
殃上輔道化保民無疆皆是大梵之言非世
上常辭言無韻麗曲無華宛故謂玄奥難可
尋詳上天所寳祕於神霄玉清玉府經室東
藏道君行教應運下傳若有至人齎金寳質
心依舊格告盟玉清然後而付焉
道言大赤靈文三氣之宗濟度垂死無所不
成夫天地運度否終日月五星虧盈至聖神
人休否末學之夫疾傷凡有此災同氣皆當
齊心修齋六時行香十徧轉經福德立降消
諸不祥无量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法以大赤靈文丹書青素
佩之或著心前魂神俓上南宮隨其學功計
日而得更生輪轉不惑便得神仙
道言夫天地運終星宿錯度日月失明四時
失度隂陽不調國境有災鬼氣流行殟疰疫
毒兆民死傷師友命過親愛終亡皆當修齋
行香誦經夫齋戒誦經功德甚重上消天災
保鎮帝王下禳毒害以度兆民生死受賴其
福難勝故曰无量普度天人
道言凡有是經能爲天地帝主兆民行是功
德有災之日發心修齋行香誦經十過皆諸
天記名萬神侍衛右别至人剋得爲聖君金
闕之臣諸天記人功過毫分無失天中真王
亦保舉爾身得道者乃當洞明至言也
諸天中大梵隱語无量音道君譔
元始大赤靈文中篇
　　　東方八天
　　伊檀抱時碧泉淇昧洞關岐都
　　偃竺䖍回燿元仙址殿凝微師
　　建扈猶略慈卭引機卓利復究
　　淵増條約爰邦趨頻道鍊息嶽
　　氣綿玄黄運冥部方淨壯韓府
　　披維履剛
　　　南方八天
　　精童浮曦七映瓊池定獎氣馬
　　了澄玄漪華貫遘液魄拱神棲
　　柔瑩濯澤芒忽閟持亮豫恕游
　　謹濟莫常歛索妙咸沖𨓜揚頥
　　紫山太無信思功宜問仙晃朗
　　丹明玉微
　　　西方八天
　　靜無何爲守神完煇浩爛疊熒
　　結化崑䋿道育精傳溢鳴時譔
　　天醴自波玄煇光河封命錫圖
　　隂平校魔制泉部鋒馘凶斬祅
　　文靈敕真護帝金闕候海聽虚
　　質誠介膺
　　　北方八天
　　斗維携丑理言變仙實交烜赫
　　氣豐玄泉把珞迎漠奠區隨垣
　　命蒂九齒辨驛祠綿蟾滋合華
　　斗氐交車韓司少元丘資始房
　　判漫曹令角新辭盤月鄙杜宫
　　縢明阮光
道言此諸天中大梵隱語无量之音舊文刻
書大赤天丹闕之上以司天地之政輔隂陽
之化制命萬靈字皆廣長一丈天真皇人昔
書其文以爲正音有知其音能齋而誦之者
諸天皆遣赤天神王下觀其身書其功勤上
奏神霄萬神朝禮地祇侍門大勳真王保舉
上清道備剋得遊行三界昇入金門此音無
所不辟無所不禳無所不度無所不成天真
自然之音也故誦之則靈文見空紫雲滿室
百神侍軒萬仙朝禮佩之則上帝降䇿八景
登晨服之則五藏混交玉精流傳三元歡樂
寳氣凝祥體之則神遊太清身御赤氣妙合
太無道超萬有分形千億坐在立亡琳琅振
響十方粛清河海靜黙山嶽吞煙靈魔畏伏
招集群仙虚明合玄神化自然冥慧洞清浩
劫無遷也

元始无量度人上品妙經卷之十

















靈寳无量度人上品妙經卷之十一地一
　　　玉明運度品
道言昔於空碧天中玉霄景明大寳嚴土受
元始度人玉明運度无量上品元始天尊當
說是經周迴十過以召十方始當詣座天眞
大神上聖髙尊妙行眞人無鞅數衆乗空而
來紫霞揚暉絳華舒彩鳳輿龍駕雲蓋霓輪
蔭景含晶五色洞映煥麗太空九日九夜諸
天日月星宿晨霞徊燿駐機停綱玉璇凝光
金𢖍息運神風靜籟雲收海嶽六氣順明一
國地土山川林木緬平一等無復髙下土成
玉明碧無異色衆眞侍座元始天尊玄坐空
浮寳萼叢金九眞鳯氣之座說經一徧諸天
大聖同時稱善是時一國男女年壽隆長無
有災夭說經二徧水騰火降刑害不生說經
三徧六氣調平寰區安靜說經四徧天飛妙
香徧空浮蓋說經五徧山澤呈瑞玉瑩珠游
說經六徧悟生死根神證眞境說經七徧欲
界種民盡除塵染說經八徧五運均化萬物
茂昌説經九徧天光下矚幽府開明說經十
徧普解運度深得法門是時一國是男是女
莫不傾心皆受護度咸得長生
道言是時元始天尊說經一徧東方无極无
量品玉明運度至眞大神無鞅之衆浮空而
至說經二徧南方无極无量品玉明運度至
眞大神無鞅之衆浮空而至說經三徧西方
无極无量品玉明運度至眞大神無鞅之衆
浮空而至說經四徧北方无極无量品玉明
運度至眞大神無鞅之衆浮空而至說經五
徧東北无極无量品玉明運度至眞大神無
鞅之衆浮空而至說經六徧東南无極无量
品玉明運度至眞大神無鞅之衆浮空而至
說經七徧西南无極无量品玉明運度至眞
大神無鞅之衆浮空而至說經八徧西北无
極无量品玉明運度至眞大神無鞅之衆浮
空而至說經九徧上方无極无量品玉明運
度至眞大神無鞅之衆浮空而至說經十徧
下方无極无量品玉明運度至眞大神無鞅
之衆浮空而至十徧周竟十方无極玉明運
度天眞天神一時同至一國男女傾心歸仰
遥見元始升座說法散大光明照徹无量諸
天世界一國男女及諸天人其數無窮各居
一天住一化境各各神聽恭聞天尊玉音響
徹宣說微妙玉明運度之法即各相謂而共
議言元始天尊今說玉明運度之法大小劫
量窮盡之數我知一切天人生死根本悉由
運度運度之數本於隂陽隂陽之氣即是生
死陽氣爲生隂氣爲死既從隂陽轉此生形
便有生死運度之數我若得道升入無形超
過隂陽即無生死及以大劫小劫運度之數
我等大衆各各運心齊赴空碧大寳之天請
聞至要玉明運度何以修行出離隂陽得免
生死證妙有身爲大法王度諸衆生出大劫
海來者有如細雨宻霧無鞅之衆迮國一半
土皆偏陷非可禁止於是元始懸一寳珠大
如黍米在空玄之中去地五丈元始登引天
眞大神上聖髙尊妙行眞人無鞅之衆俱入
寳珠之中天人仰㸔惟見拂拂從珠口中入
既入珠口不知所在元始即見神變珠内廣
大含受十方諸天一切國土於大衆中出紫
金光明作七種色一一色中出妙香雲徧滿
珠内回青蓮目俯眄大衆攬百寳雕龍瑞玉
之几德音和暢悅豫而言告大衆曰玉明者
天之才名也言此萬天各運度運度不息生
死不止一切天人困於有爲無爲勤勞休息
之見墮在運度棄道徳海入生死流皆由衆
生心有取捨斷習諸見貪欲喜怒入隂陽之
煆運度遷易萬生萬死不造無形不識道體
我今宣示法要光明運度運度者天地之數
也一隂一陽天地之根生死之根氣有終始
故有運度之數天數三十年一小變百年中
變五百年大變三大變爲一紀三紀爲大備
六千年矣天圓十二綱地方十二紀天綱三
百六十日運關一周地紀三千三百日推機
一度天運關三百六十周爲陽勃三百年地
推機三千三百度爲隂蝕三萬年也九千九
百度則天地氣交爲九萬年名曰大陽九大
百六爲大劫運度小陽九小百六小劫運度
亦如之大運度之時天氣窮於太隂即爲火
地氣極於太陽即爲水二氣相反萬物消化
然後元氣復合更爲混沌此名劫數運度也
大劫之未水火之災上至三界之上下極九
地之下並得化滅毫末無遺以是隂陽二氣
所生故隨二氣化滅三界之上四民之天及
我所都三清大羅之城極道之境水火不及
災數不至出隂陽生死二氣之外九大運爲
一劫八十一萬年爲大運度九萬年爲小劫
爲小運度大劫運度既終我所流布金文玉
字龍章鳳書一切經典皆還大羅玉京混沌
重判眞文復出聖人流通再傳下世一切衆
生能厭生死斷諸染著世間習氣令此神氣
妙合太空空體自然不屬隂陽自無生死𢍆
此妙空應念現相升入無形運度終盡飛昇
大羅出三界地永離生死克證道位得爲天
眞方名得道一切衆生以學道故住於小乗
或壽限永劫飛行徃來分形散影乗駕龍鳳
此皆執著未名漏盡大衆聞語皆出三空證
上眞道國人廓散地還平正無復欹陷
元始即於寳珠之内說經都竟衆眞監度以
授於我當此之時喜慶難言法事粗悉諸天
復位倏歘之間寂無遺響是時天人遇值經
法普得濟度全其本年無有中傷傾土歸仰
咸證至眞殺害嫉妬婬盗貪欲憎𡜍種種業
心悉淪爲空不見隂陽不有生死言無畏愛
口無願幸齊同慈愛異骨成親國安民豐欣
樂太平經始出教預有至心一國以道宗奉
禮敬皆得度世
道言元始天尊說經中所言並是玉明上帝
内名隱韻之音亦是魔王内諱百靈之隠名
也知元氣爲生死之根見隂陽爲生死之門
生死所因是由運度運度不起即無生死得
道成眞體合太空永離生死超淩三界非世
之常辭上聖已成眞人通玄究微能悉其章
誦之十過諸天遥唱萬帝設禮河海靜黙山
嶽藏雲天關不行地機不動運度休止人得
長生群魔束形鬼精滅爽迴骸超死白骨成
人至學之士誦之十過則五行順常隂陽無
傷運脩度永福樂壽康魔精䘮眼鬼祅滅爽
濟度垂死絶而得生所以爾者學士至人氣
拘隂陽體未洞眞召制十方威未制天政徳
可伏御地祇束縛魔靈但却死而已不能更
生輕誦此章身則被殃供養尊禮門戸興隆
世世昌熾與善因縁萬災不干神明護門斯
經尊妙獨歩玉京度人无量爲萬道之宗巍
巍大範徳難可勝
道言凡誦是經十過諸天齊到運度開光沈
滯㝠識辭隂希陽億曽萬祖幽魂苦爽皆即
受度上升朱宫格皆九年受化更生得爲貴
人而好學至經功滿德就皆得神仙飛昇金
闕遊宴玉京也上學之士修誦是經皆即受
度飛昇南宫世人受誦玉明降氣生道來居
則延壽長年後皆得作尸解之道魂神暫滅
不經地獄即得返形遊行太空此經微妙普
度無窮一切天人莫不受慶无量之福生死
䝉惠上天所寳不傳下世至士齎金寳效心
盟天而傳輕泄漏漫殃及九祖長役鬼官侍
經五帝玉童玉女各二十四人營衛神文保
護受經者身
道言正月長齋誦詠是經玉明東旋運度丁
壬生德開光九眞簡名太乙青符拔度幽扃
爲上世亡魂斷地逮役度上南宮七月長齋
誦詠是經玉明西經運度乙庚肅氣結金龜
臺浚靈白素玉符鍊治兆形身得神仙諸天
書名黃籙白簡削死上生十月長齋誦詠是
經玉明北上運度丙辛正氣成龍紫庭命仙
帝眞玄告輔帝長生爲國王帝主君臣父子
安鎭國祚保天長存世世不絶常爲人君安
鎭其方民稱太平八節之日誦詠是經玉明
合暎運度允寜冲氣分華八門開明神虎赤
書䇿號帝階得爲九宮眞人本命之日誦詠
是經玉明保命運度千齡斗宮奏功録兆成
眞七元寳章星流太淵魂神澄正萬氣長存
不經苦惱身有光明三界侍衛五帝司迎萬
神朝禮名書上天功滿德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐碧緑白三色雲
　氣之中内外蓊㝠有青龍白虎朱雀玄武
　師子白鶴羅列左右日月照明洞煥室内
　項生圓象光暎十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各六十四人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前畢
　引炁三十二過東向誦經



元始无量度人上品妙經
元始洞玄靈寳本章玉明運度上品妙首曆
數度人百魔隱韻離合自然混洞太无九空
道祖元氣内廓玉明暎玄元分爲二隂陽乃
全役氣運神无无上眞元始祖劫運度諸天
八九六七劫運無窮太隂生火太陽爲水五
行反傳開明三景是爲天根玉明梵景惟道
爲身運度推移五色乗天玄光成篆火錬爲
文五色定位流霞結篇五文列象普植神靈
無文不光無文不明無文不立無文不成無
文不度無文不生是爲大梵天中之天鬱羅
蕭臺玉明上京上極无上大羅玉清眇眇劫
仞若亡若存三華離便大有妙庭金闕玉房
森羅淨霐神霄梵氣周回十方中有度人不
死之神中有南極長生之君中有玉明運度
司馬大神中有好生韓君丈人中有南上司
命司録延夀益筭度厄尊神回骸起死无量
度人今日校録諸天臨軒
東方无極飛天玉明主運神王長生大聖无
量度人
南方无極飛天玉明主運神王長生大聖无
量度人
西方无極飛天玉明主運神王長生大聖无
量度人
北方无極飛天玉明主運神王長生大聖无
量度人
東北无極飛天玉明主運神王長生大聖无
量度人
東南无極飛天玉明立運神王長生大聖无
量度人
西南无極飛天玉明主運神王長生大聖无
量度人
西北无極飛天玉明主運神王長生大聖无
量度人
上方无極飛天玉明主運神王長生大聖无
量度人
下方无極飛天玉明主運神王長生大聖无
量度人
十方至眞飛天玉明主運行度神王長生度
世无量大神並乗紫蛟瓊色紋蚪慶霄彤雲
鳳車龍輦玉蓋金輪驂駕丹鯨玉毛金精之
獸建九氣之節十極之旛前嘯洞謡交音後
吹梵唱齊鳴仙姬素童鸞歌噰噰三皇啓塗
九老奐轅億乗萬騎浮空而來傾光回駕興
劫開生推運行度劫運無終驅隂馭陽輪轉
死生玉明丞相南昌上宰樞機列眞韓司主
録監生主死靈魔大神運度數元彌綸六虚
水火兵災料别種人執籙把籍齊到帝前隨
所應度嚴校諸天普告三界无極神郷泉曲
之府北都羅酆三官九府十二河源上解祖
考億劫種親疾除罪簿落滅惡根不得拘留
逼合鬼羣元始符命時刻昇遷北都寒池部
衛形魂制魔保舉度品南宮死魂受鍊仙化
成人生身受度劫劫長存隨劫輪轉與天齊
年永度三塗五苦八難超淩三界逍遥上清
上清之天天帝洞虚無色之境梵行
　　　東方八天
　　蒼室眞符天帝曲臺祕鉉
　　玉靈至玄天帝殿庸就孚
　　寳洞元極天帝伯史頓千
　　正志明仙天帝素綱履微
　　九眞義需天帝羊池空
　　平維重華天帝赤師匠威
　　神液鍊珠天帝鎭民具萊
　　清都九龍天帝賛雲次章
　　　南方八天
　　彤京降輿天帝浩緒純燿
　　融煇舒眞天帝變玄婁堪
　　浩極升炎天帝回俞務元
　　湛定无極天帝略府臯徊
　　咸利開明天帝卓渾斯彊
　　丹靈思眞天帝治靜基
　　嚴上簡奏天帝寥區馳光
　　眞光梵輔天帝溢爽杜蘄
　　　西方八天
　　律檢萬魔天帝輔龍九飈
　　金景浩靈天帝太微丙思
　　素奏曲晨天帝邀夫直闌
　　神虎威章八極天帝堲車翔
　　明度修劫天帝掌覺平
　　瓉登𧵥盟天帝巫雲慈仙
　　陽府禀制天帝梁華美經
　　勑録群魔天帝轉延沙侯
　　　北方八天
　　玄靈感華天帝懷昉指濵
　　節車問方天帝彭定思將
　　鍊明玉宸天帝慮慈景遷
　　靈關制神啓隂天帝建兠式南
　　洞白廣功元化天帝衍第嗣羅
　　振景耀光天帝輔章𩒫行
　　北嚴護元天帝學儲佐祠
　　歷度定運天帝超湟敬通
三十二天三十二帝六十四重玉明運度周
回終始法象綱維隂陽復起劫劫相因生化
不息諸天隱諱諸天隱名天中空洞自然靈
章諸天隱韻玉明之音玉名之尊玉明之神
九陽梵境運度之靈變化上清无量之奥深
不可詳敷落神眞普度天人今日推演運度
理死别生會道之妙無形爲眞與空爲一隱
祕常名神變岀沒自然之靈過度水火大劫
刀兵身有金色堅固無傾欣慶受度歷關諸
天請超三空絶隂陽根飛度五戸名列太玄
眞魔監舉無拘天門東斗受識西斗鑄形北
斗禀慧南斗運心中斗大空是道眞形青帝
顯色白帝明空赤帝動覺黑帝玄通黄帝意
運感合變生青運眞王木劫諦阿赤運眞王
火劫部喃白運眞王金劫剛嵯黑運眞王水
劫湮羅黄運眞王土劫神丘五運眞王萬神
之宗抑張運度時刻不容飛行鼓從緫領神
兵麾旙鼓節遊觀太空威號赫奕諸天齊功
超度劫運嚴攝北酆眞王受命普掃不祥素
虎吐毒天馬四張赤甲前驅大殺仗旛擲火
萬里流鈴八衝敢有干試拒遏上眞金鉞前
戮巨天後刑屠割鬼爽風火無停千千截首
萬萬翦形魔無干犯鬼無祅精三官北酆明
檢鬼營不得容隱金馬驛呈普告無窮萬神
咸聽三界五帝列言上清
元洞玉曆紀劫重關肇維元始生育天地混
沌成合其數億千自有元氣合混已來其世
莫量眇眇億劫爰龍達康玉明圎虚運度相
期太一含運其形自然蕩蕩空景大道之元
生化二景胞胎兩儀此道至妙世莫之知運
度周極玉明成形大氣泛景或浮或沈眞土
傳之狀如卵圓中行運度萬匝無偏五行之
中運度爲先玉明爲色元氣成淵其理如蒸
氣升爲露降則爲泉神風鼓之鍊爲眞鉛鉛
爲金祖以金爲天運度左行九萬九千五運
成度九萬九千復代於水水行於天九地洑
流崑山湧泉天上天下無幽無㝠無形無影
無極無窮溟𣸉大道遼廓無光赤明開圖運
度自然行運合度六氣成天動有差忒萬物
否焉玉明之數運度所傳元始安鎭敷落五
篇赤書玉字八威龍文保制劫運使天長存
梵氣彌羅萬範開張元綱流演六十四天輪
轉無色周迴十方旋斗歷箕運周四傍迴度
五常三十五分緫氣上元爲玉明郷八景㝠
合氣入空玄玄空太皇上帝髙眞汎景太霞
嘯詠洞章金眞明郁流響雲營玉音攝氣靈
風聚煙紫虚鬱秀輔翼萬仙千和萬合運度
周身天運合人自然成眞眞中玉明長生大
君青霞公子東華帝君皓青帝妃白元尊神
紫庭太一司命眞君桃康合延玉光紫靈執
符把籙保命生根上遊上清出入華房八㝠
之内細微之中玉精流液下鎭人身泥丸絳
宫中理五氣混合百神十轉回靈萬氣齊仙
仙道貴生無量度人運流八門飛天大梵之
輪運旋明晦轉推死生罪福禁戒宿命因縁
普受開度死魂生身身得受生上聞諸天諸
天之上各有生門中有空洞謡歌之章眞王
靈篇辭參髙眞
　　　第一玉明飛空之音
寥寥始青萬劫之名染空成碧
變玉柔明爲九氣毋是諸天根
湛然景霄髙暎青林上交雲騫
枝覆萬天眞霞千縷金色萬重
是皆天章震撼神風帝眞九老
神仙眞人岀没顯見在此天中
一葉寳書八會之言嘯歌洞音
以滅萬凶聞此玉明㫖得道無終窮
　　　第二玉明運度之章
髙清之運九氣爲防旋斗歷箕
周行五方順生逆死載此百昌
五運行度始於隂陽隂陽造化
有數有名名數之域生死之程
氣之流運三界成輪運度所召
流轉無停天堂之樂地獄之苦
皆未爲道業果所因胡不爾思
鍊性如空空無所空妙非形容
須㬰億劫千載嬰童超過隂陽
出離五運無有生死是眞永命
我運此章開兆之心世欲汩汩
載浮載沈但存兆心量與空合
乆而自定隱于太漠出爲眞人
福極寥廓坐證髙宸玉池金閣
　　　第三玉明眞王歌曰
九天如壘𠋣此仭臺蕭羅寳層
玉關封開華房蘂宫含珠吐茸
丹碧萬縷光纒六龍運度綱紀
神梵爲理玉明蕩蕩中包九清
號曰虚皇不夜之庭兆若爲眞
當證無形運度不拘以道爲身
神通變化惟意所成兆欲知之
内去五欲虚光無留與道爲儔
長生無爲眞人同遊玉音爲此歌
用作慈悲舟捨此生死岸上升崑崙丘
日月如跳丸安能使人憂
此三界之上飛空之中眞王歌音音參洞章
誦之百徧名度南宫誦之千徧眞王保迎萬
徧道備飛昇太空過度三界位登仙公有聞
靈音眞王敬形勑制地祇侍衛送迎拔出地
戸五苦八難七祖升遷永離三宮魂度朱陵
受鍊更生是謂无量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈眞王隱
祕之音天體玉明自然髙凝運度成劫流浪
死生眞人獨立邈爾無形不墮諸有不渉智
情混洞純一道從是生三境逍遥永劫太平
皆是大梵之言非世上常辭言無韻麗曲無
華宛故謂玄奥難可尋詳上天所寳祕於玄
都髙上神霄玉清玉府經堂東室道君行化
運當壬辰依科以傳若有至人齎金寳質心
依舊格告盟神霄膝行露丹然後而付焉
道言夫天地運度否終日月五星虧盈至聖
神人休否末學之夫疾傷凡有此災同氣皆
當齊心修齋六時行香十徧轉經福德立降
消諸不祥无量之文普度無窮
道言夫末學道淺或仙品未充玉明氣窮天
度終盡運應滅度身經太隂臨過之時同學
至人爲其行香誦經十過以度屍形如法即
太一回旗無英命旛公子度符玉明運還魂
神徑上南宮隨其學功計日而得更生輪轉
不惑便得神仙
道言夫天地運終星宿錯度日月失明四時
失御隂陽不調國土歳災兵饑鬼盗疫毒流
行兆民死傷師友命過族系殞亡亦當修齋
行香誦經夫齋戒誦經功德甚重上消天災
保鎭帝王下禳毒害以度兆民生死受頼其
福難勝故曰无量普度天人
道言凡有是經能爲天地帝主兆民行是功
德有災之日發心修齋燒香誦經十過皆諸
天記名萬神侍衛右别至人克得爲聖君金
闕之臣諸天記人功過毫分無失天中眞王
亦保舉爾身得道者乃當洞明至言也
諸天中大梵隱語无量音道君譔
元始靈書中篇
　　　東方八天
　　瀕陽釜箕嶽直玄萃羗除明梁
　　檀樂卷懟蓬仇仙畿麗璠烈蛻
　　瀹鍊矜瓖房稽來呈閏益果旅
　　瓓琳定迎徧慈侯謀品江條司
　　鍔熾班秀庇場仵基頌南歷乙
　　奔暘蝕微
　　　南方八天
　　霞賞烈起汶瀘弼眞華師雲篝
　　𠅘洎頓回想芒屢延伯騤辭叚
　　液兟殿伾符決霞觀鮑嶧荃侣
　　報瀛冥投注煙翹咸冕童胎筭
　　荘僖劫飛峒綿祖𠈉略元清巒
　　月騎由鴈
　　　西方八天
　　光編伏壘赫蠢補新窈蕩振索
　　韞龍紀臣儔希輔蒼閱賈實瓊
　　河樞燕庫庭齊止青燿慮勑隨
　　兵圖緫籍鉤戈承威火律延力
　　嵩神楚苓閬覩府京宿足斗韓
　　興生遄呼
　　　北方八天
　　玄洞逸剛氣車無疆妙指勤旅
　　八景靜昻電口漏脉擎支昆黄
　　賫頒九辰蕭慈孥閑逺無聽情
　　寒盧瑩鮮空靈海昌流煙蒙山
　　冪器拱玄喻華詛仙南奎秉神
　　寥放寂顏
道言此諸天中大梵隱語无量之音舊文刻
書玉明之門中玄左臺天關地機之上以正
五劫九成十壊水火金木之運以行三光五
辰流演星宮宿舍遲伏留逆之度天運星度
以紀劫數大小陽九百六始終之次小極三
百六十有五日大極八十一萬或九千九百
九十億氣之数天官運籌布筭候氣觀象按
曆奉圗以知玉明之運度運度畢於隂陽隂
陽根於生死生死流轉因隂陽爲之駟能釋
念於虚滅心於無氣合於漠神合於空兆之
介然之形鍊之如素如光如影如風如不可
容則身之質礙如蛇有蚹如蜩有翼當委衣
而登眞也字皆廣長一丈天眞皇人昔書其
文以爲正音有知其音能齋而誦之者諸天
皆遣主運度眞官下觀其身書其功勤上奏
諸天萬神朝禮地祇侍門大眞王保舉上
清道備克得遊行三界升入金門此音无所
不辟无所不禳无所不度无所不成天眞自
然之音也故誦之致天吏下觀上帝遥唱萬
神朝禮三界侍軒羣祅束首鬼精自亡琳琅
振響十方肅清河海靜黙山嶽吞煙萬靈振
伏招集群仙天无氛穢地无祅塵𡨕慧洞清
大量玄玄也



元始无量度人上品妙經卷之十一










靈寳无量度人上品妙經卷之十二地二
　　　隂陽化生品
道言昔於太素皇極天中紫晨流光大善明
土受元始度人隂陽化生无量上品元始天
尊當說是經周回十過以召十方始當詣座
天眞大神上聖髙尊妙行眞人无鞅數衆乗
空而來碧雲凝暉紫金交暎瓊花四集天籟
成音丹玉眞輿金華寳輦錦霞垂䕃絢彩蔚
彰三素擁輪九眞齊轡七日七夜儀璘交照
五緯澄明瑞霧騰空鬱林藹秀一國地土山
川林木緬平一等无復髙下土澤紺潤蘂闕
飛霞衆眞侍座元始天尊玄坐空浮五色師
子之上說經一徧諸天大聖同時稱善是時
一國男女明悟生機不天天壽說經二徧隂
陽合德玄醴昇和說經三徧飛仙蹈空靈眞
布籙說經四徧神龍奮迅隂惡蠲消說經五
徧緑室生煙神䆫照徹說經六徧卷芽甲拆
陽德冲晞說經七徧生道普圎相儀周足說
經八徧靈光垂䕃泉曲䝉恩說經九徧諸天
諸地品彚生成說經十徧衆眞監盟顯示大
法是時一國是男是女莫不傾心皆受護度
咸得長生
道言是時元始天尊說經一徧東方无極无
量品元化大神无鞅之衆浮空而至說經二
徧南方无極无量品赤晶大神無鞅之衆浮
空而至說經三徧西方无極无量品素威大
神无鞅之衆浮空而至說經四徧北方无極
无量品鬱微大神无鞅之衆浮空而至說經
五徧東北无極无量品鎮極大神无鞅之衆
浮空而至說經六徧東南无極无量品風輪
大神无鞅之衆浮空而至說經七徧西南无
極无量品太霄大神无鞅之衆浮空而至說
經八徧西北无極无量品廣運大神无鞅之
衆浮空而至說經九徧上方无極无量品髙
玄大神无鞅之衆浮空而至說經十徧下方
无極无量品執成大神无鞅之衆浮空而至
十徧周竟十方无極天眞大神一時同至一
國男女傾心歸仰執持寳幢花蓋紛委雲騶
風騎億萬咸集仰佇天尊敷演隂陽化生微
妙大法无鞅之衆雜沓一國地發金玉惠露
敷空於是元始天尊於眉間飛出日月之光
九芒十華大如弹丸去面九尺騰躍上下光
芒激射須㬰徧滿天地十方世界混然一色
天人聖衆凝瞻不捨日月交暎化成一珠元
色殊特見者驚異於此珠中出見天文大字
玉書眞圗龍鳳寳章龜蛇之勢廓落罙布又
於珠光之中見層觀危樓數仞鳳臺麟閣琪
林華彩融麗碧虚去此地境懸停百丈元始
登引天眞大神上聖髙尊妙行眞人十方无
極隂陽化生至眞大神无鞅數衆俱入神珠
之中天人仰看惟見拂拂從珠口中入既入
珠口不知所在國人廓散地還平正无復欹
陷元始即於神珠之内寳殿之中請命諸天
上帝統御隂陽調育化生諸天天尊八方眞
宰五老帝君長生大君東極紫晨上宮青華
帝君皓眞金庭祖炁元皇南曦昊靈玉眞北
玄水帝中黄太眞玉華靈妃太玄炁毋九靈
太妙隂陽化生萬道元毋髙皇帝尊列坐其
上十方暎見如隔瑠璃光炁合冥空歌揚音
其聲宛雅風和飄襲萬物遂成元始天尊顧
眄仙衆旋觀勝妙萬天敬禮龍騰虎擲化見
五輪紫金光明圎象即撫流雲山水蔚翠離
羅之帔攬雕瓊結珠金眞飛光之几宣告衆
眞曰此天文大字乃隂陽元根恍惚爲門神
爲化本炁是生因隂陽二物元本无名以其
相求變化所通一浮一沈一順一逆一剛一
柔一内一外一隂一陽一龍一虎含孕構精
故乃化生太虚太虚生太无太无生太洞太
洞生太空太空生太漠太漠者在空玄无極
之表交變隂陽以生二儀二儀生三才三才
生萬物三界具備仙眞分立金闕玉都百萬
宫室山嶽列峙河流海澄此乃元始造化大
器之旨而諸天上帝髙眞帝主仙聖賢哲亦
從北生下至九府北酆泉扄九地鬼神魔帥
亦同其道至若人昇爲仙轉凡成聖證位眞
階亦如隂陽造立天地以隂陽龍虎逆順修
之可以神炁鍊形形鍊爲炁炁鍊合神鍊神
合元以无合道乃爲髙眞眞神飛化洞入自
然以化以生與道同體謦欬萬劫億載夜旦
爾不能悟輪轉諸業受苦報對皆由不知隂
陽生成之妙造化大器之由也又有取隂陽
之精升降水火左日右月中涵太无流運九
九凝爲紫華爾能服之合景飛昇上朝太清
此亦隂陽化生外景至和之道隱諱玄𧷤詳
著金簡玉冊之内封於玄都玉京髙上眞王
玉清之府東華寳韞之内浩劫一開度人无
量元始即於神珠之内說經都竟衆眞監度
以授於我當此之時喜慶難言法事粗悉諸
天復位倏歘之間寂无遺響是時天人遇值
經法普得濟度明悟化生壽與天長傾土歸
仰咸見迫元化性化見化理化明化因生神
生炁生精生動生物身有玉光聲洞靈音齊
同慈愛異骨成親國安民豐欣樂太平經始
出教一國以道預有至心宗奉禮敬皆得度
世
道言元始天尊說經中所言並是諸天上帝
内名隱韻之音亦是上聖髙尊隂陽化生眞
王内諱百靈之隱名也非世之常辭上聖已
成眞人通玄究微能悉其章誦之十過諸天
遥昌萬帝設禮天波泛瑞紫海凝煙日月吐
輝璇璣迴燿群魔東形鬼精滅爽回屍起死
白骨成人至學之士誦之七過則五帝侍衛
三界稽首魔精䘮眼鬼祅滅爽濟度垂死絶
而得生所以爾者以隂陽化生究其本始續
絕繼傷還得性命之根以道爲父以德爲母
以神爲師以生爲主穢炁普消體漸洞眞召
制十方威制魔靈伏制地祇束縛妖爽但却
死而已不能更生輕誦此章身則被殃供飬
尊禮門戸興隆世世昌熾與善因縁萬災不
干神明護門斯經尊妙獨歩玉京度人无量
爲萬道之宗巍巍大範德難可勝
道言凡誦是經十過諸天齊到億曽萬祖幽
魂苦爽皆即受度上昇朱宮格皆九年受化
更生得爲貴人而好學至經功滿德就皆得
神仙飛昇金闕遊宴玉京也上學之士修誦
是經皆即受度飛昇南宮世人受誦則隂陽
順化生道入身延壽長平後皆得作尸解之
道神魂暫滅不經地獄即得返形遊行太空
此經微妙普度无窮一切天人莫不受慶无
量之福生死䝉惠上天所寳不傳下世至士
齎金寳效心盟天而傳輕泄漏慢殃逮七玄
責役㝠官侍經五帝玉童玉女各二十四人
營衛神文得護受經者身
道言正月長齋誦詠是經上賛天地以時化
生枯林槁𠏉盡得繁榮白骨朽骸天和播精
眞液内滋赤書經營太玄生符招還百神爲
上世亡魂斷地逮役度上南宫七月長齋誦
詠是經天眞下直萬寳遂登隂化陽生革堅
膚凝五華結秀丹魂燿靈鑄鍊緑骨金髓玉
筋身得神仙諸天書名黃籙白簡削死上生
十月長齋誦詠是經玄一在前眞一在後太
一居中隂陽合湊恍愡至神混然太朴道運
日新爲國王帝主君臣父子安鎮國祚保天
長存世世不絶常爲人君安鎭其方民稱太
平八節之日誦詠是經八景聚神元炁交幷
陽施隂納質具性眞周回還返金書紀名八
門九室隨意飛昇得爲九宮眞人本命之日
誦詠是經胎眞始生生本太眞隂陽順道天
福自然魂魄保固萬炁俱仙不經干試壽曆
綿綿天元定籍大魔列言萬神朝禮名書上
天功滿德就飛昇太玄
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　炁之中内外蓊𡨕有青龍白虎朱雀玄武
　師子白鶴羅列左右日月照明洞煥室内
　项生圓象光暎十方如此分明宻呪曰
无上玄元太上道右召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經
元始无量度人上品妙經
元始洞玄靈寳本章隂陽化生十轉度人天
元隱韻混洞自然浩劫難名隂陽結精含霄
貫炁大象開明動極成炎靜極成泉陽嘘隂
吹感化兆元龍呼於虎虎投於淵龍出於火
反復化生玄波妙有虚極成形五運肇闢金
眞成天玉宮瑶闕九翠崇山内都億靈主校
萬仙玉精凝華雲章寳篇六十四體支變八
千隂陽炁交化生赤文无文不神无文不明
无文不立无文不形无文不化无文不升是
爲太梵天中之天恍惚存亡眞道推遷兆知
其妙化體爲仙仙貴長生生炁綿綿九天鳳
炁大有之山下鎭百關長谷太元百二十官
環拱太玄大行梵炁周回十方中有度人不
死之神中有南極長生大君中有東林安寳
帝君中有度世司馬大神中有好生韓君丈
人中有南上司命司録延壽益筭度厄尊神
回骸起死无量度人今日校録諸天臨軒
東方无極道憲神王長生大聖无量度人
南方无極神應神王長生大聖无量度人
西方无極炁合神王長生大聖无量度人
北方无極玄一神王長生大聖无量度人
東北无極陽範神王長生大聖无量度人
東南无極隂境神王長生大聖无量度人
西南无極正性神王長生大聖无量度人
西北无極意化神王長生大聖无量度人
上方无極感妙神王長生大聖无量度人
下方无極眞精神王長生大聖无量度人
十方隂陽化生神王長生度世元量大神並
乗瓊文紫霄玄車景燿流光之輦飛空羽蓋
碧霞回暎積珠丹輿素雲垂䕃虚轉虹輪驂
駕神鳳白虎持十華之旛建命魔之節暉暎
雲錦之斾泛蕩紫瓊之旌天龍靈獸嘯歌噰
噰元皇啓途妙行翼轅億乗萬騎浮空而來
傾光回駕監眞度生太微天帝玉闕至眞中
央黄老元素道君緫執洞章齊到帝前陶鎔
鍊化簡告諸天情識因縁五行變生三元九
署品類聖凡下校三界无極神郷太丹鬱霞
紫度炎光玉晶金馬石景中方天津帝臺冥
關扶桑交灌濯羅變合隂陽簡閱玉籍正道
明輪域於隂陽二炁交并以植萬品開化元
根生知妙元歸復神精三宫流運玉闕生華
身得神仙福及後昆拔度上世九祖七玄疾
除黑簿削落罪愆不得沈留速啓冥關虚皇
告命時刻昇遷北都寒池部衛形魂陽化其
魂隂生其形形魂合道飛度朱陵逍遥解脫
昇化種民萬生欣慶隨運長存因縁輪轉與
天齊年永度大魔干試之難超淩三界逍遙
上清上清之天天帝鬱玄無色之境梵行
　　東方八天(隂陽化生之天起於西北/兆於子位出於東北生於)
　　　(東齊於東南相見乎離成實/於西隨日之度以立天分)
　　玉華元明天帝嗣都元
　　㠊極化度天帝栁題灌生
　　萬寜重暉天帝震光理監
　　玄期燿和天帝需宻爰芻
　　會昌鬱明天帝嶽澄變徒
　　扶摇恭靜天帝飄偃停隆
　　太易洞浮天帝儔溢滋
　　玉光盈虚天帝眞玄昇
　　　南方八天
　　炎明號名天帝約逓淵圗
　　鳳炁丹華天帝治乾方超
　　朱靈彤煇天帝泰无萊
　　紫素禁理天帝龍角爓基
　　煇神仙𢍆天帝圎力寳昌
　　化應奉晨天帝梵陽尚玄
　　務猷合眞天帝鬱靈標
　　重離洞陽天帝僅宗九虚
　　　　西方八天
　　雲景利眞天帝祖璫元名
　　流輝素眞天帝保盟壽天
　　太華慶昭天帝妙羅永神
　　極肇啓宗天帝敷回正旂
　　金耀九司天帝辯伯史英
　　浩都寳光天帝靈元昌同
　　太明監化天帝三塗元
　　明梁元素天帝暎神圎
　　　北方八天
　　玉林元上天帝裔玄本英
　　合景太眞天帝嚴固永期
　　龍頥壽安天帝歸炁祖道
　　流明玉清天帝尊太液初
　　妙極周化天帝號奕太无
　　紫蓋燿離天帝㤗定惠光
　　玄凝神秀天帝杜吉元公
　　淵明澄虛天帝皛天中皇
三十二天三十二帝諸天隠諱諸天隱名天
中空洞自然靈章諸天隱韻天中之音天中
之尊天中之神天中大魔天中之靈九陽十
隂變化生根无量之奥深不可詳敷落神眞
普度天人陽胞隂胎脗固以神神爲心本心
以意行心意合道寓以強名不知自然神則
變遷途隙守之神化爲丹丹化炁祖玄化綿
綿隂施陽華鍊精保神神魂永固合景飛昇
遊宴八極結滯散開九元妙本玄境生關混
沌大劫三道交騰魔王監舉无拘天門東斗
陽精西斗隂津北斗感胎南斗授生中斗運
斡五炁混㝠青帝施政白帝布德赤帝養鍊
黑帝化育黄帝守道萬神无越青天魔王龍
燿玄格赤天魔王丹靈感發白天魔王皓華
玉澤黑天魔王神閭通徹黃天魔王朱嬰藏
月五帝大魔萬神之宗飛行三界緫領仙兵
麾幢鼓節遊觀太空澒洞隂方玄激神風九
陽元化三景羅空大小境域仙聖眞公恍惚
萬變猛馬毐龍長矛𠋣天玉杵摧峯眞符流
火焚蕩祅凶九天前征大醜按嚴列陣北都
殺鬼億千无撓隂陽各遂化生三玄九官无
使散離瓊章上奏金馬騰飛普告元窮萬炁
齊歸三界五帝大振元機
悶都洞清神光晦㝠梵行周羅雲結爲京碧
嶽浮空太倉竦庭煙徊風摇鬱壘萬神帝元
眞炁彌盈百千原於一成支爲王嬰隂道洪
化陽魂秉權九變十合金關暈聮緑䆫吐日
靈綱命仙水爲太乙形若含蓮化生大神玉
號精延錦衣瓊幘坐鎮萬天亦自隂陽化生
所傳五符瓊笈上道之元化生天地日月循
環太空九炁中有玉淵湛鏡内象星斗外𨇠
天上天下无幽无㝠无形无影无極无窮溟
𣸉大梵遼廓无光赤明開度運周自然元始
浩炁如雲如煙結空成字寳篆金篇赤書玉
符八景玄文保制劫運使天長存梵炁彌羅
萬品恢張元綱流演三十二天輪轉无色周
回十方旋斗歷箕回度五常三十五分緫炁
上元八景㝠合炁入玄玄玄爲神母隂使陽
官消息長飬動靜洪纎以不易泰以地合天
左入於右後極於先至道之機太空无關眞
一等空化生之元化極而變變極而玄玄中
太皇上景飛纒朱霞舞空嘯詠合筵金眞朗
燿流運雲宮玉章召炁玄風散煙太霄鬱秀
輔化飛仙千和萬合自然成眞眞中有神長
生大君洞房黃老青華帝君左右玉妃太一
尊神司命在心桃康運精腦膜赤文混黄元
眞无无曰玄赤文命神執符把籙保命生根
上遊玉虛出入黄庭八㝠之内細微之中下
鎭人身泥丸絳宮中理五炁混合百神十轉
回靈萬炁齊仙仙道貴生无量度人上開八
門飛天法輪罪福禁戒宿命因縁普受開度
死魂生身身得受生上聞諸天諸天之上各
有生門中有太空合變之章魔王隱文辭參
髙眞
　　　第一欲界魔王隂陽化生延壽隱訣
太一空无翛然獨居靜極生動
隂陽乃育陽火隂水流運周足
中以大和萬炁齊鮮㝠通妙應
黃房發煙白雲之門有炁如泉
以彼取此以此得彼流轉无窮
神定則止赤入於黑黑還於赤
或守以雄或守以雌感化情性
長生保兹
　　　第一色界魔王隂陽化生神仙隱訣
溟𣸉无色太空晦黑二物相吞
忽生混沌梵炁交度九萬餘億
玄定神生天精赫奕圎經千里
中有神文龍鳳曲折變化三靈
玉京玄山九眞鳳炁金井澄霐
消消滂沛絳闕萬天生同根柢
復本去華上升仙家子若心得
吸咽流霞流播琅玕玉芝丹砂
非妙莫窺日轉龍車
　　　第三无色界魔王隂陽化生天地隱訣
欲色既盡无色見前恍惚空洞
中隱萬天无色意存意眞惟精
意召即至五辰三奔日精月華
光耀生根方寸神宫宮羅玉眞
心火九陽鍊骨成金上極无上
下極淵源火令急速飛龍八廵
自隂自陽化生隱存天地大鼎
水大中分不知生端見道无門
生從感悦神炁至精霏霏瑞露
灌治群靈三界安立大漠渾淪
乗龍飛霄羽蓋青裙
此三界之上飛空之中魔王歌音音參洞章
誦之百徧名度南宫誦之千徧魔王保迎萬
徧道備飛昇太空過度三界位登仙公有聞
靈章魔王敬形敕制地祇侍衛送迎拔出地
戸五苦八難七祖昇遷永離鬼官魂度朱陵
受鍊更生是謂無量普度无窮有祕上天文
諸天共所崇泄慢隨地獄禍及七祖翁
道言此二章並是諸天上帝及至靈魔王隱
祕之音内明隂陽化生天地媾精萬物孕成
之宻要人知其要則乆視延年神仙不死大
則上法三尊生天立地飬育混沌中則移易
隂陽卷舒造化仰合天德下則龍虎隂陽混
合百神迴風紫煙道和百節潜用五行隂陽
變泰以至得道皆是大梵之言非世上常辭
言无韻麗曲无華宛故謂玄奥難可尋詳上
天所寳祕於玄都紫微上宮依玄科四萬劫
一傳若有至人齎金寳質心依舊格告盟十
天然後而付焉
道言夫此經元始天尊說隂陽化生之道誦
之者生德自昌不見終滅以内隱隂陽祕諱
生炁致祥之理惡禍併消自得元吉若天地
運度否終日月五星虧盈聖神休否末學疾
傷凡有比災同炁皆當齊心修齋六時行香
十徧轉經福德立降消諸不詳无量之文普
度无窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法隂陽二官爲化生神炁
五藏自生還白童顏神魂徑上南宫隨其學
功計日而得更生輪轉不滅便得神仙
道言混沌大器中有神風主營生化隨時噏
張有如橐籥隂陽爲神徃來其間神炁相投
剛柔構精自然化生而不知其生生亦无端
不見其垠誦詠此經生神來降故炁蕩絶天
地運終星宿錯度日月失昏四時失度隂陽
不調國境不豐兵革侵㓂疫毒流行兆民夭
傷師友命過皆當修齋行香誦經大齋戒誦
經功德甚重上消天災保鎭帝王下禳毒害
以度兆民生死受頼其福難勝故曰无量普
度天人
道言凡有是經能爲天地帝主兆民行是功
德有災之日發心修齋燒香誦經十過皆諸
天記名萬神侍衛右别至人剋得爲聖君金
闕之臣諸天記人功過毫分無失天中魔王
亦保舉爾身得道者乃當洞明至言也
諸天中大梵隱語无量音道君撰
元始靈書中篇
　　東方八天
　　谷元子丹玄育滋明閔恪祕爐
　　宏池閱銘窊隂起陽三素飛精
　　北靈偶文炁容孕眞玉峯金泉
　　神液零清終核碧包元根神臯
　　巨朗吟穴皓震分交化漑大源
　　華生寳遨
　　南方八天
　庚糅心液龍濤宻芒明霞浥鈆
　巢火晉襃渙浹顥英養朱成膏
　璧燦液露𠅘曲華台意雷迅飄
　九旗洞招烈煙混微鼓冶凝飴
　珞殊忻𢍆黄室和媒雄守太廓
　雌抱玄脂
　　西方八天
　焰輪赤靈交暎斗卿鼎濟轉青
　酆制威摧丙求癸朋爽秀西㝠
　太丘紫炎光蒸晨離萌化尾氐
　煥燭清微生變質剛混易筵儀
　句土動箕堂燿蔚啓霄瓊復施
　汪縻鄒岐
　　北方八天
　蕆眞燾都毛嵠乾姝滉綿帀鈴
　輔恢團朧盗幾運召慜帝迂通
　私得還冥泥文紫朦无寂眇邈
　行眞嵎蓬全利廣生大眇玄穹
　逺宙毫忽龍隱仙蹤海宗廓翟
　　　玉崑神宫
道言此諸天中大梵隱語无量之音舊文祕
於紫微上宫以明隂陽化生神變造立三界
之眞機大道之奥藴五色之雲蟠回成字紫
金爲界龍錦爲篇字皆廣長一丈天眞皇人
昔書其文以爲正音有知其音能齋而誦之
者諸天皆遣飛天神王下觀其身書其功勤
上奏諸天萬神朝禮地祇侍門大勲魔王保
舉上眞道備剋得遊行三界昇入金門此音
无所不辟无所不禳无所不度无所不成天
眞自然之音也故誦之致飛天下觀上帝遥
唱萬神朝禮三界侍軒群祅束首鬼精自亡
琳琅振響十方肅清河海靜黙山嶽吞煙萬
靈振伏招集群仙天無氛穢地無祅塵冥慧
洞清大量玄玄也


元始无量度人上品妙經卷之十二


靈寳无量度人上品妙經卷之十三地三
　　　太乙元精品
道言昔於元黄天中紫空金碧大方明土受
元始度人太乙元精无量上品元始天尊當
說是經周回十過以召十方始當詣座天眞
大神上聖髙尊妙行眞人黄老元帝太乙元
精妙空眞君中央九壘三十六皇君仙王地
眞大神土中眞皇靈仙土下官曹司馬无鞅
數衆乘空而来碧霞黄雲緑輿瓊輪丹華垂
隂元精玉光叢萃瑞色洞煥太空五日五夜
太乙神眞徧覆諸天日月宮府星斗宮闕龍
馭无馳玉機停揵纒曆凝煇洞如金色泠飈
靜夷天谷深湛緑煙低微明煇昭敞碧天流
綱紫煙飛靄三元浩回四炁眇清一國地土
山川林木緬妥平砥無復髙下土皆金璃厚
柔含煇彩縟霞觀無有異色衆眞侍座元始
天尊玄座空浮五色神龍之上說經一徧諸
天大聖同時稱善是時一國男女目覩心思
諸天諸地辰景山海瓊臺寳閣仙聖鬼神自
何出生而具此相說經二徧思念日月交流
河海並注憑何運摇依空獨立說經三徧一
切天人回光洞視炁入玄元道合虚皇說經
四徧一切天人俯仰三界雲動風施荐臻嘉
瑞說經五徧證悟化本太乙元精九形眞土
感化而生說經六徧靈心頓開懸知天地隂
陽順度萬物遂成說經七徧玄沆泛灑玉芝
自生龍虎悲吟感悟法相說經八徧身鍊爲
空空化爲眞如是神通實爲希有說經九徧
大會咸恱瞻見元始得悟道機元精爲妙說
經十徧天樂流韻萬籟齊聲玉相垂慈潔如
空素是時一國是男是女莫不傾心皆受護
度咸得長生
道言見時元始天尊説經一徧東方无極无
量品太乙元精至眞大神無鞅之衆浮空而
至說經二徧南方无極无量品太乙元精至
眞大神無鞅之衆浮空而至說經三徧西方
无極无量品太乙元精至眞大神無鞅之衆
浮空而至說經四徧北方无極无量品太乙
元精至眞大神無鞅之衆浮空而至說經五
徧東北无極无量品太乙元精至眞大神無
鞅之衆浮空而至說經六徧東南无極无量
品太乙元精至眞大神無鞅之衆浮空而至
說經七徧西南无極无量品太乙元精至眞
大神無鞅之衆浮空而至說經八徧西北无
極无量品太乙元精至眞大神無鞅之衆浮
空而至說經九徧上方无極无量品太乙元
精至眞大神無鞅之衆浮空而至說經十徧
下方无極无量品太乙元精至眞大神無鞅
之衆浮空而至十徧周竟十方无極太乙元
精天眞大神一時同至一國男女傾心歸仰
咸聞
元始天尊宣演太乙元精之法出生天地三
界仙聖鬼神必依眞土胞胎飬育然後而成
眞土者非有形頑滯之土兹乃五行鍊化先
天地生道之全體無形眞土識此眞土自然
得道必當禮覲元始求此妙法來者有如細
雨宻霧無鞅之衆迮國一半土皆徧陷非可
禁止於是元始懸一寳珠大如黍米在空玄
之中去地五丈元始登引天眞大神上聖髙
尊妙行眞人黄老元帝太乙元精妙空眞君
土中土下一切眞靈无量聖衆十方无極大
乙元精至眞大神無鞅数衆俱入寳珠之中
天人仰看惟見拂拂從珠口中入既入珠口
不知所在國人廓散地還平正無復𣣱陷元
始即於寳珠之内說經都竟衆眞監度以授
於我當此之時喜慶難言法事粗悉諸天復
位倏歘之間寂無遺響是時天人值遇經法
普得濟度全其本年無有中傷傾土歸仰咸
行信心信道信經信師信法信位信證信常
信生信化信本言無華曲口無邪聲齊同慈
愛異骨成親國安民豐欣樂太平經始出教
一國以道預有至心宗奉禮敬皆得度世
道言元始天尊說經中所言並是諸天上帝
内名隱韻之音亦是眞王内諱百靈之隱名
也太乙元精者無形眞土也眞土無形即是
太空太空爲土其中生出三界一切天地眞
仙龍神人鬼兆若知之以有合無以性合空
以神合道即爲髙眞非世之常辭上聖已成
眞人通玄究微能悉其章誦之十過諸天遥
唱萬神設禮太一臨景河海靜黙元精布化
山嶽藏雲眞土孕明内生日月無形示象璇
璣不行群魔束形鬼精滅爽迴屍起死白骨
成人至學之士誦之十過則五帝侍衛三界
稽首魔精䘮眼鬼祅滅爽濟度垂死絕而得
生太一施徳元精散靈收炁於空招神於無
續命繼生土爲命先所以爾者學士穢炁未
消體未洞眞以制十方威未制天政德可伏
御地祇束縳魔靈但却死而已不能更生輕
誦此章身則被殃供飬尊禮門戸興隆世世
昌熾與善因縁萬災不干神明護門斯經尊
妙獨歩玉京度人无量爲萬道之宗巍巍大
範德難可勝
道言凡誦是經十過諸天齊到太乙元精土
眞變生道胎分神泉曲開明億曽萬祖幽魂
苦爽皆即受度上昇朱宫格皆九年受化更
生得爲貴人而好學至經功滿德就皆得神
仙飛昇金闕遊宴玉京也上學之士修誦是
經太一孕靈土主五福元精入身皆得受度
飛昇南宫世人受誦則延燾長年土爲金母
水爲土孫土爲元炁金爲眞鉛水既遇金鉛
與汞親識者不死遇者知眞然後皆得作尸
解之道魂神暫滅不經地嶽即得返形遊行
太空含咀土精普度無窮一切天人莫不受
无量之福生死蒙惠上天所寳不傳下世
至士齎金寳效心盟天而傳輕泄漏慢殃及
七祖長役三塗侍經五帝玉童玉女各二十
四人營衛神文保護受經者身
道言正月長齋誦詠是經太乙元精萬變生
形爲上世亡魂斷地逮役度上南宫七月長
齋誦詠是經太乙元清土爲生根身得神仙
諸天書名黄籙白簡削死上生十月長齋誦
詠是經太乙元精土號帝尊中臨四方乗黄
豐文爲國王帝主君臣父子安鎭國祚保天
長存世世不絶常爲人君安鎭其方民樂太
平八節之日誦詠是經太乙元精八風朝元
太一在庭五福來佑八難不經得爲九宫眞
人本命之日誦詠是經太乙元精保命長生
无形上祖元始前生生命之本隱于太玄開
目無見惟覩空玄空玄爲寳悟之昇仙魂神
澄正萬炁長存不經苦惱身有光明三界侍
衛五帝司迎萬神朝禮名書上天功滿德就
飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　太乙元精之氣烱烱赤景居兆頂上項生
　圎象光暎十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前畢
　引炁三十二過東向誦經




元始无量度人上品妙經
元始洞玄靈寳本章太乙元精上品妙首黄
庭度人百魔隱韻離合自然太乙元精无元
上眞元始祖土名爲太空空爲太一祖土元
精胞飬三界化生諸天開明三景是爲天根
上無復祖惟道爲身無處無空無所非土空
土土空爲道之母無形爲空有形爲土空能
生化是爲眞空土元無形是爲眞土土爲生
命識空者仙空可獨化土有至文太乙元精
眞土之名五文開廓普殖神靈无文不光无
文不明无文不立无文不成无文不度无文
不生是爲大梵天中之天鬱羅蕭臺玉山上
京上極无上大羅玉清眇眇劫仞若亡若存
三華離便大有妙庭金闕玉房森羅淨霐神
霄梵炁周回十方中有太乙元精之神中有
南極長生帝君中有東極青華帝君中有度
世司馬大神中有好生韓君丈人中有南上
司命司録延燾益筭度厄尊神迴骸起死无
量度人今日校録諸天臨軒
東方无極飛天太乙元精神王長生大聖无
量度人
南方无極飛天太乙元精神王長生大聖无
量度人
西方无極飛天太乙元精神王長生大聖无
量度人
北方无極飛天太乙元精神王長生大聖无
量度人
東北无極飛天太乙元精神王長生大聖无
量度人
東南无極飛天太乙元精神王長生大聖无
量度人
西南无極飛天太乙元精神王長生大聖无
量度人
西北无極飛天太乙元精神王長生大聖无
量度人
上方无極飛天太乙元精神王長生大聖无
量度人
下方无極飛天太乙元精神王長生大聖无
量度人
十方至眞飛天太乙元精神王長生度世无
量大神並乗祥雲絳輿青輦華蓋文輪驂駕
黄鳳五色金龍建太一之節元精靈旛前嘯
貔虎齊唱後吹鸞鶴同鳴師子辟邪嘯歌噰
噰五老啓途群仙翼轅億乗萬騎浮空而來
傾光回駕監眞度生皇極丞相南昌上宫韓
司主録監生大神執籙把籍齊到帝前體化
探玄考驗靈關玄牝之門八極之根吸引太
空土炁氤氲空中有眞祖命之神接和嚥液
腦有土精下流黄庭上通泥丸玄牝呼吸空
氣無端天光入淵七世命仙隨所應度嚴校
諸天普告三界无極神郷泉曲之府北都羅
酆三官九署十二河源上解祖考意劫種親
疾除罪簿落滅惡根不得拘留逼合鬼群元
始符命時刻昇遷北都寒池部衛形魂制魔
保舉度品南宫死魂受鍊仙化成人生身受
度劫劫長存隨劫輪轉與天齊年永度三塗
五苦八難超淩三界逍遥上清上清之天天
帝洞眞無色之境梵行
　　　東方八天
　　昭體通生天帝傅輝子譚
　　義明理陽天帝虞戸逸承
　　神英化靈天帝無竟訶孫
　　眞慧無方天帝抱淵力南
　　光持蒼景天帝匠洄庶嘉
　　履昌收期天帝載彊幽低
　　洞虚耀靈天帝直夷𨚧婁
　　純化道威天帝尾頂内鮮
　　　南方八天
　　龍梵信光天帝還求耳光
　　大元逝炎天帝哲育辨徊
　　丹輿平雲天帝黨遥復交
　　燿華九光天帝卓爓鍊琚
　　文爲空海天帝乙靈播成
　　朱明散景天帝滔槩爽塗
　　佐孚執符天帝宻嶽敬良
　　燿赤浮修天帝阿𨽻宥公
　　　西方八天
　　儲神衍丘天帝崇幾種聞
　　金眞浩懷天帝陸時碧仙
　　真妙簡升天帝亮剛質佗
　　太空無思天帝虎凡禱韓
　　太白定真天帝泰物田
　　果才極輔天帝落儒祈倪
　　雽里齊明天帝突盧偃祉
　　亶功慶恭天帝秉康俞垂
　　　北方八天
　　淨鍊按地天帝略茹經
　　玄蓋斷淨天帝覺玄奔
　　承華洞虚天帝度仙變明
　　道龍𢍆明天帝報順思
　　泉宫計眞天帝遊玄定蒙
　　斗嚴校録天帝拘神綩牢
　　驅魔掖功天帝邈載靜髙
　　湛截珠孕天帝象希祕雲
三十二天三十二帝諸天隱諱諸天隱名天
中空洞自然靈章諸天隱韻太一之音太一
之尊太一之神太一元精太一之靈虚一爲
九一爲土基極數爲十十爲土成土非形土
變化上清无量之奥深不可詳敷落神眞普
度天人今日欣慶受度還元知祖見道歸眞
仰空引和土胎金神立兆生命爲兆眞身歷
關諸天請滅三惡斬絶死根飛度五門名列
太玄眞王監舉無拘天關東斗青龍西斗金
虎北斗靈龜南斗𨻑首中斗大魁四像依土
土爲隂胞脫胎乃生青帝付魂白帝育魄赤
帝生神黑帝傳靈黄帝主意注性飛神青土
神王驅魔遣屍赤土神王勾吒血嗤白土神
王磨堅遁儀黑土神王照精馘騤黄土神王
屈多繁徒五方眞土太一元精普周太空與
空同形變化之母萬神之宗飛行鼓從緫領
鬼兵麾幢鼓節出入太空自號赫奕諸天齊
功出生兩儀化成九宫三界分立眞土納容
太一元精使兆得道升眞達靈上天度人嚴
攝此酆神王受命普掃不祥長牙吐毒方顱
四張錦額前驅嚴斗仗旛擲火萬里流鈴八
衝敢有干試拒遏上眞金鉞前戮巨獸後刑
屠割鬼爽風火無停千千截首萬萬翦形魔
無干犯鬼無祅精三官北酆明檢鬼營不得
容隱金馬驛呈普告無窮萬神咸聽三界五
帝列言上清空洞元精太一未名土行六虚
變化萬生玉京金城神倉九清一土所生諸
天備成非土不生非土無陽祖土爲空下出
龍康眇眇億劫混沌之中上空生色下空生
淵空極生風風蕩水傾風澤洞虚金剛乗天
天上天下無幽無㝠無形無影無極無窮溟
𣸉眞土疆名太一内號元精元精之陽遼廓
無光赤明開圖運度自然元始道先安鎭土
元空梵成文敷落五篇赤書玉字八威龍文
保制劫運使天長存梵炁彌羅萬範開張元
綱流演三十二天輪轉無色周回十方旋斗
歷箕回度五常三十五分緫炁上元八景冥
合炁入玄玄玄中太皇上帝髙眞汎景太霞
嘯詠洞章金眞朗郁流響雲營玉音攝炁靈
風聚煙紫虚鬱秀輔翼萬仙是皆眞土太一
元精變炁化成無土不成與道爲盟土雖無
形内有生眞土爲牝牡播精留神千和萬合
自然成眞眞中有神長生大君青華公子玉
妃尊神太一元精司命大神桃康合延體玉
揚津執符把籙保命生根上遊上清岀入華
房八㝠之内細微之中下鎭人身泥丸絳宫
中理五炁混合百神十轉廻靈萬炁齊仙仙
道貴生无量度人上開八門飛天法輪罪福
禁戒宿命因縁普受開度死魂生身身得受
生上聞諸天諸天之上各有生門中有空洞
謡歌之章眞王靈篇辭參髙眞
　　　第一太一元精太空之音
三界未造天地無名十方皆空
空亦寓稱不識道祖以空述形
空爲無有徧處混成一切衆生
但知土名爲空所隔不見道眞
不知空者空非本稱認空棄道
著空滯聲不知其空所空無形
無形者何是眞土精不知眞土
妄認爲空空性頑慢何縁物生
故知三界萬天九清玉京大山
鬱羅髙臺不能自有因土乃生
土名眞空出生萬化離空求眞
皆是幻假勿取此空自障其目
拂空翳除眞土露形蕩蕩道體
無所不成兆之玄牝日飲土精
故能長生遨遊赤城眞土之炁
立可仙身
　　　第二太一元精眞王之章
髙上神霄去地百萬周回八方
眞遊降盻神霄之境碧空爲徒
不知碧空是土所居此非世間
隂濁之土獨能植生嵗除月更
春至則復遇夏乃繁況此眞土
無爲無形不有不無萬化之門
積雲成霄剛炁所持履之如綿
萬鈞可支玉臺千劫宏樓八披
梵炁所乗雖髙不巍内有眞土
神力固維太一元精世不能知
我今爲此章清音自合離
　　　第三太一元精眞王歌曰
朝登太元阿夕宴天河源人間已再劫
閬風春正鮮星羽整巍冠轡龍御神風
霄程不計里紫雲但瞳矓玉女戞鳴庚
清音自寥寥喚此浩劫迷爽愷登雲濤
香煙起緑䆫赤錦迴紫霄翠色悚長樓
電旗隨雲飄彩虹展瓊梁萬仙舞靈謡
世界量三千眞土所倫陶不知道德母
委聖奔蕭翹哀此塵中流歌此撫雲璈
此三界之上飛空之中眞王歌音音參洞章
誦之百徧名度南宫誦之千徧眞王保迎萬
徧道備飛昇太空過度三界位登位公有聞
靈音眞王敬形勑制地祇侍衛送迎拔出地
戸五苦八難七祖昇遷永離鬼官魂度朱陵
受鍊更生是謂无量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈眞王隱
祕之音判指眞土道之所歸太一元精長養
光輝兆能體之不有凶衰性金空土子順母
和定而守之息息不離太元之山巨樓雙谿
納眞吐氣兆命所依滅空見土萬氣可補神
氣相融死戸自封皆是大梵之言非世上常
辭言無韻麗曲無華宛故謂玄奥難可尋詳
上天所寳祕於玄都神霄玉清王府運行壬
辰大君下降奉教以傳若有至人齎金寳質
心依舊格告盟十天然後而付焉
道言夫天地運度否終日月五星虧盈至聖
神人休否末學之夫疾傷凡有此災同氣皆
當齊心修齋六時行香十徧轉經福德立降
消諸不詳无量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法則太一護宅元精灌形
眞王長生生炁來幷魂神徑上南宫隨其學
功計日而得更生輪轉不惑便得神仙
道言夫天地運終星宿錯度日月失明四時
失序隂陽不調國土有災兵刑鬼盗疫毒流
行兆民死傷師友命過法學禍殃亦當修齋
行香誦經夫齋戒誦經功德甚重上消天災
保鎭帝王下禳毒害以度兆民生死受頼其
福難勝故曰无量普度天人
道言凡有是經能爲天地帝主兆民行是功
德有災之日發心修齋燒香誦經十過皆諸
天記名萬神侍衛右别至人剋得爲聖君金
關之臣諸天記人功過毫分無決天中眞王
亦保舉爾身得道者乃當洞明至言也
　諸天中大梵隱語无量音道君撰
　元始靈書太一元精中篇
　　　東方八天
　　華生豐角徧阿靈昧至㝠辨谷
　　烈令均馳獻迪陽循離連國隣
　　召證荷頂席度招𡖖桓卓野迁
　　盧丁素偁馬闌召靜越度井庚
　　茁苓球部騫靈處登溢揚秉弛
　　辜訾徒澄
　　　　南方八天
　　嶽俞莊乾弊炎鍾利廓璘曠時
　　偃阮輪技迸幷驛司牛霐輦符
　　治止物肅丹巒古洲燕漏鼎洞
　　隔彭輳流柄否激敦力奚玄焚
　　潜求猛需液釡紀昆眞昻嵯幾
　　燿梵就温
　　　西方八天
　　覩莽浩都意梵寂類悦廣侈特
　　亶想㝠閎祝闌文克闘關洪依
　　蹈悦奔權秀眞雲微罷蒮杏候
　　迎東胃旗鍊祖頓思遠曠被圭
　　鎭摹孽注恊黨建宏敷落賚系
　　淵覺祕㳙
　　　北方八天
　　臭漠澤官斗軍司韓庭曆潘眞
　　金房璧完隷畜渾島巴龍幽湍
　　釋池頓魂萬畢左盤軸樊滋廵
　　酉岨瑟觀灞霞注智略汧洞關
　　攝簡命神帝皇符溟作𢍆爓海
　　澗章暄盈
道言此諸天中大梵隱語无量之音舊文太
始眞王以玄狩之毫緫括書之太空之中時
隱時顯以招太一元精之炁元始祖土出生
萬靈爲混沌有物之毋太玄有命之先兆能
知之與空隱淪兆身本空寓精成身自有損
實寳去還虚虚乃空號身入太无入空如煙
散化萬天出空成仙應感隨縁念之即現忘
之返玄不知所以自然而然字皆廣長一丈
天眞皇人昔書其文以爲正音有知其音能
齋而誦之者諸天皆遣飛天神王下觀其身
書其功勤上奏諸天萬神朝禮地祇侍門大
勲魔王保舉上眞道備剋得遊行三界昇入
金門此音無所不辟無所不禳無所不度無
所不成天眞自然之音也故誦之𦤺眞王下
觀上帝遥唱萬神朝禮三界侍軒群祅束首
鬼精自亡琳琅振響十方肅清河海靜黙山
嶽吞煙萬靈振伏招集群仙天無氛穢地無
祅塵㝠慧洞清大量玄玄也

元始无量度人上品妙經卷之十三










靈寳无量度人上品妙經卷之十四地四
　　　　日精陽明品
道言昔於赤明天中紫陽空歌大寳光土受
元始度人日精陽明无量上品元始天尊當
說是經周迴十過以召十方始當詣座天眞
大神上聖髙尊妙行眞人洞陽日宫帝后𡣕
妃日中天官仙民無鞅數衆乗空而來絳雲
丹霄緑輿瓊輪華蓋垂䕃日精陽光九色鬱
勃洞煥太空七日七夜諸天星宿飛精垂芒
交煇射暎空極神宫虚定天樞止旋玉璣金
𢖍端凝佇息神風静黙山海藏雲天景陽明
炁流炯清一國地土山川林木緬平一等無
復髙下土皆作紅玉無有異色衆眞侍座元
始天尊玄坐空浮九龍陽明爓珠寳山法座
之上說經一徧諸天大聖同時稱善是時一
國男女仰瞻日精燦華九道陽明霞炁分布
諸天信此眞精爲萬物之祖說經二徧日中
宫殿見千寳色天仙衆民咸歸正道說經三
徧日中世界剛風所持獨立空際周行無窮
說經四徧瓊軸駕雲紫金光聚下照無邊秀
熟品物說經五徧天文大梵俱見日中字皆
回旋霞芒曲折隱語深祕悉得洞悟說經六
徧洞陽之炁九百萬丈下臨八極賢聖金寳
憑炁生成說經七徧洞陽識明照徹幽夜白
骸寒骨抑被温曦隨明上登出離㝠海說經
八徧朱光四披玉石含精陽魂感接皆變丹
英說經九徧洞室巖嶺栖眞隱仙引景奔晨
祖根開泰說經十徧日精停瑞萬品凝滋金
液渙洋槁朽成寳是時一國是男是女莫不
傾心皆受護度咸得長生
道言是時元始天尊說經一徧東方无極无
量品日中青帝大神無鞅之衆浮空而至說
經二徧南方无極无量品日中赤帝大神無
鞅之衆浮空而至說經三徧西方无極无量
品日中曰帝大神無鞅之衆浮空而至說經
四徧北方无極无量品日中黒帝大神無鞅
之衆浮空而至說經五徧東北无極无量品
日中黄帝大神無鞅之衆浮空而至說經六
徧東南无極无量品日中鬱儀赤飈大神無
鞅之衆浮空而至說經七徧西南无極无量
品日中鬱儀紫晶大神無鞅之衆浮空而至
說經八徧西北无極无量品日中鬰儀炎象
大神無鞅之衆浮空而至說經九徧上方無
極無量品日中鬱儀金藏大神無鞅之衆浮
空而至說經十徧下方无極无量品日中鬰
儀陽明大神無鞅之衆浮空而至十徧周竟
十方无極日魂帝君天眞无量大神一時同
至一國男女傾心歸仰各各相謂共爲議言
我等夙以福因久承道力生居道境獲在日
月之上但知乗光流景煥耀諸天激奔海嶽
宫室圓林皆成眞金微妙之色今日元始示
我日精陽明之法淘澤重陽嘻吸華彩至陽
浹髓骨肉成金而三元九炁覆育品物自非
日精不能餔飤至學之士外鍊金石調制水
火日月有數造化克靈内養一形日爲心象
日中之炁洞照百關三萬神童奔陽浥景日
爲火龍産成玉液胃爲土釜元火烹鎔千日
布功立成眞道我所知者法之邊徼元始所
宣定當隱奥願聞上法開我障山來者有如
細雨宻霧無鞅之衆迮國一半土皆偏陷非
可禁止於是元始四觀大衆周覽會中出紫
金光明臂約九色洞霄火玉離羅之服引手
而出以大神力長三十三萬里下摘日輪如
攀甘果亭亭火色光徧十方來自空玄日輪
圎瑩内有山林河海宫殿城闉无量仙民逍
遥自在如寳瑠璃中含金色一會天人咸皆
近覩於是元始以此日輪變成寳珠大如黍
米在空玄之中去地九丈元始登引天眞大
神上聖髙尊妙行眞人日中帝后无量大神
無鞅之衆俱入寳珠之中天人仰看惟見拂
拂從珠口中入既入珠口不知所在國人廓
散地還平正無復𣣱陷元始即於寳珠之内
說經都竟衆眞監度以授於我當此之時喜
慶難言法事粗悉諸天復位倏歘之間寂無
遺響是時天人直遇經法普得濟度全其本
年無有中傷傾土歸仰咸行善心明道明眞
明法明戒明經明理明隂明陽明神明炁言
合洞章口無妄聲齊同慈愛異骨成親國安
民豐欣樂太平經始出教一國以道預有至
心宗奉禮敬皆得度世
道言元始天尊說經中所言並是日中上帝
內名隱韻之音亦是日官内諱陽明之隱名
也日爲三炁之元衆陽之父仰之神仙无極
引之天谷虚盈中生紫眞存之滅屍鍊魂向
之九霞注靈造化因之而得神聖用之而明
非世之常辭上聖已成眞人通玄究微能悉
其章誦之十過祥光顯瑞五帝設禮神鳥扇
赫金精騰耀赤車停輪丹輞不行群魔束形
鬼精滅爽迴屍起死白骨成人至學之士誦
之十過則五帝侍衛三界稽首陽明洞照流
火熾然魔精䘮眼鬼祅滅爽濟度垂死絶而
得生所以爾者學士穢炁未消體未洞眞以
制日精威未制天政德可伏御地祇束縳魔
靈但却死而已不能更生輕誦此章身則被
殃供飬尊禮門戸興隆世世昌熾與善因縁
萬災不干神明護門斯經尊妙獨歩玉京度
人无量爲萬道之宗巍巍大梵德難可勝
道言凡誦是經十過陽明降仙日闕轉機九
隂開翳泉戸生光億曾萬祖幽魂苦爽皆即
受度上昇朱宫格皆九年受化更生得爲貴
人而好學至經道日捐隂九陽鍊質神光入
心心如朝暉五藏成金皆即受度飛昇南官
世人受誦則延壽長年後皆得作尸解之道
日精浮空紫煙鬱矇神宅清鎭天靈髙冲魂
神暫滅不經地獄即得返形遊行太空此經
微妙普度無窮一切天人莫不受慶无量之
福生死蒙惠上天所寳不傳下世至十齎金
寳效心盟天而傅輕泄漏慢殃及九祖長役
㝠官侍經五帝玉童玉女各二十四人營侍
神文保護受經者身
道言正月長齋誦詠是經五帝賜籙陽明度
魂爲上世亡魂斷地逮役度上南宫七月長
齋誦詠是經日精流金赤童負缾飲兆玉醴
長存不傾身得神仙諸天書名黃籙白簡削
死上生十月長齋誦詠是經日池冩光朱華
玉英戲蘂凝露金霞流香爲國王帝主君臣
父子安鎭國祚保天長存世世不絕常爲人
君安鎭其方民樂太平八節之日誦詠是經
日精混成先天蘊光周行玉京望拜金色仰
希陽明得爲九宮眞人本命之日誦詠是經
鎭兆神宫丹轂錦旌隨日以生得道之名魂
神澄正萬炁長存不經苦惱身有光明三界
侍衛五帝司迎萬神朝禮名書上天功滿徳
就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐九色紫雲之内
　内外蓊㝠有青龍白虎朱雀玄武師子白
　鶴羅列左右日月照明洞煥室内項生圓
　象光暎十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前畢
　引炁三十二過東向誦經
元始无量度人上品妙經
元始洞玄靈寳本章日精陽明上品傾光度
人百魔隱韻離合自然混洞赤晶無無上眞
未有天地自古固存月爲水胞日爲金精日
如弹丸黑月胞之狀如鷄卯内有五色旋爲
五暈日居其中月抱其外元炁裏之漸變天
地地昇于天天合於地其精混沌清濁未分
名爲胞元天地既開日月分胎日精陽明其
數九五以應乾位日昇東桑飛龍在天金水
分形日精乃成晝昇夜降子午爲經日圓九
萬中有金城洞陽之宫空青之林食其華實
與日同壽飛行上清乗剛歷玄元始祖劫化
生諸天開明三景是爲天根上無復祖惟道
爲身鬱儀寳章日帝靈書赤文開廓普植神
靈無文不光無文不明無文不立無文不成
無文不度無文不生是爲大梵天中之天瓊
池絳臺赤林丹京九龍陽燧上奔日城眇眇
劫刃若亡若存土華離便大有妙庭金闕玉
房森羅淨霐神霄梵炁周迴十方中有日精
陽明之神中有南極長生之君中有東極青
華帝君中有度世司馬大神中有好生韓君
丈人中有南上司命司録延壽益筭度厄尊
神迴骸起死无量度人今日校録諸天臨軒
東方元極飛天日中神王長生大聖无量度
人
南方无極飛天日中神王長生大聖无量度
人
西方无極飛天日中神王長生大聖无量度
人
北方无極飛天日中神王長生大聖无量度
人
北无極飛天日中神王長生大聖无量度
人
南无極飛天日中神王長生大聖无量度
人
西南无極飛天日中神王長生大聖无量度
人
西北无極飛天日中神王長生大聖无量度
人
上方无極飛天日中神王長生大聖无量度
人
下方无極飛天日中神王長生大聖无量度
人
十方至眞飛天日中神王長生度世无量大
神並乗晨霧蒨燦之雲流鈴丹瓊之輦絳芙
彤輪驂駕朱鳳日精火龍建耀羅之節赤珊
靈旛前嘯九鳳齊唱後吹八鸞同鳴師子神
雀嘯歌噰噰五帝啓途日仙扶轅億乗萬騎
浮空而來傾光迴駕監眞度生金闕丞相南
昌上宫韓司主録監生大神執籙把籍齊到
帝前隨所應度嚴校諸天普告三界无極神
郷泉曲之府北都羅酆三官九署十二河源
上解祖考億劫種親疾除罪簿落滅惡根不
得拘留逼合鬼群日帝符命時刻昇遷北都
寒池部衞形魂制魔保舉度品南宫死魂受
鍊仙化成人生身受度劫劫長存隨劫輪轉
與天齊年永度三途五苦八難超淩三界逍
遥上清上清之天玉帝洞明無色之境梵行
　　　東方八天
　　帝暉瓊梁天帝緫魔威摧
　　九丹燿華天帝篤宴求韶
　　青林振陽天帝玉琅希章
　　日眞寳慧天帝澤清守金
　　旦明悟祕天帝精微髙昇
　　樂境觀元天帝術陁留
　　蒼野化都天帝洞臯興雲
　　歷軫燿明天帝荔華亭柞
　　　南方八天
　　日車彤明天帝光赤瞰
　　赤璣左徊輿神天帝利䝉隱元
　　圓景蔚臺天帝庸熈驛符
　　備神紫興天帝謁幽𣢾幾
　　黄炁陽精天帝遼昊房
　　朱娑帝都天帝皇落持微
　　蘂館雲文天帝璇芳正仙
　　乗陽可周天帝濟剛義沖
　　　西方八天
　　絶兵素靈天帝封關誓隂
　　秀樂慶舉天帝肅安基
　　金芒聚霞天帝碧雲凝琚
　　素炁七經天帝鏌丹竒孚
　　資剛行迅天帝役電令神
　　物録資衛天帝眇夷行修
　　律禁斷魔天帝直印羅重
　　蘄仙玉龍天帝青斧到牙
　　　北方八天
　　運眞布極天帝環樞髙璇
　　保神𢍆宗天帝察理考房
　　日盈都格天帝蹈靈猶光
　　寳霞命眞天帝極思建平
　　蓬柱鎻鴻天帝昭損並敷
　　寂常體明天帝連勤奉宗
　　報幾悟元天帝叱底玄
　　元明安順天帝鑄部耼
三十二天三十二帝諸天隱諱諸天隱名天
中空洞自然靈章諸天隱韻日中之音日中
之尊日中之帝日中眞皇日中之靈九光十
華變化上清无量之奥深不可詳敷落神眞
普度天人今日欣慶受度降接日眞潄霞嚥
景服御陽明金液銲骨玉漿返神身登寳車
爲帝髙賔升祖玄堂歷關諸天請滅衆惡斬
絶欲根飛度五苦名列太玄東斗輔左西斗
弼右北斗殿軍南斗太衝中斗隨輪驂日之
後朱闕山聳絳都玉就運精施生世道乃行
青帝護魂日精傳肝白帝侍魂日精經肺赤
帝飬炁日精鍊心黑帝通血日精退隂黄帝
主脾萬物同依青帝神王角奎洪儀赤帝神
王迅煙傾離白帝神王素芒炎暉黑帝神王
黔玄紫光黃帝神王金靈八翔五帝大神日
陽之宗運明虚游飛行鼓從緫領神兵麾幢
鼓節遊觀太空自號赫奕諸天齊功上天度
人嚴攝北酆神王受命普掃不祥炎光吐毒
赤甲四張火兵前驅日將仗旛擲火萬里流
鈴八衝敢有干試拒遏上眞金鉞前戮钁天
後刑屠割鬼爽風火無停千千截首萬萬翦
形魔無干犯鬼無祅精三官北酆明檢鬼營
不得容隱金馬驛呈普告無窮萬神咸聽三
界五帝列言上清
元洞玉曆太初龍康洞陽炁元胞胎伏藏眇
眇億劫混沌之中中如卵形日精赤靈日抱
身身得受生上聞諸天諸天之上各有日門
鍊隂全陽流火變形日精注凝克爲仙眞中
有空洞謡歌之章眞王靈篇辭參高眞
　　　第一日精陽明飛空之音
元始赤精三元頼成朱光照徹
色洞幽㝠青林金華瓊實熒熒
赤城萬里絳闕紅庭五帝無爲
萬仙列𡖖億民遊散飲光食英
后妃玉女燒香奏罌兆能引霞
奔神髙清金顔寳𠜍錦旙繡旌
前導六甲後從六丁陽明之威
隂醜滅形帝錫長生延年乆齡
上眞之道九陽是稱
　　　第二日精陽明眞王之章
日界遊空浮行九宫乗剛獨力
周駕神風宇宙金色山海一同
萬物頼生三元共功是元始身
分形變容九鍊洞陽出先洪䝉
朱芒靈烏吐納太沖兆能感之
明智靈通靜察逺鑑還老成童
而生三景之根金水既坼上下弦分爲光明
者是日之魂上洞赤色下洞靈淵風澤廓虚
大明麗天天上天下無幽無㝠無形無影無
極無窮𣸉是道遼廓未光赤明開圗運度
自然元始安鎭敷落五篇赤書玉字日中瓊
文保制劫運使天長存梵炁彌羅萬範開張
日精陽明三十二天輪轉無色周迴十方旋
斗歴箕回度五常三十五分緫炁上元八景
㝠合炁入玄玄日中太皇五帝高眞汎景太
霞嘯詠洞章金眞朗郁流響雲營玉音攝炁
靈風聚煙紫景鬱儀日中萬仙日精入身傅
降三田錬金爲液胚土爲鉛鑄入胃鑪心火
腎泉厥隂鼓橐液流百川碧海神龜吐炁如
煙金液傅鼎胎成玉嬰千和萬合自然成眞
眞中有神長生大君無英公子白元尊神太一
司命桃康合延執符杷籙保命生根上遊上
清岀入華房八㝠之内細微之中下鎭人身
泥丸絳宫中理五炁混合百神十轉回靈萬
炁齊仙仙道貴生无量度人上開八門飛天
法輪罪福禁戒宿命因縁普受開度死魂生
物得感之華秀清蕤丹沙寳玉
燦燿瓊芝珠泳雲海鳳栖紫微
日精陽明道之眞歸我詠无量章
保子無凶衰
　　第三日精陽明眞王歌曰
丹霞飛紫煙瓊輪湧明海扶桑凝金芒
萬古色不改故知元始精先天藴淵澮
九龍駕陽車倏忽起世外乾坤爲合谷
三炁亦既濟日月爲神丹吸精滅死潰
哀此頑滯仙鍜石漫成塊胡不引龍轅
運液落珠貝穿節連百關日氣破㝠昧
咀雲碎紅璃飲景以神醉勿測蓬萊水
毎惜生死對晨本五帝前道袐索玄會
此三界之上飛空之中眞王歌音音參洞章
誦之百徧名度南宫誦之千徧眞王保迎萬
徧道備飛昇太空過度三界位登仙公有聞
靈音眞王敬形敕制地祇侍衞送迎拔出地
戸五苦八難七祖昇遷永離㝠官魂度朱陵
受鍊更生是謂无量普度無窮有袐上天文
諸天共所崇泄慢墮地獄殃及七祖翁
道言此二章並是日中五帝鬱儀神王隱祕
之音昭晣日精陽明濛汜出入霞景濟眞之
道三界頼之以開明二儀持之以分判兆能
納日精之炁披陽明之暉則金華變仙七祖
受鍊皆是大梵之言非世上常辭言無韻麗
曲無華宛故謂玄奥難可尋詳上天所寳祕
於玄都髙上神霄玉清王府道君降世隨運
流傳若有至人齎金寳質心依舊格告盟十
天然後而付焉
道言夫天地運度否終日月五星虧盈至聖
神人休否末學之夫疾傷凡有此災同炁皆
當齊心修齋六時行香十徧轉經福德立降
消諸不祥无量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法日精下流陽明開隂骨
鍊屍滅炁合天眞魂神徑上南宫隨其學功
計日而得更生轉輪不惑便得神仙
道言夫天地運終星宿錯度日月失暉四時
失度隂陽不調國土有災疫毒流行兆民死
傷師友命過亦當修齋行香誦經夫齋戒誦
經功徳甚重上消天災保鎭帝王下禳毒害
以度兆民生死受頼其福難勝故曰无量普
度天人
道言凡有是經能爲天地帝主兆民行是功
徳有災之日發心修齋燒香誦經十過皆諸
天記名萬神侍衞右别至人剋得爲聖君金
闕之臣諸天記人功過毫分無失天中眞王
亦保舉爾身得道者乃當洞明至言也
諸天中大梵隱語无量音道君撰
元始靈書日精陽明中篇
　　　東方八天
　　蒼明龍漪略苔泱蔽𡨚漠沙陁
　　極浮蠢齊檀爛蘇曷覷生英妃
　　烈注倪羡龍門狩尸嫣蠱錫野
　　暴濵裒宜詠暢司閣斗環時
　　華薦直芒忽晞靈披鸛獵耿躍
　　眉玄酌微
　　　南方八天
　　巢陽暄扶熾眞嚴晦寳層報馮
　　鈍剛昌宣婺軸浩雲川獲敏芭
　　暎彰弔圖狎光瑶盧智哲採禧
　　抱𢖍存昭幽厥鄙托柱鉛飛吟
　　髙盖伽賞舍羶琅盆窈岫洞炎
　　驅原華魂
　　　西方八天
　　禪猷寂濛潔嶺候涪蹈淩酬縁
　　軸俞昌壽庚途凝栖辦黨喬依
　　聖度越延食緫休基酉蕚輦秋
　　由奚覽趨曆篯步稽畫拔屏持
　　邈在玄落茂悅群作徧怙洎拜
　　倫匠舊顙
　　　北方八天
　　鎭佃丘㕓玉池慈源海影首逹
　　辰火沇旋璫貟淨寳辟由光迷
　　疆論壯治垂和邀瑰專臒史脩
　　白洮淪實耕蘧申虺清監槎排
　　丙綿司彪穆都伴獨持錞敷緒
　　涸鐸變梯
道言此諸天中大梵隱語无量之音舊文書
日闕長樓赤扉之上以陽鬱儀之光其道至
禁爲太上不泄之旨萬物爲之依息千聖用
之遊桓兆能知之招靈採眞洞盈泥丸蘂嚲
液泄神變成仙九祖受福身浮天雲字皆廣
長一丈天眞皇人昔書其文以爲正音有知
其音能齋少其音者諸天皆遣陽明神王下
觀其身書其身勤上奏諸天萬神朝禮地祇
侍門大功眞王保舉上眞道備剋得遊行三
界昇入金門此音無所不辟無所不禳無所
不度無所不成天眞自然之音也故誦之致
神王下觀日帝遥唱萬神朝禮三界侍軒群
祅束首鬼精日亡琳琅振響十方肅清河海
静黙山嶽吞煙萬靈振伏招集群仙天無氛
穢地無妖塵㝠慧洞清大量玄玄也
元始无量度人上品妙經卷之十四





靈寳无量度人上品妙經卷之十五地五
　　　月華隂景品
道言昔於寳明天中黃華梵景太素光土受
元始度人月華隂景无量上品元始天尊當
說是經周迴十過以召十方始當詣座天眞
大神上聖髙尊妙行眞人廣寒上宫后妃元
君𡣕御仙官散輝金童燿華玉女無鞅數衆
乘空而來素雲玉霄金輿瓊輪羽蓋垂䕃流
精玉光灝彩鬱奕洞煥太空七日七夜諸天
日月星宿璇璣回標駐輪神風宛轉山海澄
源天虚八浮地寂四清一國地土山川林木
緬平一等無復髙下土皆作金璃通玉交暎
無有異色衆眞侍座
元始天尊玄坐空浮九龍瓊臺雲層之上說
經一徧諸天大聖同時稱善是時一國男女
始悟正因隂爲道母三元混沌於此孕成説
經二徧心識性解明悟道源說經三徧超離
隂胎即成化育說經四徧乗此經力得飛仙
道說經五徧聞法解理神澄廣寒說經六徧
金光徧空騫林搖響說經七徧法奥開顯保
劫長存說經八徧空歌洞草萬天遐唱説經
九徧月后降軿飄花凝秀說經十徧六陽俱
朝忽成萬化是時一國是男是女莫不傾心
皆受護度咸得長生
道言是時元始天尊說經一徧東方无極无
量品月華隂景大神無鞅之衆浮空而至說
經二徧南方无極无量品月華隂景大神無
鞅之衆浮空而至說經三徧西方无極无量
品月華隂景大神無鞅之衆浮空而至說經
四徧北方无極无量品月華隂景大神無鞅
之衆浮空而至説經五徧東北无極无量品
月華隂景大神無鞅之衆浮空而至說經六
徧東南无極无量品月華隂景大神無鞅之
衆浮空而至說經七徧西南无極无量品月
華陰景大神無鞅之衆浮空而至說經八徧
西北无極无量品月華隂景大神無鞅之衆
浮空而至說經九徧上方无極无量品月華
隂景大神無鞅之衆浮空而至說經十徧下
方无極无量品月華隂景大神無鞅之衆浮
空而至十徧周竟十方无極月華隂景大神
無鞅之衆一時同至一國男女傾心歸仰俱
聞天尊將說大法月華隂景妙无上道各相
謂言聞經十徧漸𢍆玄宗隂景之機未畢祕
奥我等初聞月本無光望如黑鑑日滉水光
暎以爲明金水之炁結爲隂景上弦爲金下
弦爲水合弦爲月金體圓就乾象周滿月侍
日明日依月燿望而純陽晦而純隂但知陽
勝爲仙不知隂景爲六陽之母聖人尊陽貴
隂蓋以此義隂生於陽陽能生隂玄烏縞兔
交以天精極而返之得者無死元始首唱月
華隂景之道各捨宻寳以覬受持來者有如
細兩密霧無鞅之衆迮國一半土皆偏䧟非
可禁止於是元始以大慈悲入九隂觀湛然
大定大衆仰觀瞻見元始返神無息靜如寳
山良乆之頃化爲明月月出十華靈芒交暎
累累隂景狀如目瞳紫光淩空内隱輪際海
會驚覩仙民再拜伏地忽然之間廣大月輪
中現樓闕后妃宫殿仙民城郭明白如晝月
華流光雜寳同色合座渴佇心目驚駭旋攝
月華變成寳珠大如黍米在空玄之中去地
五丈元始登引天眞大神上聖髙尊妙行眞
人十方无極月華隂景大神無鞅數衆俱入
寳珠之中天人仰㸔惟見拂拂從珠口中入
既入珠口不知所在國人廓散地還平正無
復欹陷元始即於寳珠之内說經都竟衆眞
監度以授於我當此之時喜慶難言法事粗
悉諸天復位倏歘之間寂無遺響是時天人
遇值經法普得濟度全其本年無有中傷傾
土歸仰悟道知隂隂景隂神隂氣隂精隂火
隂化隂生隂胎隂變隂返至陽日月同并言
爲陽華口爲隂闕齊同慈愛異骨成親國安
民豐欣樂太平經始岀教一國以道預有至
心宗奉禮敬皆得度世
道言元始天尊說經中所言並是月中結璘
内名隠韻之音亦是月中后妃夫人内諱百
靈之隱名也兆能知之挹華采景至隂生陽
陽極仙身雌宫遐感席降靈眞固兆血腦使
生乆存月爲魄神血爲至隂陽爲隂留陽號
胎隂隂稱祖土緑書祕文非世之常辭上聖
已成眞人通玄究微能悉其章誦之十過諸
天遥唱萬帝設禮河海靜黙山嶽藏雲月降
隂景黄飴易形群魔束形鬼精滅爽迴屍起
死白骨成人至學之士誦之十過則五帝來
衛隂格陽眞六龍負車三界稽首魔精䘮眼
鬼祅滅爽済度垂死絶而得生所以爾者學
士穢氣未消體未洞眞召制月華威未制天
政德可伏御地祇束縛魔靈但却死而已不
能更生輕誦此章身則被殃供飬尊禮門戸
興隆世世昌熾與善因縁萬災不干神明護
門斯經尊妙獨歩玉京度人无量爲萬道之
宗巍巍大範德難可勝
道言凡誦是經十過諸天齊到月眞佇軒月
中夫人爲兆列言億曽萬祖幽魂苦爽皆即
受度上昇朱官格皆九年受化更生得爲貴
人而好學至經功滿德說皆得神仙飛昇金
闕遊宴玉京也上學之士修誦是經月華煥
液變骨鍊神皆即受度飛昇南宫世人受誦
則金精入身腦戸自鳴玉女捧章金童禀顏
得延壽長年後皆得作尸解之道魂神暫滅
不經地獄即得返形遊行太空此經微妙普
度無窮一切天人莫不受慶无量之福生死
䝉惠上天所寳不傳下世至士齎金寳效心
盟天而傳輕泄漏慢殃及九祖長役鬼官侍
經五帝玉童玉女各二十四人營衛神文保
護受經者身
道言正月長齋誦詠是經月華隂景中有大
神龍衣虎符度兆先宗爲上世亡魂斷地逮
役度上南宫七月長齋誦詠是經月華隂景
中有大神黄衣寳章刻兆仙名身得神仙諸
天書名黄籙白簡削死立生十月長齋誦詠
是經月華隂景中有大神繡裳大紳坐鎭萬
靈爲國王帝主君臣父子安鎭國祚保天長
存世世不絶常爲人君安鎭其方民見大平
八節之日誦詠是經月華隂景布光八天得
爲九宫眞人本命之日誦詠是經月華隂景
立兆生形神生腹中玉珮金璫靈液注胃身
得長生魂神澄正萬炁長存不經苦惱身有
光明三界侍衛五帝司迎萬神朝禮名書上
天功滿德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐紫黃白三色素
　雲之中内外蓊冥有青龍白虎朱雀玄武
　師子白鶴羅列左右日月照明洞煥室内
　項生圓象光暎十方如此分明宻呪曰
无上玄元太上道君召岀臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經



元始元量度人上品妙經
元始洞玄靈寳本章月華隂景上品妙首十
回度人結璘隱韻離合自然混同隂景无无
上眞黑金之炁玄一之胎外隂内陽至精未
開靜極生神金水聚形圓照浩劫海嶽澄明
陽獨化息隂凝變停二象㝠合玄牝體幷隂
升雨露陽降淵泉元始祖劫化生諸天祖爲
隂景月華含蓮開明三辰是爲天根上無復
祖惟道爲身月中靈文黃書騫林葉有玉章
普殖神靈無文不光無文不明無文不立無
文不成無文不度無文不生是爲大梵天中
之大鬱羅玉闕蘂淵金臺上極无上大羅玉
清眇眇劫仞若亡若存三華離便大有妙庭
玉戸蘂房森羅紫霐神霄梵炁周回十方中
有月華隂景之神中有南極長生之君中有
東極青華帝君中有十龍飛車司馬大神中
有好生韓君丈人中有南上司命司録延壽
益筭度厄尊神迴骸起死无量度人今日校
録諸天臨軒
東方无極飛天月中黃華神王長生大聖无
量度人
南方无極飛天月中赤儀神王長生大聖无
量度人
西方无極飛天月中素魄神王長生大聖无
量度人
北方无極飛天月中紫字神王長生大聖无
量度人
東北无極飛天月中神光神王長生大聖无
量度人
東南无極飛天月中隂火神王長生大聖无
量度人
西南无極飛天月中紅露神王長生大聖无
量度人
西北无極飛天月中瑶闥神王長生大聖无
量度人
上方无極飛天月中五后神王長生大聖无
量度人
下方无極飛天月中玉妃神王長生大聖无
量度人
十方至眞飛天月華隂景神王長生度世无
量大神並乗素雲玉輿丹輦霞蓋金輪驂駕
靈鳳十眞白龍建廣寒之節燿靈神旙前嘯
天樂齊唱後吹神籟同鳴師子白鶴嘯歌噰
噰五老啓途群仙翼轅億乗萬騎浮空而來
傾光回駕監眞度生玉闕丞相南昌上宫韓
司主録監生大神執籙把籍齊到帝前兆能
感恩玉天流霞注極碧玄月中黃缶挹華祕
泉神水透漠眞光變仙嚥液寳章心念白元
有五夫人扶擕躚泝煙奔車十龍駕軿上
動髙晨下通幽關隨所應度嚴校諸天普告
三界无極神郷泉曲之府北都羅酆三官九
府十二河源上解祖考億劫種親疾除罪簿
落滅惡根不得拘留逼合鬼群月皇符命時
刻昇遷北都寒池部衛形魂制魔保舉度品
南宫死魂受鍊仙化成人生身受度劫劫長
存隨劫輪轉與天齊年永度三途五苦八難
超凌三界逍遥上清上清之天天帝洞璘無
色之境梵行
　　　東方八天
　　玉里延皇天帝陸建封佐
　　秀峯碧華天帝聖司髙安
　　龍喬聖驥天帝逸徒超方
　　平洞浩元天帝彭泠丕江
　　濟眞帝樂天帝辨宗豫元
　　震光保生天帝廖都洛兟
　　化玄開叙天帝仙瓊紫璠
　　九山龍淵天帝云濤迷成
　　　南方八天
　　赤揚鳳炁天帝竺毗達良
　　燿靈寂思天帝寧華笳
　　熏載陋賔天帝妙瀆慈恭
　　錫眞无極天帝隱梵多容
　　絳立顯源天帝初炎英摩
　　火巖考過天帝略多倚臺
　　元命欽光天帝聦規謨名
　　明虚正一天帝邊朋祛屍
　　　西方八天
　　尾神監籍天帝乙魁綿都
　　錬仙變玄天帝嶽漸穹
　　蘷文斬魔天帝眞陀兮公
　　七絶注明天帝覺禄幽僅
　　太素布揚天帝𨓜寧无均
　　梵光騰剛天帝直嘉韞初
　　液靈化魔天帝蘇伯寅
　　聖格致仙天帝仲務建師
　　　北方八天
　　混光騎昇天帝號巴部迤
　　寳炁耀精天帝正幼完時
　　道育曲蒙天帝正昭泰光
　　越龍玄鑒天帝海礜正該
　　命仙海畿天帝保機永生
　　落監總明天帝季光熾倫
　　飛斗呈意天帝燿次夷極
　　霄庭度眞天帝鄭澤䖍靈
三十二天三十二帝諸天隱諱諸天隱名天
中空洞自然靈章諸天隱韻月中之音月中
之尊月中之神月中之眞月中之靈九炁十
華變化上清无量之奥深不可詳敷落神眞
普度天人今日欣慶受度歷關諸天請滅隂
惡斬絶地根飛度五斗名列太玄眞王監舉
無拘天門東斗龍光西斗虎翔北斗狼據南
斗鳳璫中斗麟伏共成華芒爲月隂景變化
竒常青帝吐霞白帝執玉赤帝執火黑帝隱
局黃帝合神月精鍊眞青景神王角應巴元
赤景神王箕翼擔天白景神王參力翻山黑
景神王玄正醜監黃景神王魁𩲃横天月華
隂景五色回旋降兆三宮眞王舉仙月華神
王萬神之宗飛行鼓從緫領神兵揚霞太空
神光赫奕諸天齊功隂眞度人嚴校北酆神
公受命普掃不祥青龍吐毒白虎四張朱雀
前驅玄武仗旙擲火萬里流鈴八衝敢有于
試閉固月精金刀前戮玉㦸後刑屠割鬼爽
風火無停千千截首萬萬翦形魔無干犯鬼
無祅精三官北酆明檢鬼營不得容隱金馬
驛呈普告無窮萬神咸聽三界五帝列言上
清
元洞肇萌隂景誕陽陽求於隂隂留於陽終
始五運自龍及康日在月中水護金房陽從
隂生以柔德剛身無太隂發爲狂陽陽絶形
斃非聖用藏眇眇億劫混沌之中上金爲色
下水爲淵中有至無神炁所安風澤洞虛金
剛乗天天上天下無幽無㝠無形無影無極
無窮溟涬大梵遼廓無光隂景開明運度自
然元始安鎮敷落五篇赤書玉字八威龍文
保制劫運使天長存梵炁彌羅萬範開張元
綱流演三十二天輪轉無色周回十方旋斗
歷箕回度五常三十五分總炁上元八景㝠
合炁入玄玄玄中太皇上帝高眞汎景太霞
嘯詠洞章金真朗郁流響雲營玉音攝炁靈
風聚煙紫虛鬱秀陰景化仙千和萬合自然
成真真中有神長生大君青華公子月魄尊
神太一司命桃康合延執符把籙保命生根
上遊上清出入華房八㝠之內細微之中下
鎮人身泥丸絳官中理五炁混合百神十轉
回靈萬炁齊仙仙道貴生无量度人月有十
門飛天寳輪罪福禁戒宿命因縁普受開度
死魂生身身得受生上聞諸天諸天之上各
有生門中有空洞謡歌之章眞王靈篇辭參
髙眞
　　　第一月華隂景飛空之音
六合皆空初無一物空忽自嘘
炁風轉足風號剛風炁爲元炁
炁如黑霧風鼓而聚化爲黑月
遊汎無所黑中生赤赤丸爲日
天地華實月爲日根十者徧岀
五色流津月華陰景萬靈仰尊
至隂生陽其光乃昌造化之本
隂陽爲防五引結璘精天人來我傍
　　　第二月華陰景眞王之章
龍山之阿緑羅抱月天光潜遘
四飛玉雪極陽生陰陰爲物君
隂靜無爲萬物芸芸陽動陰靜
隂景自正靜則變化各正性命
兆不知眞常勞我神自破居空
不知抱神抱神曰靜隂景爲令
中生至陽飛神躡罡咽黄金液
遊白靈鄉胡爲樂世間朱顏徒爾蒼
　　　第三月華隂景眞王歌曰
神風駕明月世界隨雲行不知萬樓閣
玉棟虹霓生天后服黄繡曵環響忽𢖍
光分九天上十龍馳素英上學仰神廬
引華含至精易骨三洗腸神霄刻仙名
腦血自克溢隂景延遐齡玄露生海璖
眞水來杳㝠南官度七祖北都消罪嬰
逍遥乗飛車奔造廣寒庭浩劫留芳顏
千載無愁聲故知上真道妙化生群靈
我歌太清下俯輪驂玉馬金波漲天來
秀色若可把月漿滋百神再歌调再陳
此三界之上飛空之中眞王歌音音參洞章
誦之百徧名度南宮誦之千徧眞王保迎萬
徧道備飛昇太空過度三界位登仙公有聞
靈音眞王敬形敕制地祇侍衛送迎拔出地
戸五苦八難七祖昇遷永離㝠宮魂度朱陵
受鍊更生是謂无量普度無窮有祕上天文
諸天共所崇泄慢墮地獄禍及七祖翁
道言此二章並是月中髙眞結璘神王隱祕
之音隂景之道陽炁之先陽爲隂留月因日
弦黑白分胎金水性全駐息延命育胎固年
天地持之月華蘂淵内生炁母萬類之元伏
藏始祖眞火繼傳三宮徃來造物功全上帝
無爲元徳潜敷皆是大梵之言非世上常辭
言無韻麗曲無華宛故謂玄奥難可尋詳上
天所寳祕於玄都髙上神霄玉清王府道君
降世隨運下傳若有至人齎金寳質心依舊
格告盟十天然後而付焉
道言夫天運度否終日月五星虧盈至聖神
人休否末學之夫疾傷凡有此災同炁皆當
齊心修齋六時行香十徧轉經福德立降消
諸不祥无量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度尸形如法則月華停彩隂景降精
眞炁歘生陽神盡復魂神徑上南宮隨其學
功計日而得更生轉輪不滅便得神仙
道言夫天地運終星宿錯度日月失光四時
失度隂陽不調國土有災疫毒流行兆民死
傷師友命過亦當修齋行香誦經夫齋戒誦
經功德甚重上消天災保鎭帝王下禳毒害
以度兆民生死受頼其福難勝故曰无量普
度天人
道言凡有是經能爲天地帝主兆民行是功
德有災之日發心修齋燒香誦經十過則諸
天記名萬神侍衞右别至人剋得爲聖君金
闕之臣諸天記人功過毫分無失天中眞王
亦保舉爾身得道者乃當洞明至言也
諸天中大梵隱語无量音道君撰
元始靈書月華隂景中篇
　　　東方八天
　　隂睇遘景月珠凝液岵基輝魂
　　碧霞投蹟粹功稱羅乙珠岡璧
　　度靈䟽妙靈眞秀激郯中赫沙
　　祕俞勤律昌角栁鬼竒明暎日
　　慱訶元宗化池杳宻陽眞成風
　　運華調遹
　　　南方八天
　　丹曜蔚靈何訣膺珮陽規横登
　　洎桴㳙極瑶湍函虚眞合定化
　　流乗歩邦補雲浮廊叙驛騰炎
　　司執遄漂瀾媚洞阿禁眞瓊洮
　　穎兵芝露錞叩蘊塞奠振毗諦
　　玄方岐泰
　　　西方八天
　　靈持啓傳塾鍔雲帥轄餼維爵
　　參畢昭對狀皇仙叢歷霞猶外
　　青札禮光金雷寂渭鍊繁菲籠
　　三素閲兊衍弼記寳鳳關璘嶢
　　典執討廉玄郷神衝澄覇演熈
　　長庚浮瑞
　　　北方八天
　　峒淩魁浪敵波軒煥薰儲蕆輔
　　龍眞丕傳握紐陣魔揭雷祝垓
　　烈山傾奔黑虚刁端蒼龜火蛇
　　幽泉斗官制邪馘醜頂剛巫鑾
　　洪矝寳源𨇠危絡輪蓋辰捧台
　　帝觀礫遵
道言此諸天中月中璘文大梵隱語无量之
音舊文刻書月中十芒之闕以招結璘大神
布光太無召陽成眞萬類得文陽歸眞隂眞
隂固陽使神炁存金體玉骨月華鍊形蕩穢
致仙髙上欽聞賛天无功萬億福成字皆廣
長一丈天眞皇人昔書其文以爲正音有知
其音能齋而誦之者諸天皆遣飛騎神王下
觀其身書其功勤上奏諸天萬神朝禮地祇
侍門大功眞王保舉上眞道備剋得遊行三
界昇入金門此音無所不辟無所不禳無所
不度無所不成天眞自然之音也故誦之𦤺
飛騎下觀月妃遥唱萬神朝禮三界侍軒群
祅束首鬼精自亡琳琅振響十方肅清河海
静黙山嶽吞煙萬靈振伏招集群仙天無氛
穢地無祅塵㝠慧洞清大量玄玄也


元始无量度人上品妙經卷之












靈寳无量度人上品妙經卷之十六地六
　　　隂陽離合五行化體品
道言昔於玄變天中元明靈歌大眞化土受
元始度人隂陽離合五行化體无量上品元
始天尊當說是經周迴十過以召十方始當
詣座天眞大神上聖髙尊妙行眞人無鞅數
衆乗空而來凝輝明虚絳輦丹輿扶華翠葆
暎燿非煙瑞炁八靄靈光四纒九日九夜諸
天隂陽經緯二景三元停運息機太空騫朗
洞極難名風雲靜肅物象敷榮一國地土山
川林木緬平一等無復髙下土皆紋玉交纒
萬彩衆眞侍座元始天尊玄坐浮空太極十
華九光之座說經一徧諸天大聖同時稱善
是時一國男女疾累悉得消除說經二偏物
遂其生說經三徧道炁歸形說經四徧人民
富壽俱獲延長說經五徧二儀升降和合自
然說經六徧四時順德造育化愆說經七徧
百靈恊化萬寳咸熈說經八徧率土之内安
裕豐康欣樂太平保世榮昌說經九徧風俗
淳厚尊崇道眞說經十徧存亡受惠普頼玄
恩是時一國是男是女莫不傾心皆受護度
咸得長生
道言是時元始天尊說經一徧東方无極无
量品玉寳大神無鞅之衆浮空而至說經二
徧南方无極无量品玄眞大神無鞅之衆浮
空而至說經三徧西方无極无量品太妙大
神無鞅之衆浮空而至說經四徧北方无極
无量品紫陽大神無鞅之衆浮空而至說經
五徧東北无極无量品度化大神無鞅之衆
浮空而至說經六徧東南无極无量品好生
大神無鞅之衆浮空而至說經七徧西南无
極无量品明華大神無鞅之衆浮空而至說
經八徧西北无極无量品玄㝠大神無鞅之
衆浮空而至說經九徧上方无極无量品玉
虚大神無鞅之衆浮空而至說經十徧下方
无極无量品眞皇大神無鞅之衆浮空而至
十徧周竟十方无極天眞大神一時同至一
國男女傾心歸仰來者有如雲飛霧集無鞅
之衆迮國一半土皆偏陷非可禁止於是元
始攝聚二景日月玄根盤結縈纒成一寳輪
大如車轂在空玄之中去地九丈元始登引
天眞大神上聖髙尊妙行眞人十方无極隂
陽五行至眞大神無鞅數衆俱入寳輪之中
天人仰㸔惟見勃勃暎其光明而入於中既
入寳輪不知所在國人廓散地還平正無復
欹陷元始即於寳輪之内說經都竟衆眞監
度以授於我當此之時喜慶難言法事粗悉
諸天復位倏歘之間寂無遺響是時天人遇
值經法普得濟度全其本年無有中傷天地
率土道合至眞無虧無敗無動無擾無愆無
塞無乖無異無衰無滅物無夭喪命有長生
慈恵相保仁善恊心國安民豐欣樂太平經
始出教一國以道預有志心宗奉禮敬皆得
度世
道言元始天尊說經中所言並是諸天上帝
内名隱韻之音亦是眞王内諱百靈之隱名
也出有入無離合隂陽五行變化其體歸常
能明能光能存能亡知而行之驅隂運陽非
世之常辭上聖已成眞人通玄究微能悉其
章誦之十過諸天諸地隂陽五行運化之神
設禮𦤺恭齊來敬仰妙用帝和正氣不忘生
津自開品彚咸若無有隳殘至學之士誦之
十過則隂陽順德五行齊功上循天紀歷度
不窮保濟否厄絶而得延所以爾者學士道
炁未純體未合神撫調𦤺理位未達玄任力
可以消却時災禳制運會但祛害而已蠲其
殃禍輕誦此章考罰被身供養尊禮門戸興
隆世世昌熾與善因縁萬災不干神明護門
斯經尊妙獨歩玉京度人无量爲萬道之宗
巍巍大範德難可勝
道言凡誦是經十過諸天齊到隂陽五行錯
謬之氣勃沴之理皆即恊和𢍆會至眞道備
三年輔化通幽咸𦤺神靈而運用玄關造育
生成如司其權録名金闕簡在玉清也上學
之士修誦是經隂陽五行外内合玄外營恢
範内守天元内外之機符其自然世人受誦
則日月星辰降注其晶於其身中後皆得作
尸解之道魂神暫滅不經地獄即得返形遊
行太空此經微妙普度無窮一切天人莫不
受慶元量之福生死䝉惠上天之寳不傳下
世至士齎金寳效心盟天而傳輕泄漏慢殃
及七祖長役鬼官侍經五帝玉童玉女各二
十四人營衞神文保護受經者身
道言正月長齋誦詠是經隂陽離合萬物受
生剛柔和恊錯綜五炁化體無傷形神永存
七月長齋誦詠是經隂陽離合萬物受成載
營抱魄充備五德化體彰明形神永全十月
長齋誦詠是經隂陽離合萬物歸眞混合玄
根育養五精化體常堅形神永昌緫其上道
保鎭帝王國祚綿綿至治無疆八節之日誦
詠是經開導和氣集助化功修積無已登獲
仙宗本命之日誦詠是經隂陽五行神妙之
元保我生命扶我驅靈長離苦惱身有光明
三界侍衞五帝司迎萬神朝禮名書上天功
滿德就飛昇上清
　道言行道之日皆當香湯沐浴齋戒入宣
　東向叩齒三十二通上聞三十二天心拜
　三十二過閉目靜思身坐青黄白三色雲
　炁之中内外蓊㝠有青龍白虎朱雀玄武
　師子白鶴羅列左右日月照明洞煥室内
　項生圓象光暎十方如此分明宻呪曰
无上玄元太上道君召岀臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓徑御
无上三十二天元始上帝至尊几前(畢)
　引炁三十二過東向誦經



元始无量度人上品妙經
元始洞玄靈寳本章隂陽離合五行化體上
品妙首十極度人天皇隱韻離合自然太極
妙範幽微至玄大混之始運化百神清濁辨
體升降隂陽交會變化景燿昭彰積氣定數
五用分方下育其形上麗其精長養於中道
有其常柔剛燥濕寒暑溫涼沖和元一緫括
靈綱相資相化相剋相成無此不立無此不
成無此不度無此不生是爲靈寳天中之眞
瓊琅上境會月之宫總攝萬界統御玉晨鬱
藹華煙縹緲之根三關九域承光妙宗金闕
玉房森羅淨霐大行梵炁周迥十方中有隂
陽造化之神中有開天立極之君中有主宰
玄機大神中有三元皇君丈人中有司掌五
靈五炁四時四序太歳尊神離合化體无量
度人今日校録諸天臨軒
東方无極啓靈神王長生大聖无量度人
南方无極華景神王長生大聖无量度人
西方无極育素神王長生大聖无量度人
北方无極元精神王長生大聖无量度人
東北无極定運神王長生大聖无量度人
東南无極開生神王長生大聖无量度人
西南无極成德神王長生大聖无量度人
西北无極玄寳神王長生大聖无量度人
上方无極天樞神王長生大聖无量度人
下方无極地關神王長生大聖无量度人
十方至眞主化神王長生度世无量大神並
乗飛雲絳輦丹輿扶華翠葆驂駕瑞獸五色
驪龍建流火之節玄燿大旛前導十天妙樂
後參三界謡歌赤文洞章和合生音十華啓
塗七精捧轅億仙萬眞吟詠而來遊空歩虛
召炁攝雲天樞丞相无極元官九靈玄佐化
炁大神執籙持符齊到帝庭隨所開化運斡
諸天普告三界洞㝠六關青館丹池黄關泉
臺離合隂陽化體五行驅役感變萬類生成
包羅流布二炁飛騰大化交周升降相纒元
運四虚綱紐回旋把握元機隂魄陽魂玄悟
眞妙神飛玉京朱陵火鍊仙化起升升眞受
度劫劫長存隂陽輪轉與天齊年永離鬼魔
干試之難超淩三界逍遥太清太清之天天
帝化光無色之境梵行
　　　東方八天
　　燿祺靈藪天帝重機沖玄
　　瑜昉智參天帝福世化仙
　　乙羅沖試天帝都智益相
　　景妙盡思天帝觀察九幽
　　田靈緒成天帝露芝淵嶽
　　離眞合玄變極天帝迮逵玄通
　　道依顯靜虚神天帝猷神令思
　　歷思證理明通天帝定旋希元
　　　南方八天
　　持容慶緒拱化天帝道輔赤明
　　樂佑思眞管熈天帝孟若享良
　　魯咸至中天帝遵徒詢
　　英齊裕管天帝嶧求滿眞
　　栗還玄沖天帝邈暢洞禹
　　周極盟眞天帝卓湛起玄
　　明洞祕思天帝幾先承臯
　　康宗楊義超無天帝動常遜
　　　西方八天
　　敦極洞皇天帝玄華定明
　　照志演微天帝道萬有來
　　太始昭生天帝本希沖遥
　　嚴極靜修天帝安丘居疇
　　直輪渾樞天帝彦樂想敷
　　吉令化時天帝碧琳次回
　　温閔成儀天帝鐸儲庸良
　　肅圓恭慶天帝煕德重光
　　　北方八天
　　惠祖龍坡天帝全無定生
　　寂無常善天帝無玄敬充
　　䝉玄靈示天帝遁伯髙
　　妙度進良天帝望宗景昭
　　灝景護眞天帝宥慶離丞
　　九眞大羽天帝變常宗
　　黙和隆度天帝燿河司靈
　　幽無委玄天帝奕功仲勲
三十二天三十二帝諸天隱諱諸天隱名天
中空洞自然靈章諸天隱韻隂陽之音五行
之尊離合之神化體自然窮變之靈九和十
合變化上清无量之奥深不可詳敷落神眞
普度天人今日欣慶受度歷關諸天呼隂召
陽聚散激燌春木孕火爲夏之炎秋金育水
爲冬之寒四季運土萬物生全三炁化體離
合幽關二景騰變乃辨五行三炁結精鼓躍
陶鎔飛伏沉顯道行其權三界直立萬類俱
安再離再合神精播宣玉丹凝結形具質靈
化體萬變一眞自然眞王持鑰啓闢天門東
斗生陽西斗誕隂隂陽斗降金魄木魂北斗
玄津南斗赤明中斗緫御常司衆靈青帝發
生白帝成形赤帝敷養黑帝通精黄帝定意
檢䇿萬神青天魔王巴元醜伯赤天魔王負
天擔石白天魔王翻山六目黑天魔王監醜
朗馥黄天魔王横天擔力五帝大魔萬神之
宗隨炁離合體化周流飛騰翕張與道爲儔
建植大器分布九丘經營天地掌握神兵持
符執節飛行太空自號赫奕諸天齊功上天
度人巖攝北酆黄老奉詔殄滅祅祥𧃍龍禦
毒驎騎驅鋒參尾警前赤甲揚旌擲火萬里
流鈴八衝敢有干試拒遏上眞素靈前戮火
兵後刑隂蕩鬼魅殺伐邪精明晨定録考校
無停魔無干犯鬼無迯形六天列曹案察鬼
營不得容隱風火驛呈普吿三元萬神咸聽
九淵上佐簡奏太清洞劫綿曠太始龍康眇
眇億劫混沌之中離合隂陽五性自生化體
空常上窮三色下極重淵風轉九虚金火乗
天天上天下無幽無㝠無形無影無極無窮
溟涬化炁遼廓交纒丹光啓圖劫歷自然元
始安鎮敷落五篇赤書玉字八威龍文保制
劫運使天長存梵炁彌羅萬範開張元綱流
演三十二天輪轉無色周迴十方旋斗歷箕
回度五常三十五分緫炁上元八景㝠合炁
入玄玄玄中太皇上帝髙尊汎景太霞嘯詠
洞章金眞朗郁流響雲營玉音攝炁靈風聚
煙紫虚鬱秀輔翼萬仙悉由隂陽離合五行
化體顯充妙炁生成感變正道開化至眞眞
中有神長生大君青華大帝皓靈尊神太乙
務猷司命理明桃康主命合延帝尊執符把
籙保命生根上遊九清出入黄房玄丹之内
絳闕之中下鎭六扉洞穴蒼精中理五炁混
合百神十轉迴靈萬炁齊仙仙道貴生无量
度人上開八門飛天法輪罪福禁戒宿命因
縁普受開度死魂生身身得受生上聞諸天
諸天之上各有生門中有離合化體之章眞
王靈篇辭參髙眞
　　　第一離合飛空之音
一炁既闢萬化通流離合隂陽
大劫交周九天八極三十二關
一離一合炁數推遷明明元象
下應人身森羅宮闕統備百神
欲斷輪轉順修五行五行變化
是爲天元爾能識之舉形飛仙
靈府濁昧爲道不成豈知悟道
神炁同升隂陽離合萬物循萌
逍遥過三界自然無死生神飛步圓羅
雙闕朝髙眞
　　　第二眞人化體之章
控駕遊八㝠停景崑山阿金闕禮虚皇
鬱藹乗大霞化體空無中生成濯玄波
拘形欲未蠲隂念無津涯業念相追尋
漫漫沈愛河一墮穢濁境苦道興悲歌
我今敷至教正炁遏邪源赤文度群品
黄旗招大魔永以享大福億齡奚足多
嗟爾塵中子背眞其如何
　　　第三五行隂陽歌曰
渺渺三天上巍巍白玉京元始御明景
立此大化根隂生結黄華陽光敷赤輪
二炁相纒羅太空流五行七景忽騰變
萬彚從此生五行互遷改誰測敗與成
神霄執玄紀緫校諸天人左攝三界魔
右制六天兵寳章召和炁玉符集百靈
天丁秉瓊鉞赤帝擲流金收捕群魔醜
境土皆澄清普天被眞䕃億劫保無傾
此三界之上飛空之中眞王歌音音參洞章
誦之百徧名度南宫誦之千徧眞王保迎萬
徧道備飛昇太空過度三界位登仙公有聞
靈音眞王敬形敕制地祇侍衞送迎拔出地
戸五苦八難七祖升遷永離鬼官魂度朱陵
受鍊更生是謂无量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈仙王隱
祕之音隂陽離合之奥五行化體之機啓造
天地三界剖析混沌之音皆是大梵之言非
世上常辭言無韻麗曲無華宛故謂玄奥難
可尋詳上天所寳祕於神霄玉清王府東華
經室數歷壬辰依玄科下傳若有至人齎金
寳質心依舊格告盟眞王然後而付焉
道言夫天地運度亦有否終日月五星亦有
虧盈至聖神人亦有休否末學之夫亦有疾
傷皆隂陽離合化體變現之象凡有此災同
炁皆當齊心修齋六時行香十徧轉經福徳
立降消諸不祥无量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法魂神徑上南宫隨其學
功計日而得更生輪轉不惑便得神仙
道言夫天地運終星宿錯度日月失明四時
失度隂陽不調國畿水旱疫毒流行兆民死
傷師友命過此爲隂陽五行離合化體之變
皆當修齋行香誦經夫齋戒誦經功德甚重
上消天災保鎭帝王下禳毒害以度兆民生
死受頼其福難勝故曰无量普度天人
道言凡有是經能爲天地帝主兆民行是功
德有災之日發心修齋焼香誦經十過皆諸
天記名萬神侍衞右别至人剋得爲聖君金
闕之臣諸天記人功過毫分無失天中眞王
亦保舉爾身得道者乃當洞明至言也
諸天中大梵隱語无量音道君撰
元始隂陽離合五行化體靈書玉篇
　　　東方八天
　　登岐伽當漏采殊華畢遥普竟
　　陽職奔涯畧栗延鎭欹幷宻夸
　　昊嶺睦齎煙迷備賖燿戴紀落
　　匪清晦陳遘逮嬰緒命列逾泰
　　酢推晏優𨽻湖閱臻惑習疲驛
　　延剛保垠
　　　南方八天
　　墩籍肆濡騫連法眸定微勤索
　　益名齒都昕京墉傍蔑神論壬
　　既懇甫比演質元存亮澤育嶽
　　遮地宻眞禱胥愛節𦕅安歩伸
　　覩羅曷帝妙赤祕輪學但營茂
　　紀并寥寅
　　　西方八天
　　鈕鐸率堅蘭康滋孫敬鞠間熾
　　躍持求昆琥驛傳牘韓機郁文
　　驗考道聦汧林啓昬極侯備衷
　　那牢雌能弼劉夷黙時圖印成
　　迮淵期盧亶仝幽岑魯淡蹇望
　　胡遄救金
　　　北方八天
　　信祖熈路賔恭召經絡斗俯胃
　　青君奕賔本應師鍔元堂古陳
　　别則仇敏移精竹棼誥宗冝竦
　　閣德宛循亭徼保際坤山野侖
　　猛敵象魔孜猷窈靈敕意天放
　　聊維幾雲
道言此諸天中大梵隱語无量之音舊文字
北斗元魁南斗天箕施行隂陽運斡五行鎭
三界於混極立玄機於太清離合得以交其
道水火得以榮其靈統攝群類與眞合盟浩
劫不竭謁帝玄庭字皆廣長一丈天眞皇人
昔書其文以爲正音有知其音能齋而誦之
者諸天皆遣飛天神王下觀其身書其功勤
上奏諸天萬神朝禮地祇侍門大勳眞王保
舉神霄道備剋得遊行三界昇入金門此音
無所不辟無所不禳無所不度無所不成天
眞自然之音也故誦之致飛天下觀上帝遥
唱萬神朝禮三界侍軒群祅束首鬼精自亡
琳琅振響十方肅清河海靜黙山嶽吞煙萬
靈振伏招集群仙天無氛穢地無祅塵冥慧
洞清大量玄玄也


元始无量度人上品妙經卷之十六















靈寳无量度人上品妙經卷之十七地七
　　　扶桑青陽品
道言昔於蒼靈天中青芽雲歌大好生土受
元始度人扶桑青陽无量上品元始天尊當
說是經周回十過以召十方始當詣座天眞
大神上聖髙尊妙行眞人扶桑大帝青華帝
君青陽寳燿木皇九炁上眞道君天官從騎
眞仙眞人無鞅數衆乗空而來寳雲青霄合
沓紫煙琅碧瓊輿八眞飛輦葆蓋流䕃靈霞
散空七色蔚靄洞煥髙空九日九夜諸天日
月星宿停虚倚輪五緯舒光天經順行元綱
鎭靜三道清平流暉關紐七辰煥明一國地
土山川林木緬平一等無復髙下土潤琳琅
無有異色衆眞待座元始天尊玄坐空浮青
麟玉臺海光寳雲之座說經一徧諸天大聖
同時稱善是時一國男女衆惡消除黙𢍆眞
道說經二徧流晶降體完堅萬神說經三徧
五臓生華永無百疾說經四徧金光易骨瓊
華鍊形說經五徧通體虚明飛行遊宴說經
六徧化周八極普度十方說經七徧冥曹罷
對進補眞仙說經八徧元老五帝敷落妙音
一切天人皆識雲芽說經九徧諸天諸地化
現嘉祥說經十徧朽骨更生返形復命是時
一國是男是女莫不傾心皆受護度咸得長
生
道言是時元始天尊說經一徧東方无極无
量品廣生大神無鞅之衆浮空而至說經二
徧南方无極无量品明燿大神無鞅之衆浮
空而至說經三徧西方无極无量品皓晶大
神無鞅之衆浮空而至說經四徧北方无極
无量品玄變大神無鞅之衆浮空而至說經
五徧東北无極无量品靈暉大神無鞅之衆
浮空而至說經六徧東南无極无量品混合
大神無鞅之衆浮空而至說經七徧西南无
極无量品鎭安大神無鞅之衆浮空而至說
經八徧西北无極无量品回風大神無鞅之
衆浮空而至說經九徧上方无極无量品純
德大神無鞅之衆浮空而至說經十徧下方
无極无量品輔化大神無鞅之衆浮空而至
十徧周竟十方无極天眞青陽景燿大神一
時同至一國男女傾心歸仰各以諸天寳花
龍香百果恭敬供養來者有如雲影飛霧無
鞅之衆迮國一半土皆偏䧟非可禁止於是
元始懸一寳珠大若明星在太空之中去地
九丈元始登引天眞大神上聖髙尊妙行眞
人十方无極青陽大神無鞅數衆俱入寳珠
之中天人仰看惟見勃勃從珠口中入既入
珠口不知所在國人廓散地還平正無復欹
陷元始即於寳珠之内說經都竟衆眞監度
以授於我當比之時喜慶難言法事粗悉諸
天復位倏歘之間寂無遺響是時天人遇值
經法普得濟度全其本年無有中傷傾土歸
仰咸奉髙眞合景合妙合炁合神合元合本
合惠合靈合化合變合性合明心符上聖演
範流行青陽降體雲芽發生二暉灌鍊眞道
克成經始流布一國仰教咸罄至誠衞生保
質皆得度世
道言元始天尊說經中所言竝是諸天上帝
內名隠韻之音亦是眞王内諱百靈之隱名
也宣演扶桑帝景之山下接太溟青陽之炁
纒結九霄圓景眞光三十萬里引其景者爲
仙卿飲其華者爲至眞九道絳煙回度三靈
瓊瑶變質敷羅玉英非世之常辭上聖已成
眞人通玄究微能悉其章誦之十過扶桑鍊
神陽華自成寳明煥燭大福來臻上聖之道
奔挹五辰妙炁合无飛昇玉京百邪伏滅大
𣝹束形回屍起死白骨成人至學之士誦之
十過則青腰奉書太丹吐煇含景浮光天靈
啓扉東極降璽萬炁齊歸濟度群品遊行太
微所以爾者扶桑爲崑崙玉誕之精青陽爲
長生九榮之氣返年却禍賜爾元老大帝之
道也龍煙之神屈伸震垣肝葉敷玉關戸紫
煙知此道者飛昇列仙色更嬰童變化神泉
永保生妙合炁長延通眞達靈受慶綿綿輕
誦此章身則受殃供養尊禮門戸興隆世世
昌熾與善因縁萬災不干神明護門斯經尊
妙獨步玉京度人无量爲萬道之宗巍巍大
範德難可勝
道言凡誦是經十過諸天齊到青元上皇九
華之精明燿扶桑大帝縁瑶之闕天葆少陽
碧琳之宫敕命鳳光玉女持太玄開明青眞
之符詔九幽寒庭泉府重隂之獄召青陽之
神却死䝉生太陽群靈隨光上昇九祖幽魂
受度飛昇格皆九年受化更生得爲貴人而
好學是經功滿德就皆得神仙飛昇玉府下
宴方諸也上學之士修誦是經青陽入身玉
精内化流注無英威明執鉞斬伐屍根皆即
受度飛昇玉明世人受誦則洞戸琳琅朱火
明璫陽眞來應丹化紫房生道續命萬藹流
芳保鍊玉飴六府絳章五斗被膺坐鎭魁罡
此經微妙普度無方一切天人莫不受慶无
量之福生死蒙惠上天所寳不傳下世至士
齎金寳效心盟天而傳輕泄漏慢殃及九祖
長役冥官侍經始陽玉童朱光玉女各一十
二人營衛瓊文保護受經者身
道言正月長齋誦詠是經扶桑垂條青陽布
英生炁變幽㝠考悉停使上世亡魂斷地逮
役度上南官七月長齋誦詠是經方諸降眞
青華召靈身得神仙諸天書名黃籙白簡削
死上生十月長齋誦詠是經東霞保生暘谷
開成八關啓蘊九炁敷成爲國王帝主君臣
父子安鎭國祚保天長存世世不絶常爲人
君安鎮其方民樂太平八節之日誦詠是經
天山通景玉極延齡得爲下元眞人本命之
日誦詠是經太一下臨青帝監盟外運玄炁
内育三嬰魂神澄正萬炁長存不經苦惱身
有光明三界侍衛五帝司迎萬神朝禮名書
上天功滿德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐九陽蒼雲之中
　内外蓊㝠有青龍白虎朱雀玄武師子白
　鶴羅列左右日月照明洞煥室内項生圎
　象光暎十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經




元始无量度人上品妙經
元始洞玄靈寳本章扶桑青陽九華上品化
炁度人元晶隱韻正運自然東極青眞玄關
化神九芒琅碧洞照陽門太无上劫化生八
靈青宫肇立扶桑億尋蚪龍交迴蛟螭委蟠
青陽之精升爲歳星開明蒼景是化天根下
爲青華方諸玉宫上無復祖與道同生玉垣
眞炁析爲寳文安鎭東方玄變純仁挹采華
芒結節洞明隱芝自生玉髓金筋蒼符開廓
普殖神文無文不敷無文不通無文不建無
文不崇無文不化無文不隆是爲至妙天中
之宫瓊寳玉羅龍嶽剛峯上極无上圓燿髙
穹眇渺化城安鎭太空青華離便神變九龍
金闕黃房森羅淨霐神霄道炁周徧天京中
有度人不死之神中有方諸青童道君中有
南極長生之君中有東極青華帝君中有挹
霞採光度世司馬大神中有好生韓君丈人
中有南上司命司録延壽益筭度厄尊神迴
骸起死无量度人今日校録諸天臨軒
東方无極飛天青符神王長生大聖无量度
人
南方无極飛天青炁神王長生大聖无量度
人
西方无極飛天青𤓁神王長生大聖无量度
人
北方无極飛天青精神王長生大聖无量度
人
東北无極飛天青虚神王長生大聖无量度
人
東南无極飛天青陽神王長生大聖无量度
人
西南无極飛天青運神王長生大聖无量度
人
西北无極飛天青帝神王長生大聖无量度
人
上方无極飛天青景神王長生大聖无量度
人
下方无極飛天青芽神王長生大聖无量度
人
十方至眞飛天神王長生度世无量大神竝
乗飛光青軺之車蒼珠碧琅之輦緑蓋玄輪
驂駕丹鳳九首青龍建流霞之節廣生靈旙
前按洞章齊奏後唱玉謡同音白鳳麒麟嘯
歌噰噰青靈啓塗歲燿翼轅億乗萬騎浮空
而來傾光回駕監眞度生東極丞相暘谷神
宫帝司玄一九炁大神導降青精光照八㝠
碧霞散飛三五順行骨生金輝迴燿瓊英青
皇受書列位仙眞校定群品區别衆靈執籙
把籍齊到玄庭隨所應度嚴校清都普告十
極杳漠髙虚洞淵化府北闕靈居閬風崑丘
瑤臺帝墟下逮寒池長夜幽扃拔度祖考削
落惡根不得拘留剋獲超升青宫符命飛度
無停神嶽鬱羅開衞形魂大魔監察度品朱
陵死魂鍊炁變朽成人生身受度劫劫長存
隨劫輪轉與天齊年永度三災八難九横五
苦超淩三界逍遥九清九清之天天帝保安
無色之境梵行
　　　東方八天
　　修方正華天帝天季宜庭
　　青芒順綱天帝憫化神覺
　　繹眞洞暎天帝善伹越文
　　隆緒景師天帝遥符玉渦
　　辨常起位天帝關閑資仁
　　歷濟桓輿天帝護諱難
　　木極粹生天帝工機顯房
　　廣風至化天帝孟麟九中
　　　南方八天
　　慶炎崇古天帝信師拜凡
　　緑眞應羅天帝賁寧禱玄
　　宗理髙明天帝玄攸叙嘉
　　日旗招炁天帝太一紫庭
　　液華澤限天帝雲蒲緑英
　　常經衞和天帝燿靈洎元
　　洞空蔚陽天帝飛日路咸
　　青宫啓生天帝士勝育居
　　　西方八天
　　定曦扶晨天帝光空極眞
　　曲桑漱瓊天帝嬰定泰郊
　　群黎寂鎻天帝炁摩幽寧
　　玄墟正魔天帝直鐶湛罘
　　運曆開靈天帝時維康假
　　素𢍆治律天帝召可司非
　　西清玉賔天帝茨留江
　　道元聖山天帝臺堅庸
　　　北方八天
　　潜池演滋天帝決隲少披
　　虚闕對神天帝渺秩禄冝
　　寞羅帝陀天帝呼畫頥光
　　酆營緫監天帝述盧猶朋
　　智廬降眞天帝蘇杜善提
　　號都佐理保福天帝部尤允淝
　　海靜雲儀玉夷天帝洞義明持
　　壬領六司天帝考按鬼神
三十二天三十二帝諸天隠諱諸天隠名天
中空洞自然靈章諸天隱韻青陽之音青陽
之尊青陽之神青陽燿晶青陽之靈九炁十
華變化上清无量之奥深不可詳敷落神眞
普度天人今日欣慶受度歷關諸天木眞九
皇倚杖扶桑妙靈攝炁結爲青陽青陽飛精
碧光髙升大圓照空億炁爲程仁德逮下福
資聖君普覆區宇變化生靈仙眞神龍克應
至神和煬慈恕微妙彰明上學感靈仰味天
精神光下流骨玉顔金䇿登神霄彼服組紋
拔苦扶難振祐生民請滅三惡斬絶地根扶
桑吐華蟠條散英瓊緑萬葉蒼雲千層上生
靈寳紫光丹靈九芒纒虚煥爛東晨遐想青
軿龍仗𦆯紛青炁如絃挹采玄曛洗髓鍊神
奔騰玉津飛度九戸廓開八門眞王監舉列
告元眞東斗降陽西斗燿明北斗玄沆南斗
光淩中斗益生緫括萬靈青華啓暉皓芳開
性丹蘂扶衞玄津保命黃英中貫普行教令
大帝碧羅三界大定蒼元上眞緑炁東桑丹
元上眞鍊玉朱光素元上眞皓華流芳玄元
上眞雙闕提綱中元上眞坐鎮明堂五元至
神上景之眞含芳拱露交幹雙莚飛龍髙舉
落鳯騫星統部靈魔萬神之宗飛行三道緫
統仙兵麾幢鼔節遊觀九清自號赫奕諸天
齊功上天化民嚴攝羅酆眞王受命普掃祅
凶伯華降晶龍燿持鋒太丹流雲威化無邊
神帥擲大萬里飛煙金鈴迸擊玉㦸八懸敢
有干試拒遏髙仙玄鉞前戮神金後刑屠割
祅爽激蕩無停千千截首萬萬翦形魔無干
犯鬼無祅精三官九司明按鬼營不得容隱
玉馬交呈普告無方萬彚咸聽三界五帝列
言上清
元洞玉曆東極扶桑未開五劫初判青陽陽
華發生三元紀綱生爲神仙道樞已張震動
知覺龍漢延康眇眇億劫混沌之中青顯爲
色陽墮成淵風爲木神澤爲木元風澤洞虛
金石凝天天上天下大化冥冥陽光浩蕩無
極無名洪濛大道遼廓無光丹暉啓圖運度
自然青華安鎮緑誥瓊篇赤書王字九炁龍
文保制劫運使天長存梵炁彌羅萬範開張
木眞流演四羅諸天輪轉綱維回度無邊旋
角歷箕粲斗車廂傍俠天經運化五帝玉城
九門青帝東郷三十五分緫炁上元八景冥
合炁入玄玄玄中太皇玉極仙眞乗景步虚
下照桑林千眞共會帝庭飲食青陽浩劫冞
淪汎景紫霄吟詠洞章金眞朗秀流響雲宫
靈音化景混合回風太虛鬱微輔翼玄空青
陽入肝碧樓玉山中有少童錦衣美𠜍手執
天籥吹嘘百關内通境界感御披蘭白珠累
累霐流三田鼓橐茹和赫然成丹千和萬合
自然成眞眞爲青陽陽中有神長生大君曜
元公子浩晶尊神方諸司命晹谷合延執符
把籙保命生根上遊九清出入琳房八關之
内細微之中下鎭人身瓊樓絳宫中理五炁
混合百神十轉回靈與炁俱仙仙道貴生蒼
垣度人上開九門青光大輪司治天政下劾
鬼神中主人民罪福因縁普受開度死魂生
身身得受生上聞諸天諸天之上各有生門
中有碧桑雲葉自然青陽空洞之謡眞王靈
篇辭參髙眞
　　　第一碧海扶桑飛空之音
玉都翠京下速碧淵光霞億萬
青陽九玄寒波泛溢蒼景扶桑
並生萬尋神風化綱葉暎碧落
中祕龍章歌空成韻枝舞鸞翔
元精縈羅緑英瑶璫林宻如雲
中有上眞寳弁嵳峩交龍羽裙
厥號太帝扶桑之尊無英伯華
龍胎九魂主教至學灌鍊五形
千變萬化八道揚旌勒我上範
方諸紀名
　　　第二青陽寳燿眞王之章
扶桑連理並幹相倚接雲龍升
逼波雷起蟠根蜿蜒接曲千里
青宫大神太一元尊碧霞鬱壘
玄相老人三界仰德九土蒙恩
桑林之眞炁名青陽昇於神天
結秀紫房寳燿赫奕傾丹化郷
下照億天无極威光生育列聖
飛度延康仰引神霞經天緯常
悟此得生道識者通神靈吟詠青陽章
九天俯雲輪
　　　第三東極青華帝君歌曰
寳山峙東南上有眞王宫盤根淩太虚
下眄九霄中内列諸靈司洞治億天宗
元嗣輔上帝統御興眞風鑑觀圎羅下
驂駕飛天龍十極秉元化大魔爲攷功
收制六天兵使道永興隆飛章請玉詔
玄符赦羅酆大慈憫長夜五苦使咸停
與我本同氣翛然宴赤明變化無邊際
普度諸天民胡爲樂須㬰貪欲勞其神
不學上眞道歷嵗空悲辛我今爲此歌
清音感玄人
此三界之上飛空之中眞王歌音音參洞章
誦之百徧名度南宫誦之千徧眞王保迎萬
徧道備飛昇太空過度三界位登仙公有聞
靈音眞王召神敕制地祇侍衞送迎拔出地
戸五苦八難七祖升遷永離幽山魂度朱陵
受鍊更生是謂无量普度无窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈眞王隱
祕之音顯明扶桑之山仙國宏遠其山面方
萬里在碧海之東去中國九十萬里上通神
霄五府億萬里中有太眞王扶桑大帝方諸
山青童道君東極青華之别宫山生巨桑内
黄而外紅其華食之長生其液狀如玉飴服
之壽千劫鍊之爲丹餌爲髙眞其根感玉京
崑山之玉津孕於桑中下生玉璞如世松根
而有茯苓茯苓千年生威善扶桑之下有玉
璞温瑩殊美並能制鳳凰立於其上下方生
玉玉結未成凝爲流液服之變爲嬰童壽等
天地扶桑之上有靈雞鸞鳳九色之鳥日旦
升於若木金鳥飛於桑上即日出暘谷其扶
桑之頂有炁名青陽上爲木星光照三十萬
里徑一百里十二年一周天三百九十九日
一見伏凡八十三年七十六見而七周天中
有星帝后妃夫人官屬木皇爲之主爾修其
道則玄丹太一吐納青炁太一天尊授兆青
符無英公子飲兆青精龍煙丈人威盟眞人
受兆東方眞文御青陽以東升音旨微妙皆
是大梵之言非世上常辭言無韻麗曲無華
宛故謂玄奥難可尋詳上天所寳祕於玄都
髙上神霄玉清玉府東藏經室依科三萬七
千年應運下傳若有至人齋金寳質心依舊
格告盟十天然後而付焉
道言夫青陽爲生福之力本有形之類無不
頼之至若天地運度否終日月五星虧盈至
聖神人休否末學之夫疾傷凡有此災同氣
皆當齊心修齋六時行香十徧轉經福德立
降消諸不祥无量之文普度無窮
道言夫末學道淺或仙品未充運應滅度身
經太隂臨過之時同學至人為其行香誦經
十過以度屍形如法則東極青華帝君賜通
光之符召青陽之炁於無英之宫流太玄青
精生炁入兆之肝府死戸閉塞木皇内遊含
明丈人爲兆啓紫蘭之室開青珠之檢授兆
隱文兆之精靈按而誦之魂神徑上南宫隨
其學功計日而得更生輪轉不惑便得神仙
道言夫天地運終星宿錯度日月失明四時
失序隂陽不調國土災怪水火厄難疫毒流
行兆民死傷師友命過善士横殃皆當修齋
行香誦經夫齋戒誦經功德甚重上消天災
保鎭帝王下禳毒害以度兆民生死受頼其
福難勝故曰无量普度天人
道言凡有是經能爲天地帝主兆民行是功
德有災之日發心修齋焼香誦經十過皆諸
天記名萬神侍衞右别至人剋得爲聖君金
闕之臣諸天記人功過毫分無失天中眞王
亦保舉爾身得道者乃當洞明至言也
諸天中大梵隱語无量音道君撰
元始靈書扶桑青陽玉篇
　　　東方八天
　　翟軒嵋羅傾音謨光曆紀𢘍響
　　迎贖丘玄濟淙欹累固淵蔽芒
　　憫恊華迹曜度氐房竒魚立𡣕
　　制儀䝉剛海鄒夜潭舒毗琳琅
　　扁幾合無遘盈東祥矧測雉兊
　　兟胡并唐
　　　南方八天
　　戰熾兠郢陀騰炯瞻戚孺臧殷
　　命魔設官極臺勑吏走驛告嚴
　　陽居始都究萌部端猛聚定棘
　　鹿温冥牢景補皇位靜部尤常
　　烈卑柄重吉祺信諭茂期諶于
　　昆熈夷光
　　　西方八天
　　瑟那志靈褥逹侯度頂磋蔚京
　　陸省備助菴乙布獰求銖閱正
　　狼文薢嶇途營譔兵厭騰釋璘
　　葆疇尹倉萬彦師倫池府爵屍
　　犇竇印里述冥關蘭幽河斗神
　　金名祝伸
　　　北方八天
　　扶曦霞梁絶革忮疆燿學素寂
　　抱帝澤門䕡符紫丁夜舍追擬
　　託詫藴朒叵沙燕偁縳爾泉弇
　　交奇浮綱淨信同法罔慈擊亢
　　瀆延龍裒計羅卓傳業俞鄭璠
　　　石雷皓清
道言此諸天中大梵隱語无量之音舊文刻
書青華帝君左闕玉臺之上青陽洞煥木道
其昌仁澤純被壽樂靈遐施生於地惠德於
天中遊至虛妙歸三元福貴本始道賞其玄
字皆廣長一丈天眞皇人昔書其文以爲正
音有知其音能齋而誦之者諸天皆遣飛天
神王下觀其身書其功勤上奏諸天萬神朝
禮地祇侍門大成眞王保舉木眞道備剋得
遊行三界昇入金門此音無所不辟無所不
禳無所不度無所不成天真自然之音也故
誦之致神王下觀上帝遥唱萬神朝禮三界
侍軒群祅束首鬼精自亡琳琅振響十方肅
清河海靜黙山嶽吞煙萬靈振伏召集群仙
天無氛穢地無祅塵冥慧洞清大量玄玄也



元始无量度人上品妙經卷之十七





靈寳无量度人上品妙經卷之十八地八
　　　素景曜靈品
道言昔於元洞天中慶霞流音太空化土受
元始度人素景燿靈无量上品元始天尊當
說是經周迴十過以召十方始當詣座天眞
大神上聖髙尊妙行眞人西華玉妃四極眞
王黄素元君飛天騎吏仙官主宰無鞅數衆
乗空而來白雲緑霞羽駕飊輿華蓋浮晨珠
璧交光五色鬱勃洞煥太空九日九夜諸天
日官月府星闕長樓元斗停機三道平周剛
風鎭靜崑嶽收雲地浮五瑞天開八門境土
山川誠廓林木緬平一等無復髙下土皆變
瓊瑤無有異色衆眞侍座元始天尊玄坐空
浮萬葉寳蓮之上說經一徧諸天大聖同時
稱善是時一國男女仰聽法音神識開悟說
經二徧靈府虛明說經三徧黙𢍆玄妙說經
四徧眞炁灌身萬疾皆愈說經五徧體合正
道衆惡消摧說經六徧三十二天發見眞文
說經七徧九天玉境四極玄宫三洞寳經昭
然徹見說經八徧貟羅之下太空之中一切
音聲皆參大範說經九徧九色妙光下燭幽
夜普赦北酆受苦罪魂說經十徧十方萬類
遂性逍遥是時一國是男是女莫不傾心皆
受護度咸得長生
道言是時元始天尊說經一徧東方无極无
量品華林大神無鞅之衆浮空而至說經二
徧南方无極无量品赤文大神無鞅之衆浮
空而至說經三徧西方无極无量品帝符大
神無鞅之衆浮空而至說經四徧北方无極
无量品元景大神無鞅之衆浮空而至說經
五徧東北无極无量品青精大神無鞅之衆
浮空而至說經六徧東南无極无量品圓珠
大神無鞅之衆浮空而至說經七徧西南無
極无量品廣霞大神無鞅之衆浮空而至說
經八徧西北无極无量品金華大神無鞅之
衆浮空而至說經九徧上方无極无量品紫
霄大神無鞅之衆浮空而至說經十徧下方
无極无量品靈都大神無鞅之衆浮空而至
十徧周竟十方九極天眞大神一時同至一
國男女傾心歸仰欣聞元始宜說素景燿靈
之法外生天地結成混沌內生萬物變爲嶽
瀆皆由无形五行眞金之性虚明同力不可
破壞至生人神知見悲喜率因素景不鑿之
剛燿靈明察之體而以爲之物有堅脆其成
爲一人有聖凡其知爲一我等雖懐此金未
經冶鍊今遇元始以此法火瑩此神金鑄爲
法器成此道力无量變化作是說已欣樂再
拜旋遶座側來者有如細雨宻霧無鞅之衆
迮國一半土皆徧陷非可禁止於是元始懸
一寳珠大如黍米在空玄之中去地七丈元
始登引天眞大神上聖髙眞妙行眞人十方
无極素景燿靈至眞大神無鞅數衆俱入寳
珠之中天人仰看惟見勃勃從珠口中入既
入珠口不知所在國人廓散地還平正無復
欹陷元始即於寳珠之内說經都竟衆眞監
度以授於我當此之時喜慶難言法事粗悉
諸天復位倏歘之間寂無遺響是時天人遇
值經法普得濟度全其本年無有中傷傾土
歸仰咸知妙微無執無滯無想無結無愛無
憎無苦無惱無敗無虧心行正道言合天機
齊同慈愛異骨成親國上康安永慶太平經
始出教一國以道頂有至心宗奉禮敬皆得
度世
道言元始天尊說經中所言並是諸天上帝
内名隱韻之音亦是眞王内諱百靈之隱名
也開示道妙無形五行先天地生同寓一炁
浩劫不分内有神金素景燿靈外成諸天内
爲眞神剛堅無壞萬物仰成爾能知之可以
長存非世之常辭上聖已成眞人能悉其章
誦之十過諸天遥唱萬帝設禮河海靜黙山
嶽藏雲金輪停景玉璣不行浩浩太空飛度
生門柔爲至剛虛爲至藏大不可圍廣不可
量金光素景燿靈無方堅凝流行得道之疆
群魔東形鬼精滅爽回屍起死白骨成人至
學之士誦之十過則金門校仙眞籙奉玄五
帝侍衛三界稽首魔精喪眼鬼祅滅爽濟度
垂死絶而得生所以爾者學士穢氣未消體
未洞眞神金未堅遇火則鎔素景未潔燿靈
昬曚召制十方威未制天政德可伏御地祇
束縳魔靈但却死而已不能更生輕誦此章
身則被殃供養尊禮門戸興隆世世昌熾與
善因縁萬災不干神明護門斯經尊妙獨歩
玉京度人无量爲萬道之宗巍巍大範徳難
可勝
道言凡誦是經十過素靈神金不散至靈燿
魄長存隂關自開諸天齊到億曽萬祖幽魂
苦爽皆即受度上升朱宫格皆九年受化更
生得爲貴人而好學至經功滿德就皆得神
仙飛昇金闕遊宴玉京也上學之士修誦是
經素靈合性空體至神金身得道栖泊上清
皆得受度飛昇南宫世人受誦眞一守身金
德不朽業火不焚則延壽長年後皆得作尸
解之道魂神暫滅不經地獄即得返形遊行
太空此經微妙普度無窮一切天人莫不受
慶无量之福生死䝉惠上天所寳不傳下世
至士齎金寳效心盟天而傳輕泄漏慢殃及
九祖長役㝠官侍經五帝玉童玉女各二十
四人營衞神文保護受經者身
道言正月長齋誦詠是經木表金胎五藏生
春枯朽老敗得新長生爲上世亡魂斷地逮
役度上南宫七月長齋誦詠是經燿景金津
神威内㝠百關堅彊淵池𣿼靈身得神仙諸
天書名黃籙白簡削死上生十月長齋誦詠
是經水得其金結爲聖胎天地一塵至妙至
玄爾能行之變化飛仙爲國王帝主君臣父
子安鎭國祚保天長存世世不絶長爲人君
安鎭其方民稱太平八節之日誦詠是經水
火土木併蝕於金永固其神得爲九宫眞人
本命之日誦詠是經太一下臨素景燿靈呼
子三魂左三右七役使無停魂神澄正萬炁
長存不經苦惱身有光明三界侍衛五帝司
迎萬神朝禮名書土天功滿德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　炁之中内外蓊㝠有青龍白虎朱雀玄武
　獅子白鶴羅列左右素景燿靈之炁晃如
　皎月煇燿頂上日月照明洞煥室内項生
　圓象光暎十方如此分明宻呪曰
无上玄元太上道君召岀臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前畢
　引炁三十二過東向誦經




元始无量度人上品妙經
元始洞玄靈寳本章素景燿靈上品妙首開
天度人虛皇隱韻混合自然大洞元金空玄
至眞堅剛明決神化彌綸不壞無染變境髙
清包含太虛内生九元無形眞妙道性靈玄
元皇布炁肇立諸天剛風内鼓素燿外旋至
陽凝質梵炁液泉結爲大器二象乃分開明
素景是爲靈根上無復祖惟道爲身燿華流
結普植神靈无上玉篇安鎮丹城無文不光
無文不明無文不立無文不成無文不度無
文不生是爲大梵天中之天鬱羅蕭峯金闕
瓊山上極玄上大赤清源眇眇浩劫若亡若
存三煇帝室大有黄庭瑶刃朱宫天眞玉房
太素化炁同徧十方中有素景燿靈之眞中
有南極九玄之君中有度世皇老大神中有
太霄成妙眞人中有紫庭眞帝元素道君中
有南昌定命司變主録運化保鎮尊神回骸
起死无量度人今日校錄諸天臨軒
東方无極華林神王長生大聖无量度人
南方无極赤文神王長生大聖无量度人
西方无極帝符神王長生大聖无量度人
北方无極元景神王長生大聖无量度人
東北无極青精神王長生大聖无量度人
東南无極圎珠神王長生大聖无量度人
西南无極廣霞神王長生大聖无量度人
西北无極金華神王長生大聖无量度人
上方无極紫霄神王長生大聖无量度人
下方无極靈都神王長生大聖无量度人
十方素景燿靈神王長生度世无量大神並
乗層雲金霄八景之輦玉輿羽軿素蓋飛輪
驂駕九光神虎玄甲蒼龍建流金之節招靈
大旙前列太玄寳仗後從三天化兵白鳳麒
麟嘯歌噰噰七燿啓塗三眞翼轅億乗萬騎
浮空而來傾光回駕召靈度生西崑上空瑶
闕髙仙九微太妙黃景元君執符把籙齊到
帝前原兆生胎禀道以來業識念想纒思億
𡨚汩亂素境燿靈翳昏神光正性曠劫冥頑
元始洞火冶鍊純堅金華變體當爲眞人粗
辱毀敗逐愛散分隨所應度嚴校神靈普告
洞淵无極名山泉沙之嶽北闕寒庭神州五
鎭十二溪源三河四瀆溟海咸池疾除罪簿
落滅惡根不得留滯怠縱魔群元始開化隨
運升遷六天隂官拔度沉魂制玄監舉鍊度
朱陵太清降炁仙變成眞生身受度劫劫長
存隨劫輪轉與天齊年永度三塗五苦八難
超淩三界逍遥上清上清之天天帝妙玄無
色之境梵行
　　　東方八天
　　玉𡵨英實天帝伯戊景勲
　　秀峯翠華天帝眇珎叢池
　　寳林燿光天帝芳霄宛驛
　　眞元靈韞天帝冥成妙沂
　　玄符顯靈天帝肇啓元皇
　　集瑞慶皇天帝方稽生
　　瑶瑰暎虛仙穴天帝澤嶽匠靈
　　汶波碧洞神宮天帝道光仙
　　　南方八天
　　陽台化景鍊眞天帝寳宣紀延
　　南明洞陽天帝劾章測神
　　司炎治明天帝護生極言
　　檢眞定曆天帝執機主民
　　降炁大光天帝嚴威四衝
　　沖和緫領天帝化令正行
　　溟无赤景天帝奉皇玉尊
　　變化定籍天帝鑑英皓定
　　　西方八天
　　主福定生天帝巽都景陽
　　素景燿靈天帝綿觀典常
　　閬圃瑶琳天帝露漙順華
　　西臺玉匣天帝寳當元畸
　　靈玉治方天帝訊先求爽
　　剛山頂龍天帝奮光紫神
　　七絶神虎天帝力關威京
　　梵炁金乗天帝巖幾静山
　　　北方八天
　　玄老海藏天帝宅神岳羅
　　龍光萬虚天帝燿金爓剛
　　雲營周華天帝微玄部清
　　忠嶽洞波碧琳天帝絶崿珠
　　瓊宫无極天帝昭髙𤪽佪
　　蒼目化山天帝拔方起雲
　　京臺海穴天帝濯上慈眞
　　五神泛洋召靈天帝宛令西波
三十二天三十二帝諸天隠諱諸天隱名天
中空洞自然靈章諸天隠韻天中之音天中
之尊天中之神大化眞魔合變之靈九復於
一十還於九九合十遷素景生煇金無結滯
與神同并神無變壞鍊之即鮮燿光爲澤共
名火宫神金鼓冶合會太清无量之奥杳不
可詳敷落三華普鍊神人今日欣逢化度歷
試諸天請降至妙大慶因縁飛歩五辰名列
髙玄眞王監察拘制元關東斗授神西斗化
形北斗注籍南斗開生中斗黄華合景燿靈
三眞之炁發爲金英青帝執規白帝御兵赤
帝守衞黑帝結凝黃帝演化萬道乃成蒼華
天王攝炁舉仙丹霄天王上炎流煙素景天
王開天召山玄燿天王通導百川混極天王
坐鎮崑山五天眞王萬神之宗飛行六合遊
宴天宫緫炁燿靈敷散太空自號赫奕諸天
齊功上天鍊眞同會明堂神王震威掃蕩不
祥青霞布天電火施張丹靈扇飊收滅遊光
域中大帥擲劒剛風騰燿萬里流鈴八衝敢
有千試拒抗三官玄鉞前戮神金後刑屠割
祅魅風火無停千千斬戮萬萬誅形邪無侵
犯保護生民六天九宫明檢鬼營不得怠縱
金馬交呈普告羅酆無間溟泠三界大魔飛
章玉京
元洞玉冊五炁混淪金炁爲骨木炁爲筋水
炁爲血火炁爲神土炁爲意物乃化形虚皇
妙道三象告成玄元建立羅列神靈明以燭
物烈以辨眞動則成禮靜則晦温神光變化
火復依金金體無變運幹飛輪貟華震燿風
扇於明乃成大象皇極髙清元微大素金現
長庚紫融灌虛白章洞旻流結五炁生育七
玄大洞消魔玉惠靈篇共敷至化天晶妙光
九龍大劫數極延康眇眇億劫混化堅剛五
炁爲色五精爲淵風水相包泰極無邊黃臺
杳邈朱闕沉冥無形無影無極無窮鴻濛太
朴遼廓開生芒華流彩運度自然虚皇保劫
元素玉章丹景結璘大布青房赤燿至靈演
炁十方旋斗歷箕回度五常三垣化闕明列
元綱八景赤文攝炁髙玄玄中太眞上帝飛
仙素景金霞嘯詠洞虚燿靈緑羅交響雲輿
玉音泛霄黄華執符紫清鬱岳轉翼元居金
爲神液流贯蒼圖千和萬合自然成眞眞中
至神南昌上靈通班元老安寳帝尊玄一九
輔司命眞君簡閱生章變化飛根上遊清單
出入華源八㝠之内細微之中下極重泉九
壘淵宫中治生民萬物混同十轉回靈與炁
俱仙仙道貴生无量度人上開八門燿景天
輪罪業禁戒考校因縁普受開度死魂生身
身得受生上聞諸天諸天之上各有生門中
有升遷顯燿之章黃素靈篇辭參高眞
　　　第一素景顯妙飛空之音
太虛生至眞太空成有形運轉無津涯
普育諸神靈玄清化圓羅混黄沉杳冥
錯謬散爲物沖和構人倫朗朗諸天境
持握生道根蕩蕩大化基八㝠歸玉京
元始顯眞妙素景融神金既悟重玄旨
合體通靈明七祖升天堂南昌朝帝尊
五苦永解脫天魔詠謡音齊樂眞王化
群類皆長生
　　　第二燿靈常照眞王之章
龍漢立劫仞丹光建元圖大聖玄一帝
敷落飛天書髙仙受天命正道祕清都
洞章下玉京靈光煥八隅元尊示神變
億天藏蘂珠故以常明金冶鍊貪愛徒
神金眞化炁灌注度凡軀明明無濁汚
玄精當不枯燿靈玉景源常照成空無
巍巍太慈尊宣演開生符妙微上清旨
眞悟合玄虚鍊炁登種民玉篇從此敷
　　　第三成道變化之歌
百魔樂沉溺飛仙唯好生神炁常堅完
三界無死生既悟上清道與化相順成
宴景常陽宫東井浥天津逍遥度剛風
三垣朝帝尊茫茫大輪下俯世何營營
一瞬爲虛空浩劫焉有程擕手誦大範
素景永清澄運轉法輪綱變化通神靈
東桑觀濯羅西崑眄長庚使爾見眞教
靈府長虛明刻名玉眞檢削落鄷泉名
振衣淩太霄稽首虛皇庭
此三界之上飛空之中飛仙歌音音參洞章
誦之百徧名度南宫誦之千徧眞王保迎萬
徧道備飛昇太空過度三界位登仙公有聞
靈音魔王敬形敕制地祇侍衞送迎拔出地
戸五苦八難七祖升遷永離冥關魂度朱陵
受鍊更生是謂无量普度無窮有祕上天文
諸天共所崇泄慢墮地嶽禍及七祖翁
道言此二章並是諸天上帝及至靈眞王隱
祕之音發明至眞妙本生元大神雖因元始
洞陽九鍊赤炁玄空眞火以爲明識覺了能
知之體珠不知堅固不壞經劫不變今古常
存湛然定觀全依无上清淨不動至大至剛
眞金爲質能生能動木風爲助金風相耀遂
成炎景洞然而明名曰純一妙靈之炁爲道
之玄奥成立混沌生育三才無不由此兆若
體之瑩我靈根以自神力徧無窮界仙靈鬼
神人龍萬物自我陶鎔十方諸天不從外得
皆是大梵之言非世上常辭言無韻麗曲無
華宛故謂玄奥難可尋詳上天所寳祕於玄
都神霄玉清玉府東寳經室依科三萬七千
年應運下傳若有至人齎金寳質心依舊格
告盟道君然後而付焉
道言夫天地運度否終日月五星虧盈至聖
神人休否末學之夫疾傷此皆神炁内虧素
金不靈故燿空有待則制殃衰凡有此災同
炁皆當齊心修齋六時行香十徧轉經福德
立降消諸不祥无量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法素景還復燿靈更明魂
神徑上南宫隨其學功計日而得更生輪轉
不滅便得神仙
道言夫天地運終星宿錯度日月失昏四時
失度隂陽不調國土生災水火風劫疾毒流
行兆民死傷師友命過同學終亡皆當修齋
行香誦經夫齋戒誦經功德甚重上消天災
保鎮帝王下禳毒害以度兆民生死受頼其
福難勝故曰无量普度天人
道言凡有是經能爲天地帝主兆民行是功
徳有災之日發心修齋燒香誦經十過皆諸
天記名萬神侍衞右别至人克得爲聖君金
闕之臣諸天記人功過毫分無失天中眞王
亦保舉爾身得道者乃當洞明至言也
諸天中大梵隠語无量音道君撰
元始素景燿靈玉篇
　　　東方八天
　　奎都出陌化揚入參霞虚激璘
　　延謌沂涔萬竦柘宿淇華幾欽
　　轉蘭彩望晨精典尋昭盈靈肆
　　溢卜奚登擎莊荷露龍蚾捐沉
　　靜佐亟道劉彬緒忱秷稂蕩卑
　　里適逾金
　　　南方八天
　　蓬整絶力赫難志外寅珞尤趣
　　延需利瑾𤥨華透方儀奔汾郡
　　哲疆仙稀珍異寔進燎灘盪虞
　　色離弼應杳坤陳歆祕野桓定
　　角聻敕戮陽山𦤺信風演孔雄
　　曆帝充仞
　　　西方八天
　　素景奠生紏都佳萌健納甲竺
　　誓攻本神迮東獻威相妃蘄尊
　　敬罷欽役奴軍緫雲吉堂洄侶
　　至戈鼎熒萬鑑獨持化師九成
　　便良日辟斗徃岡生浪恥達隨
　　珪山啓兵
　　　北方八天
　　闠程鋏遼景生系郎玄進紫玉
　　投遠趣光董眞樞靈星侔箕羗
　　遁履太幽北昆杳房庇夜軍利
　　氏瑟齊邦度潜倚霞命旗洒藏
　　桑碧螭首洞玄辭皇律躋魔丑
　　臺止賔祥
道言此諸天中大梵隱語无量之音舊文刻
書玉臺西眞素景之堂以開三辰之光太一
典經紫靈醮香元帝命神萬靈聿章目見口
言神金流剛舉天承地使兆慧良緫持冥機
恍惚存亡鬼入神出變化無方帝之寳書豈
世所聞字皆廣長一丈天眞皇人昔書其文
以爲正音有知其音能齋而誦之者諸天皆
遣素景神王下觀其身書其功勤上奏諸天
萬神朝禮地祇侍門大勲魔王保舉上眞道
備剋得遊行三界升入金門此音無所不辟
無所不禳無所不度無所不成天眞自然之
音也故誦之致素景下觀上帝遥唱萬神朝
禮三界侍軒群祅束首鬼精自亡琳琅振響
十方肅清河海靜黙山嶽吞煙萬靈振伏招
集群仙天無氛穢地無祅塵冥慧洞清大量
玄玄也

元始无量度人上品妙經卷之十八



















靈寳无量度人上品妙經卷之十九地九
　　　十方聖境品
道言昔於靈華天中景燿廻風大圓化土受
元始度人十方聖境无量上品元始天尊當
說是經周迴十過以召十方始當詣座天眞
大神上聖髙尊妙行眞人十方聖境化土世
界仙君仙王無鞅數衆乗空而來玄雲飛霞
鳳輿朱輪葆蓋交䕃琅碧騰煇洞徹八冥晃
燿太空九日九夜諸天月月宫府星垣帝闕
寳觀朱樓神嶽瓊山璇臺劫仞下及蒼丹之
界玄素之郷清都九淵六周十極光明照朗
通逹無礙一國地土山川林木緬平一等無
復髙下土皆作黄玉中天正炁交灌坤丘神
化平夷無有異色衆眞環侍元始天尊安坐
太虚九芒赤文火玉之座說經一徧諸天大
聖同時稱善是時一國男女仰聽玄音悉悟
妙道說經二徧目覩神化洞徹萬縁說經三
徧合會正炁皆能闡法說經四徧億劫積滯
隨念消融說經五徧金眞散結百關流通說
經六徧地生寳華天敷玉文說經七徧悠悠
群類克保完堅說經八徧鬼官罷對幽魂上
升說經九徧虚皇妙光照暎十方无量元宫
分形應化一切天人隨方敬仰說經十徧玉
符下降安鎭神山度世升平永無劫運是時
一國是男是女莫不傾心皆受開濟咸得長
生
道言是時元始天尊說經一徧東方无極无
量品仁旺大神無鞅之衆浮空而至說經二
徧南方无極无量品合明大神無鞅之衆浮
空而至說經三徧西方无極无量品皓元大
神無鞅之衆浮空而至說經四徧北方无極
無量品玄光大神無鞅之衆浮空而至說經
五徧東北元極无量品保安大神無鞅之衆
浮空而至說經六徧東南无極元量品流運
大神無鞅之衆浮空而至說經七徧西南无
極无量品鎭紀大神無鞅之衆浮空而至說
經八徧西北无極无量品持綱大神無鞅之
衆浮空而至說經九徧上方无極无量品生
方大神無鞅之衆浮空而至說經十徧下方
無極無量品延康大神無鞅之衆浮空而至
十徧周竟十方天眞聖境大神一時同至一
國男女傾心歸嚮來者有如輕塵重霧億乗
萬騎玄雲四㑹天澤宻周素煙層沓非可禁
止於是元始手出妙光化一圓象結成寳雲
瑩若明月在空玄之中去地百丈元始登引
天眞大神上聖髙尊妙行眞人十方无極天
眞大神無鞅數衆俱入寳輪之中天人仰㸔
惟見導從目輪影中入既入輪影不知所在
國人廓散地常清潤無復更變元始即於寳
輪之内說經都竟衆眞監度以授於我當此
之時欣慶難言法事周悉衆靈復位俄爾之
間杳無遺音是時天民遇此大範普獲惠濟
全其天年無有夭傷合境歸仰咸悟道縁不
懈不退不敗不遷不苟不諂不私不偏不佞
不黨不過不愆言宗至理命保長延齊同慈
智心𢍆髙玄國境豐寧帝祚綿綿法始流布
一國以道預有至心宗奉敬衛皆得度世
道言元始天尊說經中所言並是三天化炁
謡歌大範之音亦是十方聖境眞仙之隱名
也非世之常辭上元開運眞人通微悟玄能
悉其章誦之十過九天稱慶群靈列言三官
執藉簡奏玉京日月騰煇星網順行大魔伏
謁衆祅束形濟生度死朽骸成人太極飛仙
誦之十過則十方境界无極靈郷下逮神洲
洞泉海嶽有生安泰各遂逍遥所以爾者上
聖高眞挺自然之秀育質碧霄生而知道故
感格玉清無所不度飛仙中眞積學修鍊而
𢍆於玄雖證位同聖非上元之比但濟世境
而已不能制天政也輕誦此章身則被殃宗
敬保祕立著元功世世昌熾善根興隆衆邪
不干天神護門斯經玄奥萬境所尊度人無
極爲生道之宗皇皇正範難可勝量
道言凡誦是經十過洞章玄音上達玉清感
格虚皇降三天正眞九陽積妙太玄之炁下
開八門灌注流入羅酆幽音泉曲冥關度爾
億曾萬祖受苦魂爽克得化鍊上升朱陵皆
應眞期靈符攝生得爲至人而好學上經果
備功圓皆得飛仙超升玉闕遊眄九霄也鴻
學之士修誦是經皆即受度髙宴南宫世人
受誦則壽極三元後皆得證太隂鍊形之道
藏質九淵寄身后土魂不蕩空魄不沉滯歷
劫同運即獲更生一切天人悉獲受度无量
景福幽顯䝉惠上玄所禁不傳于世至士特
重寳效心盟誓而傳輕泄玉章殃連七祖長
役土官侍經聖境玉童玉女各四十八人營
衛神文保護受經者身
道言正月長齋誦詠是經眞光下濟漙釋幽
隂爲上世亡魂斷滅罪結升度朱宫七月長
齋誦詠是經正眞生炁流灌心田金籙注名
身得髙仙十月長齋誦詠是經聖境内通法
燿外明爲國王帝主保延世境安鎭萬邦欣
樂昇平大福無疆三辰寧順天夀永昌八節
之日誦詠是經得爲流珠絳闕保生眞人本
命之日誦詠是經十方大聖化境髙尊乘雲
駕龍來詣監盟書名元斗列奏玄冥百神集
㑹功著九天大魔保舉形飛列仙
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐碧絳紫三色雲
　炁之中内外蓊冥有青龍白虎朱雀玄武
　師子白鶴羅列左右十方聖境一時同見
　日月照明洞煥室内項生圓象光暎十方
　如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前畢
　引炁三十二過東向誦經
元始无量度人上品妙經
元始洞玄靈寳本章十方聖境上品神霄神
化度人赤符隱韻騰燿自然混漢洞冥虛無
玉眞肇開元範大合神靈虛皇一炁植立諸
天斬構十方五劫推遷七變神洲十轉天關
玄妙聖境仙眞帝臣開明三道散化五形萬
象齊立虛極靈根上周復景獨運爲身華晶
至應大朴靈文九霄沖感風激飛煙迅綱木
輪交瓊深淵皓皇廣布元運包纒是爲造化
十極將分鬱嶽瓊臺蕭仞遐京上窮圓象琳
闕飛青眇眇帝炁巍巍劫城三靈玉筵太上
玄庭金閣華房森列流精廣霞育炁周變千
靈中有十天校録之神中有方諸上道之君
中有洪聖妙元之眞中有合境開導丈人中
有東華南極西靈北鬱四維上下列聖髙眞
共敷大範開化天人執天正憲无量度人今
日集會攝召臨軒
東方聖境賢善世界正化神王長生大聖无
量度人
南方聖境明離世界眞慧神王長生大聖无
量度人
西方聖境皓洞世界招仙神王長生大聖无
量度人
北方聖境清浄世界多吉神王長生大聖无
量度人
東北聖境妙華世界威德神王長生大聖无
量度人
東南聖境九眞世界福滿神王長生大聖无
量度人
西南聖境流光世界金華神王長生大聖无
量度人
西北聖境玉宸世界神智神王長生大聖无
量度人
上方聖境紫虚世界道樞神王長生大聖无
量度人
下方聖境慈護世界救厄神王長生大聖无
量度人
十方无極通變神王飛空度世開化大神並
乗絳雲緑輿碧輦羽蓋瑶輪驂駕玄鳳白虎
斑龍建元暉王節七燿靈旛前列十天大帥
後從黃闕化兵猛馬蒼麟騰擲辟邪天官啓
塗玄眞翼轅億乗萬騎浮空而來傾光回駕
聖境度生太微玉輔元素上靈神章鴻化大
洞髙尊統天執法齊㑹帝前隨方立應簡示
諸天普告八極寒夜靈關洞神左府北水九
淵太上羅酆六洞三宫曲池龍廐大劫河源
威光九仞長役風庭火山永鏡億零女青大
君符命時刻飛昇斷絶惡趣消滅罪根陽煇
下濟原赦幽魂朱宫受鍊仙變成人生身合
炁隨運長存因縁輪轉與天同年永度陽九
百六風刀水火之難超淩三界逍遥九清九
清之天天帝鑑冥無色之境梵行
　　　東方八天
　　靈蘭雲室天帝記行宛盈
　　聞眞成化天帝閻濟莊
　　祕景凝神天帝逸塗獨雲
　　玉陽聖境天帝赤序畢升
　　海國飛郷天帝穆衍离
　　嶽靜虛音天帝感時慶昭
　　智常極仁天帝述俱辭名
　　神島遊車天帝益憑子柯
　　　南方八天
　　炎正司治天帝諒官承方
　　百豐就和天帝迪宗中宜
　　朱陵典禁天帝沖仙九純
　　降都昭靈天帝兵禳仲和
　　字庭校精素魔天帝暉道清
　　剛璣度光天帝響邦署枚
　　都神耀羅天帝達玄宥窺
　　威明廣兵天帝成都祈陽
　　　西方八天
　　束臺羽武天帝河稽魯傳
　　韓官篤辜天帝明維子康
　　龜巖西臺天帝冒興黎嚴
　　直申迅靈天帝悉託思
　　幽墟潜校天帝伯耀光
　　挈瀆垂神天帝逐防廓明
　　波關龍濟天帝和沖孚
　　參首慶生天帝勑利住賔
　　　北方八天
　　洞隂夜城天帝定平若澄
　　孤光王峯天帝寂蒙變兟
　　黑㟪雷司天帝澤披戢光
　　正居錫玄天帝悲盧祈昌
　　太一張遙天帝尤全子營
　　素炁徊堂天帝慜都交華
　　龍威捨湟天帝逐閑辟晞
　　至澤洪靈天帝杜祥示恭
三十二天三十二帝諸天隠諱諸天隱名天
中空洞自然靈章諸天隠韻天中之音天中
之尊天中之神天中大魔天中之靈九開十
闢混合上清玄關大典幽妙難量造天立極
敷落十方今日欣慶會遇考試諸天已滅世
累斬絶惡根飛度五難乗景髙奔眞王監察
無制玄門東斗注生西斗司伐北斗執𢍆南
斗定格中斗帝室宣流聖澤青帝布機白帝
持筭赤帝御炁黑帝交貫黄帝中居大化分
判青天眞王寳慶合離赤天眞王玄眞糾非
白天眞王太素運時黑天眞王天化霄暉黄
天眞王靈炁所歸五天眞王萬境之尊飛行
三界緫領威兵持幢仗節遊行太清位號顯
著與天同生上玄化民嚴制幽扃紫微受詔
掃殄祅祥天蓬執印神虎恢張流火前馳朱
鳳後翔六天大醜收付魁罡敢有干犯拒抗
天眞神兵左戮巨殺右刑屠割除滅風火無
停千千截首萬萬誅形魔無侵試鬼無逆淩
三官北酆明察鬼營敢容怠縱飛章奏呈普
告十方无量神靈八冥諸帝列言紫宸
混元無名非濁非清分爲兩半素玄肇平積
微爲仞大化生方劫號既定冥變龍康眇眇
祖源混合文昌上無景色下無化淵風行太
虛空洞無邊自然聖境至道之玄碧霄降地
金水成天天上天下大舍沉冥無煇無影無
象無形溟涬元炁雙燿交并赤明玉虚運周
自然天一流化金簡玉篇赤陽至精八垣玄
文保制崑丘永劫長存梵炁彌羅萬法施張
元綱交貫九地九天輪轉空無生成億千旋
遶蕭山回度飛𨇠三十九帝緫攝上元十方
聖境統治丹玄玄中太眞上景髙皇汎炁玉
霞吟嘯洞清金延秀頼流盼雲營天音朗韻
靈光散煙太蕭鬱羅明化金編千和萬合自
然成眞眞中有神長生大君青華左踞玉妃
右蹲太一司命桃康合淳執符把籍保度靈
根上遊紫清出入玄丹三方之内六極之中
下鎮人身明堂絳宫分治五神合㑹百骸十
運回風萬炁俱仙飛神召靈變化無邊仙道
貴生无量度人十方玄極開通八門飛行三
界受書玉宸罪福禁戒宿命因縁咸受濟度
天正生身身得受生上聞諸天諸天之上各
有生門中有天元合變之章太上靈篇辭參
髙眞
　　　第一十方聖境飛空之音
玄光赤運大梵無名飛境飄飄
化闕九門玉城盤回碧落敷明
旋臺萬劫音華燿文中有大聖
龍衣虎裳首建紫宸腰帶金璫
持握四境化土中方爾能長齋
鍊度文昌蕩穢紫戸納眞絳房
二神擲火元一揚光見我眞形
出没低昻粲粲存工灼灼在傍
乗神以遊緑室朱䆫我道杳宻
心合靈郷
　　　第二十方聖境之章
一炁所變萬境澄清玄嶽鬱嵳
仙都玉京長林茂秀大有玉庭
朱衣龍章開化生根聖縁天運
正道開揚炁貫飛煙結花無常
穹樓千尺巨闕明堂龍游虎馳
朱斾雲綱隠如太空顯如宿張
發現應所行即明善惡方玉眞跨斑龍
神風得髙翔
　　　第三十方聖境歌曰
龍漢大劫萬品玄虚元始開天
先造空无大洞上元清微禹餘
靈文九訓玄眞七舒蕩蕩八垣
髙升四隅赤明啓運列聖御圖
五山嵳峩敷落赤書蕩蕩天闕
巍巍帝居靈光下濟息役三塗
頒赦河源眞風廣敷式歌此音
與聖同符
此三界之上飛空之中眞王歌音音參洞章
誦之百徧名度南宫誦之千徧眞王保迎萬
徧道備飛昇太空過度三界位登仙公有聞
靈音魔王敬形勑制地祇侍衞送迎拔出地
戸五苦八難七祖升遷永離幽關魂度朱陵
受鍊更生是謂无量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈眞王隱
祕之音深啓至玄發明洪化使彼天民咸入
聖境皆是大梵之言非世常辭言無韻麗曲
無華宛故謂玄奥難可尋詳上天所寳祕於
髙上神霄玉清玉府大君行教應炁流傳若
有至人齎金寳質心依舊格告盟十天然後
而付焉
道言夫天地運度否終日月五星虧盈至聖
神人休否末學之夫疾傷凡有此災同炁皆
當齊心修齋六時行香十徧轉經福徳立降
消諸不祥无量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法則生身所行善功所營
隂徳當滅度時十方聖境皆現元始天尊安
座說法或援手接引旛蓋來迎魂神徑上南
官隨其學功計日而得更生輪轉不惑便得
神仙
道言夫天地運終星宿錯度日月失光四時
失序隂陽不調國境生災疫毒流行兆民死
傷師友命過淨友災殃皆當修齋行香誦經
夫齋戒誦經功徳甚重上消天災保鎭帝王
下禳毒害以度兆民生死受頭其福難勝故
曰无量普度天人
道言凡有是經能爲天地帝主兆民行是功
徳有災之日發心修齋燒香誦經十過皆諸
天記名萬神侍衞右别至人克得爲聖君金
闕之臣諸天記人功過毫分無失天中眞王
亦保舉爾身得道者乃當洞明至言也
諸天中大梵隱語无量音道君撰
元始靈書十方聖境祕篇
　　　東方八天
　　群陀湮索召鑑淵沛靈馬逾綱
　　期韜式晦遼闌彌夐列都夷悌
　　濛巖睠羅𨓜還周器烏陽演赤
　　皓兇乾銳報羙丙山璐章蕕粹
　　祝多時延緑眞英仙湛那覩泊
　　至良微瞻
　　　南方八天
　　竇夏昆略鯨池紫澶跛玖但思
　　蕭南𡵨顛寳節徂徠宻盟書玄
　　樂藻梯莫直幾進綿注黍乙趨
　　離咸資權藍傍依序歷髙次宣
　　靈僅霄華臺他閱城璣黨扶驅
　　洞籟潯溟
　　　西方八天
　　庫岍甡匀丘慈始傷庚井龍羅
　　柏房停香酌嶰留激屛麻辭眞
　　雲嶪定相敝多淪神徹虛琅璖
　　燕都景凝感族揚鄙智傳齊謨
　　混覺測靈維玞粗根亮苕已禱
　　部墟塗垠
　　　北方八天
　　侯汪迹元披景奪靈衣篤變𢍆
　　郭多民逵鍊泓寒穴招仙賁輪
　　蕩交逸區爭光蒲形早炁冶東
　　司萌決同智騫環燿規璘冀沖
　　洞育邈里嬴魁謁豐萬仙合絶
　　空靈寔功
道言此諸天中十方聖境大梵隱語无量之
音舊文題十方洞臺天闕玉都之上神化十
方靈隨應出空合道微悟解之者神郷聖境
無不普現字皆廣長一丈天眞皇人昔書其
文以爲正音有知其音能齋而誦之者諸天
皆遣十方聖境化土神王下觀其身書其功
勤上奏諸天萬神朝禮地祇侍門大功眞王
保舉上眞道備克得遊行三界升入金門此
音无所不辟无所不禳無所不度無所不成
天眞自然之音也故誦之𦤺十方飛天下觀
上帝遥唱萬神朝禮三界侍軒群祅束首鬼
精自亡琳琅震響十方肅清河海靜黙山嶽
吞煙萬靈振伏招集群仙天無氛穢地無祅
塵冥慧洞清大量玄玄也


元始无量度人上品妙經卷之十九







靈寳无量度人上品妙經卷之二十地十
　　碧落空歌品
道言昔於始青天中碧落空歌大浮黎土受
元始度人空洞靈章自然之音碧落纒虚天
霞流曼神風鼓激萬音合響浮沉清濁抑揚
宛轉錯而成歌其聲洞徹交唱諸天當於是
時天地萬物無聲之類一時能言敷道立教
啓玄建宗一切生類通理明法元始天尊當
說是經周迴十過以召十方碧落世界飛霞
結縷妙於寳綱一切天人龍輿鳳葆倏忽徃
來若經幽竇空碧炫煥略無限礙光煇流影
照一透萬中生神風徐速得度歌吟應節虛
琴法音徧無有量珠樓寳闕咸出靈韻讃道
讃法讃仙勸諸天人興崇善功深悟上道天
眞大神上聖髙尊妙行眞人碧落至眞自然
空歌金童玉女無鞅數衆乗空而來紺虚凝
湛寒碧洞清玉馬飊輪寳繖敷䕃天音妙梵
隱宻互作九光纒回五明泛燿七日七夜諸
天内眞各陞亶樓齊擊天鼓龍虎號嘯星機
東揺二十四天寳宫殿中混然碧色嶽聳波
澄七辰瑩澤雲容風寂灝景舒明一國地土
山川林木緬平一等無復髙下天海涵環土
玉葱蒨漻然洞歌無有異色衆眞侍座元始
天尊玄坐空浮九翠玉臺神龍萬珠之座說
經一徧碧空洞歌群響唱善是時一國男女
聽牖解關無幽不聞說經二徧華童散煇照
鑑无極說經三徧碧落成音神風緩奏言詞
清越說經四徧大智該廣法身普同說經五
徧聞歌悟法還元復命說經六徧視身與境
㓗如寳珠隨方現色道空不遷說經七徧悟
此空歌元非起滅霞張風至音調自生入道
登眞理從斯得說經八徧遊宫浮闕詠蕩碧
虚内音清歌流轉隱顯說經九徧空洞生華
湧成千界天人男女出入黄房沉碧還虚呈
露道體說經十徧霞布十方歌成九奏上極
大明下開幽夜天人大慶靈寳示祥是時一
國是男是女莫不手結天維足躡雲綱飛形
上清皆受護度咸得長生
道言是時元始天尊說經一徧東方碧落空
歌至眞大神無鞅之衆浮空而至說經二徧
南方碧落空歌至眞大神無鞅之衆浮空而
至說經三徧西方碧落空歌至眞大神無鞅
之衆浮空而至說經四徧北方碧落空歌至
眞大神無鞅之衆浮空而至說經五徧東北
碧落空歌至眞大神無鞅之衆浮空而至說
經六徧東南碧落空歌至眞大神無鞅之衆
浮空而至說經七徧西南碧落空歌至眞大
神無鞅之衆浮空而至說經八徧西北碧落
空歌至眞大神無鞅之衆浮空而至說經九
徧上方碧落空歌至眞大神無鞅之衆浮空
而至說經十徧下方碧落空歌至眞大神無
鞅之衆浮空而至十徧周竟十方无極碧落
空歌至眞大神一時同至一國男女聞悟法
音傾心歸仰來者有如无量風雲之聲繁音
大音無等之聲未覩形儀先聞如是音景若
歌謡笑語讃歎悲啼環珮履屧無邊衆音闠
闠而來徧滿國界非可禁止於是元始手挽
碧落長縷之霞盤屈寳掌圓如碧珠光明透
徹十方世界碧落空歌無外之事若近眉睫
俯窺傍矚如淨瑠璃先示法筵次示大衆瞻
仰未乆忽然之間擲於空中去地九劫大如
飛星元始登引天眞大神上聖髙尊妙行眞
人十方无極碧落空歌至眞大神無鞅數衆
俱入飛星妙光之中一切天人無不登入神
光晃粲外者見内内者見外上者若附下者
若仰表裏洞鑒不知所由内外咸觀湛然同
體切處一光空歌自鳴碧霞鬱宻神風鏘鏘
十方玉城融麗齊等無鞅天人不知所在元
始即於妙寳光聚之中說此碧落空歌是出
世道是長生法是大化源是玄妙宗十方衆
生具此聖心眼耳口鼻悉能了知一切道境
而未有不從碧落之中空生洞歌至道法音
徧一切生類音言應答由是道生論法都竟
衆眞監度以授於我當此之時喜慶難言法
事粗悉諸天復位倏歘之間寂無遺響是時
天人值遇經法普得開悟究識本眞知此碧
霞本元始精天地既開霞精散遶經緯演布
絡如絃縷風動其間五音共作不從天造不
從縁生故知道玄自然出音聞此靈音開辨
心目乃有分别得悟道眞無聲之中得聞遐
唱道無終窮傾心歸仰咸行大心無作無欲
無意無念無想無愛無執無得無虚無實無
滅無生言無矯妄語無惡聲齊同慈愛異骨
成親國安民豐欣樂太平經始出教一國以
道咸露至心吟詠欽禮皆得度世
道言元始天尊說經中所言並是碧落空歌
天霞四飛神風潜唱擊摶生音内演諸天上
帝内名隱韻之音亦是十方神王空歌内諱
百靈之隱名也非世之常辭上聖已成眞人
通玄究微能悉其章誦之十過空洞成歌神
聲逺振萬帝稽首千眞竦聞海平兵偃天谷
藏煙三辰駐輪權衡停運八威鼓氣群魔䘮
眼緑骨増秀靈骸返生至學之士誦之十過
則三元奉駕五帝同軿封山召雲攝御鬼營
濟病度厄絶命更生所以爾者學士身洞眞
極炁合青玄碧落之文刻記心骨可以召制
三界政預天司敕戒地官速送魔醜壽無盡
年還形度生輕誦此章七世傳殃頂護存禮
道業興隆世世昌熾與善因縁萬試莫干靈
人降房斯經髙妙獨歩玉京度人无量明碧
落之音皇皇道宗妙莫與勝
道言凡誦是經十過諸天齊到億曽萬祖幽
魂苦爽皆即受度上升東華青宫空歌召魂
魂知其音還來附身魂鍊炁眞返生爲人能
餐碧霞之玄芒濯神風以散襟而好學至經
功滿徳就皆得神仙飛升玉闕遊宴碧空也
上學之士修誦是經皆即受度飛升青宫世
人受誦則延夀長生後皆得作尸解之道魂
神暫滅耳聞空歌心不迷妄去如解衣神安
炁定復爲聖民不經地嶽用晦而明心與道
俱普度天人莫不受慶无量之福生死䝉惠
上天所寳不傳下世至士齎金寳效心盟天
而傳輕泄漏慢殃及九祖長役鬼官侍經碧
落空歌青帝玉童玉女各二十四人營衛神
文保護受經者身
道言正月長齋誦詠是經以開碧霞始生之
炁爲上世亡魂斷寒池長夜之役生其魂神
度上青宫七月長齋誦詠是經降碧落之靈
音澤金眞之剛炁使三田㓗素身得神仙碧
落成文記書仙名青玉玄簡削死上生十月
長齋誦詠是經碧霞結篆空洞成文玄匠之
音奉慶帝宸青簡執符東極授經君臣父子
享德萬年四海太平世世不絶爲天下君安
鎭十方劫劫長存八節之日誦詠是經八風
洋音碧落垂文服燕青芽得爲上眞本命之
日誦詠是經魂眞魄靈骨有玉英身得長生
與道相冝不罹世患胎景光明三老錫命五
帝攝京神司朝禮上天書名功滿徳就飛升
上清
　道言行道之日皆當香湯沐浴齋戒入室
　東向叩齒二十四通上聞二十四天心拜
　二十四過閉目靜思身坐青黄白三色雲
　炁之中良久變爲碧霞内外蓊冥有青龍
　白虎朱雀玄武師子白鶴羅列左右日月
　照明洞煥室内項生圎象光暎十方如此
　分明宻呪曰
无上玄元太上道君召岀臣身中三五功曹
左右官使者侍香玉童傳言玉女五帝直符
直日香官各二十四人關啓所言今日吉慶
長齋清堂修行至經无量度人願所啓上徹
徑御
无上二十四天元始上帝至尊几前畢
　引炁二十四過東向誦經


元始无量度人上品妙經
元始洞玄靈寳本章碧落空歌九變度人神
音隱韻離合自然混洞太无無无其無无爲
浩空空與道俱空極而明明爲陽精陽精爲
火火爲元始洞陽赤炁赤炁之中化生黄暈
黄暈為土是爲火子火土之炁九鍊而堅堅
者金性金伏爲鉛鉛化爲水水成木居曰青
黄白號玄元始三炁植根火力鍊之九萬餘
歳其色凝碧碧光熠燿其晶霏霏乍騰乍躍
乍伏乍飛或出或没或歩或馳隂火爲風陽
光爲火風火合德碧晶混離若雲若霞如東
如西神風鼓之碧霞析支支勢曲折或正或
欹圎者如環鋭者如珪屈伸匪常凡不可窺
碧空落落光含四維霞張八極變化神竒天
老上帝按筆以施模爲天章洞音深微雲霞
之書三元八威六十四體象各有宜龍升其
天鳳翥帝軒麟卧寳衢龜行澤邊三九五七
星帶相連奎房畢觜鎭御十天碧霞縱橫布
峙機延落猶絡也縻之無巓中空含虚風吟
其間神音自然隱顯回騫洞歌玉文靈寳祕
篇内明上眞超登之言一聞空歌腦宫發煙
紫氣盈室六丁來前無歌不光無歌不明無
歌不立無歌不成無歌不度無歌不生是為
大梵碧落空歌上清神音脫離死生天中之
天鬱羅䔥臺玉山上京上極无上大羅玉清
眇眇劫仞若亡若存皆有碧落自然空歌歌
詠至眞洞解天靈天地萬神因歌得名碧空
神音呼之即聞是生神靈及諸上眞祕諱所
重因歌得明碧落之中恍愡杳㝠中有玉眞
口吐氤氲碧霞梵炁周回十方中有度人不
死之神東極宫中青華之君中有空歌神音
自然之神中有好生青皇九靈太妙生德之
神碧空眞老天化丈人中有上清碧霞空極
玉謡至眞洞文天一之君度生鍊神无量度
人今曰校録諸天臨軒
東方无極碧落空歌玉音神王長生大聖无
量度人
南方无極碧落空歌玉音神王長生大聖无
量度人
西方无極碧落空歌玉音神王長生大聖无
量度人
北方无極碧落空歌玉音神王長生大聖无
量度人
東北无極碧落空歌玉音神王長生大聖无
量度人
東南无極碧落空歌玉音神王長生大聖无
量度人
西南无極碧落空歌玉音神王長生大聖无
量度人
西北无極碧落空歌玉音神王長生大聖无
量度人
上方无極碧落空歌玉音神玉長生大聖无
量度人
下方无極碧落空歌玉音神王長生大聖无
量度人
十方至眞碧落空歌玉音神王長生度世无
量大神並乗碧霄緑輿紋輪驂駕青鳳蒼甲
玄龍建碧霞之節十絶靈幢前嘯玉琯齊唱
後吹瑶籥同鳴神禽玄鶴和音噰噰宛與空
歌恊音流暢天卿秉䇿元帥扶轅億乗萬騎
泛碧而來歌動海嶽聲越金石傾光回駕監
眞度生諸天丞相上清公卿霄極神宫碧空
大聖雲營四司剛風九道監仙大神按籙神
圖齊到帝前推校仙名嚴劾六天能知碧落
洞章空歌至音神包太空炁停大淵過度世
厄宿命應仙普告三界无極神郷泉曲之府
自非天維所關碧霞鬱壘九陽之界藉在三
官列階九府十二河源上解祖考億劫種親
積逮復連冥考冡訟罪録所刋速落惡根不
得拘留度魂命仙元始符命時刻升遷夜河
積屍漏瀆寒泉隱停罪役檢制形魂度品青
宫碧霞絡骨神音入玄召集百神九宫復完
生身受度劫劫長存永不輪轉與道忘年永
度傷柱景休開生驚死八關超登長生過度
留難逍遥上清上清之天碧落之炁梵行
　　　東方六天(碧落之炁起角宿一度/一杪一虛漸次北行)
　　碧梵玄无天帝罙覺會英
　　碧空臻際天帝辨極宛頃
　　碧羅元始天帝洞眞飛生
　　碧合澄開天帝越常典興
　　碧顏朱景天帝惠廓孚生
　　碧宏虚曠天帝重盅途
　　　南方六天(碧落之炁起箕宿十二/度一匣之杪以次北行)
　　碧眞洞陽天帝九笳空玄
　　碧瑶絳宫天帝龍混覺
　　碧霞明素天帝紫景空崇
　　碧无耀洞天帝茂極越冝
　　碧運始圖天帝元延九眞
　　碧浩正虛天帝都加遠稀
　　　西方六天(碧落之炁起女宿三度十/二杪之半以此北行近西)
　　碧神照智天帝常無覺
　　碧沖紫耀天帝定極太元
　　碧蓋梵空天帝妙詢尤延
　　碧洞霞陽天帝眇莾自眞
　　碧華開曆天帝無婁慶玄
　　碧梵明遥天帝子虛太明
　　　北方六天(碧落之炁起井宿十五度/二十四分之半此眞碧落)
　　　(之/維)
　　碧光寒華天帝龍耀化眞
　　碧液注延天帝玄神太都
　　碧丹化炁天帝泥樓偃京
　　碧廓慈明天帝彦生元常
　　碧落歌音天帝浮黎妙孚
　　碧虚凝陽天帝妙㳟太寧
二十四天二十四帝碧落隱文碧落隱名碧
落天中空洞自然空歌靈音諸天隠韻天中
之音天中之尊天中之神天中玉文天中之
靈九變六合變化上清碧落之奥深不可詳
敷落至眞普度天人雲章霞書曲折成音金
清土濁木浮火輕太一爲水渾然其音五炁
就位五宫遂成碧霞絡空神風鼔吟流商抑
徵含宫蘊羽空歌合奏萬天起舞今日大慶
受度碧天歷告三元請斷五酉七世魔冤削
落死根續命生元出離太隂乗駕青龍存揖
玉女正坐明堂下遊九宫伏藏天牢隱淪八
地岀没無方碧落至眞玉音神王聚煙攝炁
遏絶鬼門東斗玉光西斗皓華北斗太妙南
斗煇煜中斗黄雲覆我生方五炁錯霞碧空
成章青帝執竽白帝振錞赤帝伐鼓黑帝擲
鈴黄帝奉塤吹嘘揚音合奏空歌碧落仙京
中有太皇服御飛青左嘯伯華右嘯君成青
天玉音玉文自成赤天玉音神迹天經白天
玉音戞石叩瓊黑天玉音萬羽蔚興黄天玉
音神謡太清五天玉音碧落俱登空歌梵響
詠道无名无極神王騎虎乗鯨吐火萬里飛
雷鎭兵泛景碧空下極杳冥屠割馘裂誅斬
鬼營諸天大魔嚴衞火兵六天作炁百靈首
名清蕩羅都鬱絶洞溟揮戈揚旛流矢沸鉦
號呼北山鬼無逃形五帝銜命四公校籍有
功者録有過者停鬼主六目電師𢔪身流火
騰毒八道速并敢有干試拒遏上眞碧空神
音自然之書玉帝之敕上清之符火鈴風鐸
萬神前驅普告無窮六天咸聽三界五帝列
言碧虛
元始玉精光停碧儲泛乎杳冥神道以敷太
空莽莽萬眞開圖上浮下沉東卷西舒流彩
九門景賁三途太上神公咸極有無玉斧金
霹萬天立呼洞章四張斑斑寳書碧霞吐芒
龍翔鳳翥縷飄仙錦雲蟠寳觚碧空道英變
化無無天上天下無空無冥無光無聲無色
無名浩廓遐邈混一非成成與道形形爲玉
京碧峯峩峩大有妙庭中有元始貌奪雌嬰
披服青袍摜帶月明頭建神光足乗五靈碧
霞凝空神風八衝谷神幽鳴空歌有聲是爲
靈寳赤書九天眞文保制劫運我道永存碧
落彌羅萬象周張妙炁回度二十四天輪轉
角氐井鬼栁房炁入上玄隨斗低昂元炁所
行造化太陽炁鍊成文文錯爲聲聲因風激
霞精九靈音謡蕩魔下制冥河碧煙右旋緫
炁上元空碧冥合炁入玄玄玄中玉尊抱日
而明徘徊龍澤檢御朱兵敢干我者戮以天
丁神旗翻翠浪揺太清紫雲結華緑英散庭
千離萬合鍊炁成眞眞中有神碧眞上𡣕霞
章仙支太一髙眞帝宸玉輔天老同卿吹隂
嘘陽保命絳津上遊上清岀入丹房三竅之
内下連黄庭白雲幽門素霜層淩碧務羅迎
下鎭人身蘭臺有宮紫玉重城中有大神號
曰無英身輝青光口嚥玉津變化自然與空
無形中理五斗敕制百靈九道還明三元應
仙仙道貴眞无量度人上入玄門飛歩九宸
罪福禁戒宿命因縁身登華宫脫離幽冥骨
鍊屍滅飛魂生身身得受生上聞諸天諸天
之上廓落仙門中有神王碧落空歌道玄之
章辭參髙眞
　　　第一東方无極碧落空歌玉音神王
　　　之音
太无非神道受其靈化變無方
用之至神道不顯神至化冥冥
神煙蔚青逍遥玉京
　　　第二南方无極碧落空歌玉音神王
　　　之音
眇眇逮臺花文龍書成此空歌
碧宫絳輿周遊九天令音簫竽
詠此道王至眞無餘
　　　第三西方无極碧落空歌玉音神王
　　　之音
奎張帷西落落明璣洞碧涵炁
炁與空齊眞炁無形眞道無名
藉此空無玉眞自成
　　　第四北方无極碧落空歌玉音神王
　　　之音
大牛玄犂成亥飤之隂胞已除
天斗陸離孕育萬類調養六儀
呱呱夜號鬼庭散披
　　　第五東北无極碧落空歌玉音神王
　　　之音
玄鳳在場洞洁至陽碧霞扇空
歌吟神風聲凄韻微道有希夷
我界黄丘萬生得冝
　　　第六東南无極碧落空歌玉音神王
　　　之音
帝乗丹車號令天門碧書金函
部索冥魂鍊炁赤明青芽發生
歌洞神音大姥驂軒
　　　第七西南无極碧落空歌玉音神王
　　　之音
鳥毋執幢水王捧節王鐀度人
九幽澡雪龍仙轉機東井浴月
今日大慶祖考分别
　　　第八西北无極碧落空歌玉音神王
　　　之音
天父黃髮錦衣萬花口吹陽光
足蹈神蟆玉刀斷魔鐘鼓斯鏜
斬血玄黄碧落道昌
　　　第九上方无極碧落空歌玉音神王
　　　之音
碧霞浩浩彌羅玉清印空成字
八㑹洞文植至道根化生群倫
巍峩天臺中有帝君
　　　第十下方无極碧落空歌玉音神王
　　　之音
壘壘剛澤風海洞冥玄老校籍
火煙鐵城黑虺張牙毒獸啖形
天光時來萬苦息停
此碧落之上十方之中玉音神王自然歌音
誦之百徧名度青宫誦之千徧神王保迎萬
徧道備飛昇太空過度三界上清眞公有聞
玉音百靈衞形敕制地祇出入送迎超岀地
戸三災九厄七祖昇遷永離冥關魂升碧宫
太一之家碧爲四宫御衮乗龍匪若黑赤斗
逆步凶碧空至眞知者大通壽年无極録記
玄功有祕上天音諸天共所崇泄慢墮地獄
禍及七祖翁
道言此洞章並是碧落神王十方玉音自然
至眞神王隱祕之音皆是大梵之言非世上
常辭以明碧落空歌爲至眞上道大以參玄
乗化岀入萬機正運玄度開世成天小以身
𦤺神仙飛昇上清夫碧落之炁於人爲耳目
下通肝腎之精出坎入離晝夜用之腦戸神
鑪之中當有玄丹大如𥞫豆出子耳中子得
而服換骨易形上爲帝賔其道若成神遊碧
土洞見碧城寳樓玉闕龍虎崢嶸師子臼鶴
蛟蚪至循碧落世界萬里逡巡故非世學難
可尋詳上天所寳祕於玄都紫微上宫依玄
科四萬劫一傳若有至人齎碧玉之環青錦
之紋質心依格盟告上清然後而付焉
道言夫髙厚之運亦有差次三光九元亦有
隱伏至聖神人亦有隠顯末學之夫亦有人
患凡有此災同炁皆當齊心修齋六時行香
十徧轉經空歌神音福慶自生玄眞立降消
諸不祥无量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過使碧落空歌之音招其魂神碧落之炁
下連骨相六腑生明眞炁自生以度屍形如
法魂神徑上青宫隨其學功計日而得更生
轉輪不惑便得神仙
道言寅申失軌亦當修齋行香誦經儀璘勃
暗亦當修齋行香誦經水火激射民炁不調
亦當修齋行香誦經國界侵虞兵盜不息亦
當修齋行香誦經異氣爲災民病疫癘亦當
修齋行香誦經師友命過亦當修齋行香誦
經夫齋戒誦經功德甚重上正天運中安帝
王下除毒害以度兆民生死受頼其福難勝
故曰无量普度天人
道言凡有是經能爲天地帝主兆民行是功
徳有災之日發心修齋焼香誦經十過皆諸
天記名萬神侍衞右别至人剋得爲碧落帝
君青宫之臣諸天記人功過毫分無失天中
神王亦保舉爾身得道者乃當洞明至言也
諸天中大梵碧落空歌隱語无量音道君撰
元始靈書碧霞玉文靈篇
　　　東方六天
　　銜鏡鬱峩霞露四空容景杳期
　　斗胃斬容明薄九陽周遊至宗
　　㑹辨酉正入走八通丘次鼎除
　　金録月春抱明玉野靈章夷沖
　　　南方六天
　　井生尾箕栁張合𡵨正鈴東嘉
　　雲龍瓊飴再命黄絡遘隅壁支
　　炁運普口林嵠玉眸道幾正圓
　　五陽交宫蘿媛紫景玄孚散公
　　　西方六天
　　蕭池禺微珠明夜霏鬼栁冥疆
　　走藉火池洞馬調合玉妃散夷
　　昴張並驅女室相宜陽霐曲淨
　　金鉉虎姫錯帝彦辰芙天太儀
　　　北方六天
　　昆太傍由路正獄琳琳悔駿施
　　火公電侯正笑正池淨明仙謀
　　鉤合靈便殿軍伯修无无太罙
　　洞臨逆樓龍機河銘紫微九丘
道言此碧落空歌大梵隠語无量之音舊文
字皆碧霞宛轉曲折成文垂芒八會天眞皇
人雲迹句留筆而録之以爲正音有知其音
能齋而誦之者諸天皆遣玉音神王碧空至
眞自然大神下觀其身書其功勤上奏諸天
萬神朝禮地祇侍門大勲魔王保舉剋得遊
行碧落身御青門此音無所不禳無所不辟
無所不度無所不成碧落神風自然之音也
故誦之致飛天碧空大神下觀上帝遥唱萬
神朝禮三界侍軒群祅束首鬼精自亡神風
振響碧落洞清十方交暎海嶽淵澄空洞凝
光照暎合明群仙稽首飛騰玉京天地曠極
神音泠泠冥慧无極大量玄玄也


元始无量度人上品妙經卷之二十

















靈寶无量度人上品妙經卷之二十一玄一
　　　生化胎根斷除邪穢品
道言昔於始青天中紫霄空歌太極玄土受
元始度人生化胎根斷除邪穢无量上品元
始天尊當說是經周回十過以召十方始當
詣座天眞大神上聖髙尊妙行眞人無鞅數
衆乘空而來絳煙捧塗華晶燿輦丹碧浮駕
洞光羽輪五明錦色蓋映霞芳九氣合彩洞
煥太空七日七夜諸天樓闕遥開玉毫隱顯
星珠絡緯日景自停神隂舒煇金波泛滉璇
璣玉衡還斡靈和注浹空海神風回混翠峯
蟠偃天無浮翳四氣明清一國地土山川林
木緬平一等無復髙下土皆作碧玉無有異
色衆眞侍座元始天尊玄坐空浮七宸九華
明离寳座之上說經一遍諸天大聖同時稱
善是時一國男女妙氣凝胎生根超秀說經
二遍邪穢斷除結節通解說經三遍神棲空
洞梵氣冥涵說經四遍骨有玉華顏揚金色
說經五遍七世散仇福堂慶㑹說經六遍紫
煙灌身百神愷樂說經七遍雄雌混化三一
昇遊說經八遍神光内映徹見百關說經九
遍心悟洞靈證眞帝臺說經十遍䇿名玉清
侍宸金闕是時一國是男是女莫不傾心皆
受護度咸得長生
道言是時元始天尊說經一遍東方无極无
量品青帝梁虚生化胎至眞大神無鞅之衆
浮空而至說經二遍南方无極无量品赤帝
仲明賔除穢至眞大神無鞅之衆浮空而至
說經三遍西方无極无量品白帝詡成豫化
胎至眞大神無鞅之衆浮空而至說經四遍
北方无極无量品黑帝元道冥除穢至眞大
神無鞅之衆浮空而至說經五遍東北无極
无量品八景明微君化胎至眞大神無鞅之
衆浮空而至說經六遍東南无極无量品八
景玄靈君除穢至眞大神無鞅之衆浮空而
至說經七遍西南无極无量品八景眞華君
化胎至眞大神無鞅之衆浮空而至說經八
遍西北无極无量品八景靈暉君除穢至眞
大神無鞅之衆浮空而至說經九遍上方无
極无量品八景吟穴君化胎至眞大神無鞅
之衆浮空而至說經十遍下方无極无量品
八景祕形君除穢至眞大神無鞅之衆浮空
而至十遍周竟十方无極天眞大神一時同
至一國男女傾心歸仰來者各相謂言元始
天尊在始青天中演說生化胎根斷除邪穢
之法我等自入流轉不出生死貪嗔愚癡墮
在諸有雖福業因縁得生天上而諸天人愛
迷執戀纔捨塵染尚居細塵習氣不除動罹
結滯感化胎元不得淨盡生根堅固著於不
滅以住爲本不知道體玄妙包養太空九聖
十眞本無生滅胎根未斷致此撓競互相變
化遞爲種族屍血流行骨壞形朽我雖天人
未出三界形未獨化與道相隔縱使化身猶
在色境故於相視接手語言音聲不契大洞
使三尸蕩流穢血生瘕邪魔乘襲背遠眞道
今當傾聞法音帀繞天座億劫之衆一時同
㑹非可禁止於是元始埀衣正視命黃素元
君執方規之鑑天地眞形支勢成字白素元
君擊洞陽之鐘十方合響萬天交唱紫素元
君埀浩景之珠大如𥞫米在空玄之中去地
九丈元始登引天眞大神上聖髙尊妙行眞
人十方无極至眞大神無鞅數衆俱入寶珠
之中天人仰看惟見勃勃從珠口中入旣入
珠口不知所在國人廓散天光煇映萬氣肅
清元始即於寶珠之内說經都竟衆眞監度
以授於我當此之時喜慶難言法事粗悉諸
天復位倏歘之間寂無遺響是時天人遇值
經法普得濟度解散結節齗絶邪源傾土歸
仰咸行至心忘累忘有忘化忘得忘念忘情
忘識忘動忘息忘形言無理宗口無欲聲齊
同慈愛異骨成親國安民豐欣樂太平經始
出教一國以道預有至心宗奉禮敬皆得度
世
道言元始天尊說經中所言並是諸天上帝
内名隠韻之音亦是魔王内諱百靈之隱名
也非世之常辭皆生化道胎清鍊胞根斷除
邪氣斬滅血屍修眞洞極之要言上聖已成
眞人通玄究微能悉其章誦之十過諸天遥
唱萬帝設禮河海靜黙山嶽藏雲日月停景
璇璣不行群魔束形鬼精滅爽回屍起死白
骨成人至學之士誦之十過則胎根生化無
有世縁邪穢凋落百神合形五帝侍衞三界
稽首魔精喪眼鬼祅滅爽濟度埀死絶而得
生所以爾者學士邪穢漸消心未洞玄以制
十方威未制天政德可伏御地祇束縳魔靈
但得度身而已不能普濟萬生輕誦此章身
則被殃供養尊禮門戸興隆世世昌熾與善
因縁萬災不干神明護門斬經尊妙獨步玉
京度人無量爲萬道之宗巍巍大範德難可
勝
道言凡誦是經十過諸天齊到玄上丈人爲
兆解禀胎已來宿血瘕穢赤黑大滯西明君
爲兆解胞中積水腥汙屍鬼潢溺泉曲寒池
之釁訟在水官考注不止連及生人生死之
根災禍萌蘖不得興作使胎根生化玉液仙
英妙姿自然得道七魄遊逸魔彭伺姦外構
邪鬼淫犯胎宫夜夢燕樂與鬼同營太上玉
帝以紫光九靈寶札詣南宫韓君丈人天機
省中監簿按籍檢考善功生化胎根斷除邪
穢億曾萬祖幽魂苦爽皆即受度上升朱宫
格皆九年受化更生得爲貴人而好學至經
功滿徳就皆得神仙飛昇金闕遊宴玉亰也
上學之士修誦是經皆即受度飛昇南宫世
人受誦胎根惡濁鍊化故氣尋得斷滅生化
仙眞邪魂穢魄淘澤清淨則延夀長年後皆
得作屍解之道魂神暫滅不經地獄即得返
形遊行太空此經微妙普度無窮一切天人
莫不受慶無量之福生死䝉惠上天所寶不
傳下世至士齎金寶效心盟天而傳輕泄漏
慢殃及九祖長役鬼官侍經五帝玉童玉女
各二十四人營衞神文保護受經者身
道言正月長齋誦詠是經上部九宫青帝羅
文英執青宫之符開兆百關解散結節帝一
内懽紫煙灌身神光洞照羽煇映玄爲上世
亡魂斷地逮役度上南宫天機省也七月長
齋誦詠是經中部九宫白帝寓文昇執素靈
之符爲兆生化胎根使斷凡因流轉停關邪
正速分穢垢清蕩日霞瑩形太素生五臓七
雲入泥丸身得神仙諸天書名黄籙白簡削
死上生十月長齋誦詠是經下部九宫黑帝
鄭文通執黑帝之符入兆膀胱中使胞胎屍
滅百穢遏絶邪魔祅爽然骨瀝血兆體有五
帝之玉暉面有流金之皓姿常與太一公寢
魁抱明月爲國王帝主君臣父子安鎮國祚
保天長存世世不絶常爲人君安鎮其方民
稱太平八節之日誦詠是經得爲九宫眞人
三元三宫二十七眞雄一无英雌一白元五
宫竒耦交變又玄生化胎根掃誅邪源孕精
流光玉嬰生蓮帝一坐壇萬靈莫先本命之
日誦詠是經十二大結三百六十骨節八關
九宫神蓋童子中池内神感鍊變易生化胎
根斷除邪穢使身不傾魂神澄正萬炁長存
不經苦惱身有光明三界侍衞五帝司迎萬
神朝禮名書上天功滿德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　三部八景二十四眞環衛嚴肅項生圓象
　光映十方如此分明密呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前畢
　引炁三十二過東向誦經


元始无量度人上品妙經
元始洞玄靈寶本章生化胎根斷除穢氣十
回度人百神定命離合自然雌一變魄雄一
化魂混洞變化中有帝尊呼陽召隂鍊精玉
胞升降明堂煇映景霄内結流珠融媾萬方
紫霞素雲玉嬰金光絳闕神池宛轉泠風下
有北都萬鬼之營青蠱白姑蝕兆胎靈赤黑
二魔賊命之基帝君符告勑斬血屍洗淨胎
穢與氣交并鼔治眞元運化太冥上宫圓虚
洞房玄丹明童持火焚燼邪根嬌女聞簫辟
非和煙帝眞胞命䇿名上玄靈府散朗位登
髙宸鬱罷蕭臺玉山上京上極无上大羅玉
清眇眇劫仞若亡若存下備一身主制七關
三部八景森列萬神三華離便大有妙庭金
闕玉房玄煇燿靈大布正炁周回十方中有
生化胎根之神中有斷除邪穢之君中有混
合百神之君中有解結散節之神中有變胎
易胞之神中有南極長生帝君中有東極青
華帝君中有天機韓君丈人中有南上司命
司録延壽益筭度厄尊神回骸起死无量度
人今日校錄諸天臨軒
東方无極飛天定生神王長生大聖无量度
人
南方无極飛天感化神王長生大聖无量度
人
西方无極飛天變胎神王長生大聖无量度
人
北方无極飛天斷根神王長生大聖无量度
人
東北无極飛天易胞神王長生大聖无量度
人
東南无極飛天解結神王長生大聖无量度
人
西南无極飛天散節神王長生大聖无量度
人
西北无極飛天極眞神王長生大聖无量度
人
上方无極飛天去邪神王長生大聖无量度
人
下方无極飛天除穢神王長生大聖无量度
人
十方至眞飛天神王長生度世无量大神並
乗翠霞三景瑶輦素雲十華丹輿羽蓋瓊輪
驂駕朱鳳五色玄龍建九道招神之節七絶
霜羅之旙前嘯九鳳齊唱後吹八鸞同鳴靈
眞導前吟詠洞章群仙景從嘯歌嗈嗈億乗
萬騎浮空而來傾光回駕感化定生天機丞
相南昌上宫韓司主録監生大神爲兆胎根
生化玄靈胞門紫房中有大神叩玉鳴鐘擲
火流鈴滌盡氛穢去血屍彭結節赤黑二十
四關布兆生氣除却邪紛執籙把籍齊到帝
前隨所應度嚴校諸天普告三界无極神郷
泉曲之府北都羅酆三官九府十二河源上
解祖考億劫種親疾除罪簿落滅惡根不得
拘留逼合鬼群元始符命時刻升遷胎根生
化返塵歸眞斷邪除穢招鎭百神七祖散仇
五帝監盟北都寒池變化形營鍊骨成仙出
入无門制魔保舉度品南宮死魂受符仙化
成人生身受度劫劫長存隨劫流轉與天齊
年永度三塗五苦八難超凌三界逍遥上清
上清之天天帝奎零無色之境梵行
　　　東方八天
　　至眞堂回天帝輝離无生
　　虚洞普摇天帝賀眞彌倪
　　逺師崇濟天帝淵虚子鋹
　　皓景環宗天帝相雲孳光
　　略无燕神天帝爼司越章
　　牛岵兆壷天帝直盧奚敦
　　妙宮蔽无天帝亮辨由都
　　顧靈定度天帝康化治衍
　　　南方八天
　　喬繁麗空天帝變无元昌
　　持命典仙天帝覺玄覧常
　　元師究由天帝寂度孟斗
　　霸澤回華天帝理名正騫
　　太素夷微天帝廓益遼眞
　　序乾標谷天帝羊輅國賔
　　道表臻祥天帝麓錫來
　　冥轉運邦天帝慶祖辤仁
　　　西方八天
　　龍玄胎神天帝車梁賜蒂
　　丘定漾炁天帝頥窮景冲
　　昭力支羅天帝九用茲瀛
　　孝至岡虞天帝極根環元
　　洞化寶陽天帝玉汴自檀
　　靈緒混甘天帝産珠凝方
　　救牢拔塗天帝蔽山都眞
　　流曜絳章天帝晉關肇宣
　　　北方八天
　　耿易火帝天帝强完明華
　　意寶聚眞天帝百憩隂成
　　漑本歷孚天帝知玄得容
　　河陣肆師天帝榖原彦昇
　　鑄精育神天帝交鈴紫肆
　　胞命元化淨光天帝秀隆幽虚
　　芒兟欲度天帝並炁壷完
　　觀竺吉猷天帝正𤤠寂仙
三十二天三十二帝諸天隱諱諸天隱名天
中空洞自然靈章諸天隠韻洞眞之音洞无
之尊洞觀之神攝制大魔變化神靈臭肺吞
賊與天同生飲血揺精濳伏胎根使命夭閼
仙道不成屍鬼改易飛身泥丸隱藏胞蒂隂
構外邪入登玄牕薰亂宸霞上帝斬摧神燕
玉堂九和十合變化空常无量之奥深不可
詳敷落神眞普度天人今日欣慶受度歷關
諸天解散結節斷絶胞根飛度五戸名列太
玄魔王監舉無拘天門東斗延生西斗鍊胞
北斗除穢南斗仙胎中斗混洞一合生神青
帝徊風白帝命靈赤帝保根黑帝澡形黃帝
守中胎穢不生青天魔王鬱珠洞羅赤天魔
王炎光滅精白天魔王斷胞交眞黑天魔王
伐邪命神黃天魔王洞觀太英五帝大魔萬
神之宗飛行三界總攝眞胎揮邪命靈七關
廓開流布妙化上變九回穢滯旣蕩骨肉同
飛天眞承命召致福祥眞功内充神威外張
凶祅殞息邪精伏藏浩炁纒結三丹玉房共
輔帝化却滅凶衰六天大醜豁落誅摧金光
散景玉道交馳拔度七祖𢷤絶百非三官黑
書永落禍基不得容隱明正元機普告無窮
萬神總歸遊宴玉闕列言太微
空洞九玄玉帝玄靈招霞散景含虚紫煙降
神玉妃舞華胎仙道本生化靈根無垠髙極
太无上列諸天天上天下无幽无冥无形无
影无極无窮溟涬大梵寥廓无光赤明開圖
運度自然元始安鎭敷落五篇赤書玉字八
威龍文保制劫運使天長存梵炁彌羅萬範
開張元綱流演三十二天下逮一體混化五
神眞命應仙玄紀彌綸九府六𡖖列坐蓮胎
玄一洞魂踞斗跨魁左扶火王右奠伯嬰掃
穢除邪玉靈四開位證金宸制到萬靈輪轉
无色周回十方乘蹻飛歩斡運七元驅除邪
穢澄廓璇羅充溢七門灌養青芽二十四圖
總攝眞方八景冥合升降混黃中有玄一上
帝髙眞泛景太霞嘯詠洞章金眞朗郁流響
雲營玉音攝氣靈風聚煙紫虚鬱秀輔翼萬
仙千和萬合自然成眞眞中有神長生大君
紫戸青房流鈴大神坐鎭明堂守護玄眞執
符把籙生化胎根斷除邪穢出入九宫八景
之内細微之中蕩淨胃池通理百關速召萬
神混合泥丸十轉回靈與氣齊仙仙道貴生
无量度人上開八門飛天法輪罪福禁戒宿
命因縁普受開度死魂生身身得受生上聞
諸天諸天之上各有生門中有空洞謡歌之
章魔王靈篇辭參髙眞
　　　第一欲界飛空之音
人道眇眇仙道莽莽鬼濳胎根
當人生門使爾愚凡不樂仙眞
虚宮襲邪穢腐來攻髙上清靈爽
洞微同太虚生化寶胎根使爾仙道成
故氣隨日消神風起崐崘太洞觀玉眞
紫雲繞絳庭公子授靈符帝一俯仰存
謝此帝穢途八道自然分羽蓋殊翩翩
羽駕適九清錫告華天英瓊文燦靈篇
　　　第二色界魔王之章
眇眇髙虚瓊闕峩峩元始靈章
普敎仙賢下極綱維上極諸天
无量之奥皆同我身如何邪穢
亂我胎根血屍沉骸隂魄拘魂
寶山化銷何能獨存玄受靈符
致身帝前此時樂兮面返玉嬰
赤明旣往猶能别眞我界輕染
故錫寶文除蕩氛累召集百靈
鍊胎飛仙授命玉宸淨穢凌空
上爲帝賔
　　　第三無色界魔王歌曰
骨有太空中蟠古尸故氣紛紛
凋爾靈芝胞戸翳塞欲華四披
血沉竒理穢絶元機我位上王
綂御群靈左持玉符右呼天兵
蠱積胎根擲以流鈴使命永延
萬姦消摧三十九眞赤書開光
生道妙玄服此天章干試無前
我道其昌洞空洞无洞眞洞仙
飛神玉霞泝車碧煙
此三界之上飛空之中魔王歌音音參洞章
誦之百遍胎根清正名度南宫誦之千遍永
斷邪穢魔王保迎萬遍道備飛昇太空過度
三界位登仙公有聞靈音魔王敬形勑制地
祇侍衞送迎拔出地戸五苦八難七祖升遷
永離鬼官鍊度朱陵受鍊更生是謂无量普
度无窮有祕上天文諸天共所崇泄慢墮地
獄禍及七祖翁
道言此二章並是諸天上帝及至靈魔王隱
祕之音皆是大梵之言非世上常辭言无韻
麗曲无華宛故謂玄奥難可尋詳上天所寳
祕於玄都紫微上宫依玄科四萬劫一傳若
有至人齎金寳質心依舊格告盟十天然後
而付焉
道言生民宿无至縁識託業化胎命凡頑生
根不眞朽蝕腐敗以道化鍊妙感通神邪魅
穢沫害蠧節中隨結不開致冥爽來舍三眞
退席上學同氣皆當齊心修齋六時行香十
遍誦經福德立降消諸不祥无量之文普度
无窮
道言夫末學道淺或仙品未𠑽運應滅度身
經太隂臨過之時同學至人爲其行香誦經
十遍以度屍形如法胎根淨固魂臺四明邪
穢斷除仙聖爲鄰魂神徑上南宮隨其學功
計日而得更生轉輪不惑便得神仙
道言夫生體不固毎有疾傷胎穢攻蝕面焦
髮素孕育不成嗣係夭折起居憊劣道炁斷
息三尸鼓動致兆死傷皆當修齋行香誦經
夫齋戒誦經功德甚重上可生化胎根保身
得道下除邪穢以度兆民生死受頼其福難
勝故曰无量普度天人
道言凡有是經能爲師友兆身民人行是功
德有災之日發心修齋燒香誦經十過皆生
化胎根斷除邪穢右别至人尅得爲聖君金
闕之臣諸天記人功過毫分无失天中魔王
亦保舉爾身得道者乃當洞明至言也
諸天中大梵隱語无量音道君譔
元始靈書中篇
　　　東方八天
　　眞庭獻莊混璧卷常月離珉施
　　几葉洞梁㠗車錫盤休留忘襄
　　馬焉胡旗震正允臧道密意綿
　　玄圖洞桓兆寂孔幽夷邈眇聞
　　旨在爻應駢貫感番流淇温靜
　　空觀无還
　　　南方八天
　　素氣徊豫華跡罙滋延醜戮暑
　　英照淵昆竭帝邃亰玉倉璉瓊
　　霞枚雲施子丹雲征秀珠蔚華
　　南韓肆駢宰聽幽貴天機監元
　　綸極太冥亢孤攝煙龍運祕標
　　黙目返縁
　　　西方八天
　　欹悲觸荄仁澤流㳙槁梗昭炫
　　靈化杳傳混浩莽都景驥飛旋
　　長古轉臺運逸孔堅便穴液持
　　澱霐龍鱞偃驅神虚相主八關
　　演𡵻襲遒部鄒球奚胎居消晶
　　玉津明微
　　　北方八天
　　鬼适啖茹辛牢莛錮勑校九天
　　省録韓注希恍罔覩覺超意龍
　　昇祛翔周神虎萬丘洛歌嘯宛
　　叩鳴和澗問絶溢酬化樞旣辨
　　陀仙浮闃嵩漾林縣寶屈體光
　　梵布于鍊
道言此諸天中大梵隱語无量之音舊文字
皆廣長一丈欲生化胎根斷除邪穢即布丹
書石上坐誦洞文則尸賊伏匿雀隂𡀱怖琚
驕喪睛姑俞竄隱天素佩身百靈朝謁檄綂
萬神天眞皇人昔書其文以爲正音有知其
音能齋而誦之者諸天皆遣飛天神王下觀
其身書其功勤上奏諸天萬神朝禮地祇侍
門大勲魔王保舉上眞道備尅得遊行三界
升入金門此音无所不辟无所不禳无所不
度无所不成天眞自然之音也故誦之致飛
天下觀上帝遥唱萬神朝禮三界侍軒群祅
束首鬼精自亡琳琅振響十方肅清河海靜
黙山嶽吞煙萬靈振伏招集群仙天無氛穢
地無祅塵冥慧洞清太量玄玄也
元始无量度人上品妙經卷之二十一















靈寶无量度人上品妙經卷之二十二玄二
　　　飛神召靈品
道言昔於始青天中九華塋徹靈明扶宫受
元始度人飛神召靈无量上品元始天尊當
說是經周回十過以召十方始當詣座紫清
仙界梵炁靈音三天道主玉宸聖君諸天上
帝金闕髙眞无鞅數衆乘空而來飛雲丹霄
緑輿瓊輪羽蓋埀䕃流精玉光五色鬱勃洞
煥太空三日三夜諸天日月星宿璇璣玉𢖍
一時停輪神風静黙山海藏雲和炁遼遶紫
務氤氲天無浮翳四氣朗清一國地土山川
林木緬平一等無復髙下土皆作碧玉無有
異色衆眞侍産元始天尊玄坐緑霄回旋泛
光碧玉寶座之上說經一遍諸天上帝稽首
言善法始出世人皆見妙理說經二遍三界
萬天歸仰讃歎人獲長生說經三遍數出五
行无有生滅說經四遍外境湛然内境明悟
說經五遍生路可開死戸立閉說經六遍炁
序和平四時混一說經七遍生死快樂无有
窮已說經八遍悟解妙法得升仙境說經九
遍鳥獸草木咸得盡數不被夭傷說經十遍
幽魂滯魄久沉地獄皆得解脫是時一國是
男是女莫不傾心皆受護度咸得長生
道言是時元始天尊說經一遍東方明燿十
天帝君從吏神兵无鞅之衆浮空而至說經
二遍南方赤明十天帝君從吏神兵无鞅之
衆浮空而至說經三遍西方素明十天帝君
從吏神兵无鞅之衆浮空而至說經四遍北
方玄明十天帝君從吏神兵无鞅之衆浮空
而至說經五遍東北洞明十天帝君從吏神
兵无鞅之衆浮空而至說經六遍東南耀明
十天帝君從吏神兵无鞅之衆浮空而至說
經七遍西南離明十天帝君從吏神兵无鞅
之衆浮空而至說經八遍西北靈明十天帝
君從吏神兵无鞅之衆浮空而至說經九遍
上方通明萬天帝君從吏神兵无鞅之衆浮
空而至說經十遍下方普遍重壘山谷洞天
主宰神兵鬼官无量數衆升空而至十遍周
竟十方无極天眞大神一時同至一國生靈
度心稽首來者有如海波洋溢地泉湧發无
鞅之衆迮國一半土皆徧陷非可禁止於是
元始仙光自眉間出騰燿萬方分身入於光
中各有元始聖像然後光明復入眉間聚成
圓珠大若乾坤普照天地化形无體變象自
然虚空天界盡入圓珠中天人仰看惟見萬
身元始萬天帝君勃勃從珠口中入旣入珠
口不知所在國人廓散地還平正无復𣣱陷
元始即於光明圓珠之上說經都竟衆眞監
度以授於我當此之時喜慶難言法事粗悉
諸天復位倏歘之間寂无遺響是時天人遇
值經法普受天恩咸得濟度全其本年无有
夭傷傾土歸仰咸行善心无盡无滅无敗无
壞无損无去无離无散无死无傷言无華𦂶
口无惡聲齊同慈愛異骨成親國安民豐欣
樂太平經始出敎一國以道預有至心宗奉
禮敬皆得度世
道言元始天尊說經中所言並是三景上帝
祕密隱奥之文亦是玉宸大帝化形召眞之
隱名也非世之常辭上聖已成眞人飛神召
靈通玄究微能悉其章誦之十過萬天恭禮
三界聽法河海靜黙山嶽藏雲日月停景璇
璣不行隂陽翕和晝夜皆明群魔束形鬼精
滅爽回屍起死白骨成人至學之士誦之十
過則五帝侍衞三界稽首鬼官束形魔精受
法濟度埀死絶而得生所以初學道士血穢
未除神不通爽身不清寧體未洞眞以制十
方威未制天政德可伏御地祇束縳魔靈但
爲華文不究精微輕誦此章身則被殃禍連
九祖供養尊禮門戸興隆世世昌熾得爲眞
仙萬災不干神明護門斯經尊妙獨歩玉亰
度人无量爲萬道之宗巍巍大範德難可勝
道言凡誦是經十過諸天齊到億曾萬祖支
連屬籍皆即受度上升朱宫格皆九年受化
更生得爲眞人而好學至經功滿德就皆得
神仙飛升金闕遊宴玉亰也上學之士修誦
是經神完炁具飛升南宫中學之士受誦是
經皆即受度得爲神仙下學之士悟解此經
即得五行備足去來由己不沉鬼官若復投
胎再受是經即獲飛升遊行太空此經微妙
普度無窮一切天人莫不受慶集无量之道
生死䝉惠上天所寶不傳下世永祕玉府三
萬六千年劫運當興盟天而傳輕泄漏慢殃
及九祖禍災門閥長役靈官神兵將吏侍經
五帝神司朱靈金童青腰玉女各三十六人
營衞神文保護受經者身
道言正月長齋誦詠是經飛神召靈魂飛九
天與道合眞七月長齋誦詠是經神靈不昧
出入杳冥洞達幽微永保長生十月長齋誦
詠是經内外明徹炁出復還神隨意往聚散
變化皆得運度性悟眞空安鎭其方人稱太
平八節之日誦詠是經得爲南宮列仙本命
之日誦詠是經超凌三界升入金門不經苦
惱身有光明三界侍衞五帝司迎萬神朝禮
名書上天功滿德就飛升上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐九霄純陽五色
　梵炁之中内外蓊冥有青龍白虎朱雀玄
　武獅子白鶴羅列左右日月光明照耀天
　地身化萬變遍歷十方如此分明密呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前畢
　引炁三十二過東向誦經



元始无量度人上品妙經
元始洞玄飛神召靈本章上品妙首萬變度
人千化隱韻離合自然出空入无混洞赤文
无无上眞元始祖劫化生神靈開明萬類是
爲道根上無復祖惟道爲身通天徹地分神
化靈無文不光無文不明無文不立無文不
成無文不度無文不生是謂大梵天中之天
紫瓊浮臺碧霄梵亰太極元尊大羅玉清混
然六合移炁萬靈眇眇劫仭若亡若存洞華
三境六宸巨庭蘂館嬰房紫微神霐九華梵
炁周遍十方中有南極長生之君中有飛神
召靈之君中有變化自然大神中有通天徹
地靈君中有化炁萬形之神遊行太空微妙
尊神回骸起死无量度人今日校録諸天臨
軒
東方无極飛神召靈長生大聖无量度人
南方无極飛神召靈長生大聖无量度人
西方无極飛神召靈長生大聖无量度人
北方无極飛神召靈長生大聖无量度人
東北无極飛神召靈長生大聖无量度人
東南无極飛神召靈長生大聖无量度人
西南无極飛神召靈長生大聖无量度人
西北无極飛神召靈長生大聖无量度人
上方无極飛神召靈長生大聖无量度人
下方无極飛神召靈長生大聖无量度人
十方至眞飛神召靈長生度世无量大神並
乘華蓋五色翠羽雲輿龍首絳蕚凝珠寶輦
駕御靈鳳驂乘翠鸞建千眞變化靈節萬炁
聚散神旛前嘯神虎泛響後隨蒼龍發揮辟
邪天鹿雷音大獸更唱迭和交映拱扶七曜
啓扉千眞擁轅億萬天仙浮空而來恭迎法
駕俯持信幣專心稽首虔仰靈音主宰上相
南陵火官掌經仙伯監籍大神執經把籍齊
到帝前隨所應度嚴校諸天普告三界无極
神鄉昌明玉閣瓊室華堂太一靈府九炁梵
天上解祖考億劫種親罪籍幽玄落滅消釋
不得拘留神合道符元始告命時刻升遷校
録朱宫鑄鍊形魂靈魔保舉度品南宮死魂
受鍊仙化成人生身受度劫劫長存隨劫輪
轉與天齊年永度三塗五苦八難超凌三界
逍遥上清上清之天天帝玉眞玉宸之境梵
行
　　　東方八天
　　青麗始縁天帝幸經綸夷
　　日景微度天帝永須梵希
　　惠正麗變天帝洞燿神凝
　　靈兆緑敬天帝靄鬱延微
　　廣華成化天帝汎光每支
　　上靈清慧天帝委汝加非
　　羽舞晃曦天帝大鞠零施
　　呼變穆粹天帝弗支婁機
　　　南方八天
　　陽離大盛天帝昇欲玄生
　　林宛極瓊天帝容純影光
　　九變東文天帝永重威光
　　寧丹正度天帝莫緬那方
　　熈凝澤物天帝忽咤雲昌
　　和明慶音天帝伏浮昇康
　　大定施變天帝臻齊何郷
　　好生長育天帝温慧令長
　　　西方八天
　　皓景今芳天帝旣无漂生
　　平敷玉素天帝擁靄行元
　　飄颻影梵天帝龍斐角衣
　　鎭觀至幾天帝壯敬玄機
　　正始華光天帝妙睿升飛
　　永極威庭天帝竸盛呼黎
　　上浮碧蒙天帝整謂縁威
　　雷零施政天帝弗綱兮歸
　　　北方八天
　　淵黙玄化天帝濛暮𢹂混
　　慧宛成理天帝行縁金衝
　　樂梵无欲天帝肯特妙通
　　和同萬有天帝遍育元烘
　　沖虚大漠天帝逺上來升
　　元通法號天帝秀繞雲亰
　　文英動妙天帝願施成并
　　上靈七燿天帝慶貽宗眞
三十二天三十二帝玉清祕訣上清隱奥九
霄梵音自然妙理萬天瓊文天中龍章玉符
寶篆天中神機九天靈魔太清隠名萬和千
合變化飛神无量之寶深莫可量敷落神眞
普度天人今日欣慶受度歷關諸天請滅三
惡斬絶地根飛度五戸名列太玄魔王監舉
無拘天門東斗發生西斗除殃北斗延筭南
斗注昌中斗仙形總監衆靈青帝飛神白帝
聚魄赤帝流光黑帝召靈黃帝内升萬神合
明青天魔王恭符神音赤天魔王書罰功非
白天魔王斬馘不祥黑天魔王巨力施威黃
天魔王持法守眞五帝大魔萬神之宗飛行
三界綂領神兵麾幢持節遊遍太空目號神
威諸天稱功上天度人施化靈文至眞受命
降法召靈八威奠維萬炁開張錦額前驅青
甲仗旛擲火萬里流鈴八衝敢有干犯拒遏
上眞金鉞前戮巨戈後刑蕩除邪穢風火無
停千千截首萬萬翦形魔無干犯鬼無祅精
三官校録神司考魂不得容隱金馬驛呈普
告無窮萬神咸聽三界五帝列言上清洞元
通曆玉宸開劫兩儀鑿象混沌始分上無色
界下無色根道玄虚寂靈風自然天上天下
無忘無想無本無源無體無累混然六合照
徹十方龍漢初劫傳法開生壬辰開度化育
群元死戸閉塞胎根息滅氣靈通爽俱集神
庭上衝太虚下徹幽關百體俱一内外無傷
神隨氣運變化無常一體萬身呼吸非光神
遊三界氣遍十方聚散爲一皆由我身中爲
神王意乃神主意與神合飛神召靈仙道可
入平視髙眞太極混沌金函玉章洞達幽微
坐通八景飛照億千性定神息回風紫煙道
包萬象法制千魔與道同合自然成眞眞中
之眞長生大君玉靈公子飛化尊神遊空主
宰内治形眞氣聚靈全保命生根永固神靈
出入上清八維之内三界之中通化萬神主
握三宮應召九源混合萬神十轉回仙靈氣
生全仙道隠祕運應度人上開天門飛神召
靈超升玉闕浩劫無停普受開化身得列眞
鍊形太空永離凡縁上關九霄遍歷三台鍊
屍黃庭飛升太清太清之上有此仙門中有
飛神召靈之章眞王靈篇辭參髙眞
　　　第一神霄玉府飛神之章
神靈變化奥隠無窮氣神相合
眞入仙門神乃身主氣乃神王
神氣俱妙參御髙眞飛靈八極
召至萬神惟道可偕洞徹幽冥
回風扇景天地育生誦詠除殃
解悟成眞眞中妙理返本固根
太乙眞魔上相元君祕隠不顯
億劫長存
　　　第二紫微玉府洞眞召靈之歌
神庭隱大羅梵炁爲宗主不動乃經常
動之即解悟祕於紫元都昌運符流布
華房鬱紫煙靈臺釋長句開闢萬有法
包括六虚成大道寂無體得道還爾身
根斷死戸滅飛神入太清超凌億劫塗
永離北鬼宫過三界兮道御長空
升無爲兮混合仙眞旣眞空兮
宿命開通飛靈八維兮億刼無終
妙理通眞兮虚玄寥廓究本還元兮
出入御靈風
　　　第三景霄天尊洞神隠諱歌曰
玉宸洞微大道隱存至眞無體
以道爲身運神召靈抱括乾坤
内實外虚陽光隂精浮黎玄寂
身入杳冥變化自然遊觀太空
太空之上混合九成五體生全
百神咸寧出入影隨隨影見眞
眞中之眞即此眞空悟解成道
保之長存爾不悟眞道永沉北羅酆
轉輪生死根六趣無仙門
此九霄之上玉靈之中神王歌音音諧玉律
靈參金文誦之百遍超度南宮誦之千遍名
列髙眞萬遍道備飛昇玉清度越三界位登
仙籍有聞神音魔王敬形敕制地祇侍衞送
迎拔出地戸五苦八難七祖升遷永離北官
魂度朱陵受鍊更生是謂无量普度無窮有
祕上天文諸天共所崇泄慢墮地獄禍及七
祖翁
道言此二章並是玉宸上帝及九霄神王隱
祕之音皆是大梵之言非世上常辭言無韻
麗曲無華宛故謂玄奥難可尋詳上天所寶
祕於神霄玉府内禁瓊宫華堂經室依玄科
三萬六千年劫運當傳若有至人明内寶質
心依舊格告盟三天然後而付焉
道言夫天地運度亦有否終日月五星亦有
虧盈至聖神人亦有休否末學之夫亦有疾
傷凡有此災同學皆當運神鍊炁受化濟度
十遍轉經以召神靈復獲更生无量之文普
度無窮
道言夫末學道淺或仙品未充神氣未備飛
召不能運應滅度身經太隂臨過之時同學
至人爲其行香誦經傳法開悟神靈以度屍
形如法魂神徑上南宮隨其學功計日而得
更生轉輪不惑便得神仙
道言夫天地運終亦當修齋行香誦經星宿
錯度日月失昏亦當修齋行香誦經四時失
度隂陽不調亦當修齋行香誦經國主有災
兵革四興亦當修齋行香誦經同學命過亦
當修齋行香誦經疫毒流行兆民死傷亦當
修齋行香誦經夫齋戒誦經功德甚重上消
天災保鎭帝王下禳毒害以度兆民生死受
賴其福難勝故曰无量普度天人
道言凡有是經能爲天地帝主兆民行是功
德飛神玉闕召靈仙都有災之日發心修齋
焼香誦經十過皆諸天記名萬神侍衞右別
至人克得爲聖君金闕之臣諸天記人功過
毫分無失天中魔王亦保舉爾身得道者乃
當洞明至言也
諸天中飛神召靈隱語无量音道君譔
元始靈書中篇
　　　東方八天
　　坱圠妙本顯黎俱浮弈扉空柯
　　華陸宛都敬旣推哲景燿洞虚
　　慶夷林遠育兆玄珠珠成靄何
　　芬苾化舒飛光箕翼敷遍北樞
　　太一靈房俯仰碧居回犯神漠
　　運轉靈軀
　　　南方八天
　　光動赤霞蒼梧火兢蹠景紅希
　　龍虎降升施展除布炯赫緑英
　　日俱雲遠闡發齊并郁馥離晃
　　定披錦星氣動掬基復邈洞清
　　擲罔奠斯殊轉運丁卜扶貽建
　　象宮鎭靈
　　　西方八天
　　金光六支虚于大黎煥素燿景
　　空華洞希惠余正蘊泛歌昃施
　　注顯辨惡歸氏合持敎筵宙落
　　方鑑影提昺衞堅蒲勝凝神衣
　　忽扶合策品度侔暉巨偭荒權
　　符車合離
　　　北方八天
　　淵淨浮羅弗離幽爽据盧圓軒
　　玄漠訓敞丹宛屈騎挾展附長
　　退呼魔魂綂復施張沉息華兠
　　泛曲會傷普落大化曜都定昌
　　平隨擗護追幽反光度功罔極
　　億化天仙
道言此玉晨天中大梵隠語无量之音皆玉
文丹書龍章雲篆祕於内闕華堂黃金寶函
輝光百尋五色靈氣神章之中神霄玉清眞
王扶桑青華帝君皆知其音以傳其文能齋
而誦之者諸天皆遣飛天神王下觀其身書
其功勤上奏諸天萬神朝禮地祇侍門玉清
消魔神王保舉上仙道備克得飛神三界召
靈千眞此音無所不變無所不通無所不度
無所不成天眞自然之音也故誦之致飛天
下觀上帝遥唱諸天朝禮三界侍軒群妖束
首萬靈擁佑和氣叶流瑞煙蓊靄神靈湛寂
琳琅振響十方肅清河海靜黙山嶽吞煙萬
靈振伏招集群仙天無氛穢地無祅塵冥慧
洞清大量玄玄也


元始无量度人上品妙經卷之二十二
















靈寶无量度人上品妙經卷之二十三玄三
　　　降眞召靈品
道言昔於太極宮中紫燿騰歌大通神土受
元始度人降眞召靈无量上品
元始天尊當說是經周回十過以召十方始
當詣座天眞大神上聖髙尊妙行眞人無鞅
數衆乘空而來紫煙騰霄羽騎雲車霓旌霞
蓋映靄晨煇五色羅絡鬱燿九空七日七夜
諸天諸地日月星辰海嶽洞宫一時開朗靈
光照徹景氣澄清一國地土山川林木緬平
一等無復髙下土皆作七寶異珍十華妙色
衆眞侍座
元始天尊玄座空浮天靈洞化神金萬變之
摩說經一遍天眞大聖同時稱善是時一國
男女尊崇道德開悟性眞說經二遍神化彰
明說經三遍昧識達玄說經四遍霄虚妙響
雅韻成音說經五遍空洞靈文朗煥八方說
經六遍髙眞上聖下敎人間說經七遍三洞
經法普用宣行說經八遍幽顯神靈應念隨
心感善降祥與德合并說經九遍魔試蠲息
五帝舉仙說經十遍百神結體萬炁齊升是
時一國是男是女莫不傾心皆受護度咸得
長生
道言是時元始天尊說經一遍東方无極无
量品元道大神無鞅之衆浮空而至說經二
遍南方无極无量品明會大神無鞅之衆浮
空而至說經三遍西方无極无量品浩素大
神無鞅之衆浮空而至說經四遍北方无極
无量品靜復大神無鞅之衆浮空而至說經
五遍東北无極无量品萬化大神無鞅之衆
浮空而至說經六遍東南无極无量品通光
大神無鞅之衆浮空而至說經七遍西南无
極无量品華眞大神無鞅之衆浮空而至說
經八遍西北无極无量品玄虚大神無鞅之
衆浮空而至說經九遍上方无極无量品紫
極大神無鞅之衆浮空而至說經十遍下方
无極无量品洞皇大神無鞅之衆浮空而至
十遍周竟十方无極天眞大神一時同至一
國男女傾心歸仰來者有如雲飛霧合無鞅
之衆迮國一半土皆偏陷非可禁止於是元
始化一寶山狀如崐崘内有洞室玉扉四開
在空玄之中去地千丈元始登引天眞大神
上聖髙尊妙行眞人十方无極至眞大神無
鞅數衆俱入寶山之中天人仰看惟見勃勃
從玉扉中入旣入玉扉不知所在國人廓散
地還平正無復𣣱陷元始即於寶山之内說
經都竟衆眞監度以授於我當此之時喜慶
難言法事粗悉諸天復位倏歘之間寂無遺
響是時天人遇值經法普得濟度乆視長年
無有疾傷傾土歸仰咸啓悟心不邪不詖不
昧不愚不荒不蕩不求不欲不念不思性與
道通體合至眞慈惠爲本風俗長淳國安民
豐欣樂太平經始出敎一國以道預有至心
崇奉禮敬皆得度世
道言元始天尊說經中所言並是諸天上帝
内名隱韻之音亦是神霄内諱玉洞之隠名
也非世之常辭上聖已成眞人通玄究微能
悉其章誦之十過諸天遥唱萬帝設禮河海
靜黙天眞降庭招命神靈三天駐軒璇璣不
行千官列班負赤玉之寶圖握黑帝之隠篇
回屍起死降眞得生白骨成人上獲髙仙至
學之士誦之十過則五帝臨察三官赦愆地
根伐絶魔試莫侵濟度埀死絶而得生所以
爾者學士穢氣未消體未洞眞以制十方威
未制天政德可伏御地祇束縳魔靈但却死
而已不能更生輕誦此章身則被殃供養尊
禮門戸興隆世世昌熾與善因縁萬災不干
神明護門斯經尊妙獨歩玉亰度人无量爲
萬道之宗巍巍大梵德難可勝
道言凡誦是經十過降眞召靈諸天齊到海
嶽神官隂陽主宰俱來護度簡奏髙宸格皆
九年道就長生獲受玉書而上列帝臣功滿
德就無不克升朝于金闕遊宴玉亰也上學
之士修誦是經降眞召靈混化百神洞合幽
妙超鍊飛昇世人受誦雖未逹玄要精念若
勤亦可感眞期靈延致妙氣灌養身形脫離
疾患保壽長年後皆得作尸解之道魂神暫
滅不經地獄即得返形遊行太空此經微妙
普度無窮一切天人莫不受慶無量之福生
死蒙恵上天所寶不傳下世至士齎金寶効
心盟天而傳輕泄漏慢殃及九祖長役鬼官
侍經五帝玉童玉女各三十二人營衞神文
保衞受經者身
道言正月長齋誦詠是經降太上之上眞召
三界之衆靈爲上世玄曾下逮一身消絶積
禍散滅惡愆上升玉宮參晨帝軒七月長齋
誦詠是經降太一之中眞召九宫之衆靈保
度我身上奏玄名紀功青簡十月長齋誦詠
是經降太上之下眞召洞臺之衆靈爲國土
封疆社稷民人撫調時序風雨順冝稼穡豐
禳永享升平八節之日誦詠是經降召八方
玄虚日月宿度眞靈消禳殃沴感格福祥本
命之日誦詠是經降召天地隂陽五行眞靈
之神混合我形鎭守百關九宫泥丸骨骸玉
固色潤金鮮使我長存上賔帝前
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黃白三色雲
　炁之中内外蓊冥有青龍白虎朱雀玄武
　獅子白鶴羅列左右日月照明洞煥室内
　項生圓象光映十方如此分明密呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齊清堂修行至經无量度人願所啓上徹
徑御
无上三十二天元始上帝至尊几前畢
　引炁三十二過東向誦經


元始无量度人上品妙經
元始洞玄靈寶本章降眞召靈上品妙首十
回度人百魔隱韻感格自然神素靈章合明
妙關虚清大梵經緯萬天總括三道玄通化
樞宗於會極與道涵虚開布精誠分辨靈塗
非志不達非德不攄神文攝炁冥冥相符上
該玉闕旁周洞无彌羅梵境幽寥之中紫微
瓊館龜臺閬風天機所主歷劫无綱混茫之
精祕頥幽光煥落萬景鬱秀五華大羅法輪
總御十方佩受帝炁降眞召靈中有消愆散
厄之神中有長生延壽之君中有三玄定命
大神中有五老皇靈丈人中有隂陽丁甲元
根主宰太一尊神回光鍳映无量度人今日
存感萬聖臨軒
東方无極景眞神王長生大聖无量度人
南方无極化靈神王長生大聖无量度人
西方无極昭應神王長生大聖无量度人
北方无極冥慧神王長生大聖无量度人
東北无極妙智神王長生大聖无量度人
東南无極洞明神王長生大聖无量度人
西南无極藏光神王長生大聖无量度人
西北无極寶華神王長生大聖无量度人
上方无極寶仙神王長生大聖无量度人
下方无極舉度神王長生大聖无量度人
十方降眞召靈神王長生度世无量大神並
乘三素華雲飛飊霞輦浮燿玉輿翼衞钁天
大獸神虎辟邪建降眞之節召靈之旛前列
鐘鼓震響後參廣樂簫歌景龍碧鳳音韻相
和千眞馳驅萬象回旋天仙兵馬羅布億千
傾光回燿應化而來神霄上宰太極諸天玄
機玉輔二臺仙𡖖奉符秉籍簡奏晨玄眞皇
敷化告下三元八極世界洞府泉源重河九
壘酆都六宫南闕北溟百二十曹檢校仙士
學眞之人丹心淵徹志念精微感通妙際契
會幽機隨所昭格敢有愆違玉都上房錫命
靈飛上清六甲豁落五符左招無英右挾白
元保鍊形骨與天齊年永度三塗五苦八難
超凌三界逍遥上清上清之天天帝合元無
色之境梵行
　　　東方八天
　　幽澄至感天帝順蘄允隆
　　九生論化天帝賀玉渟汶
　　巴那浩公天帝落定形
　　垠谿政修天帝寥吉有騑
　　角明動中天帝司關正儀
　　光量勤德總彰天帝卓蘭冥竒
　　銖滿自利天帝運希生
　　幼直感容天帝護特化昭
　　　南方八天
　　鳳陂文隠天帝權變朱英
　　丹宮簡房天帝竺月羅
　　樞洪歷瑶天帝燿童眞
　　度仙勝延天帝眞來乗夫
　　變世壽華天帝祕度無傍
　　逸龍雲景天帝驛追萬靈
　　胎素衞慈天帝握炁盈孫
　　寶紀定名天帝達眞和
　　　西方八天
　　神營受符天帝老景星昌
　　召靈促軿天帝石燿公儀
　　印道誓玄天帝術律用封
　　眞化瓊靈天帝召嬰伯康
　　皓靈傳𡖖天帝和總山圭
　　太微七司天帝祝望枚宗
　　流精大安天帝就思九生
　　剌陽廵斗檢靈天帝正輿傾光
　　　北方八天
　　奠辰髙清大混天帝瑶弓致眞
　　證道示虚納空天帝範堂賔
　　舞雷舒光玄報天帝温慈明旂
　　洞色紫精天帝召靈考仙
　　修陽啓珠天帝伯述無回
　　騎史信書天帝益沖領方
　　太上閱功天帝普英元王
　　仙曹劾功録王天帝壽都基昌
三十二天三十二帝諸天隱諱諸天隱名天
中空洞自然靈章諸天隱韻混合之音立極
之尊儛天之神飛空大魔攝氣之靈四被六
周騰變太清玄上之化廣難可名召降靈眞
普度天人今日感生鍊度歷試諸天成體玉
華合景飛根佩服赤書功列紫宸玄司考察
名參上宫東斗奏言西斗授章北斗奉簡南
斗化光中斗元標運斡萬方青帝開生白帝
舉仙赤帝執法黑帝賞延黃帝秉正攝御威
權青天眞君大憲明曆丹天眞君龍燿司直
素天眞君摧伏亞逆黑天眞君施玄布德黄
天眞君鎭安四極五天至眞萬道之元飛行
太虚綂領群仙總校圖籙髙居上玄周行八
冥坐鎭天關蒼河碧海瑶闕瓊山宣令布化
普告無窮元皇受命掃蕩災凶钁天震威流
光四衝天老持符照辟不祥驅除萬惡理正
元綱敢有干犯亂我天常不容乖變糾送溟
泠風火交激殺伐祅群學道得度開濟生民
斷滅魔試皆獲飛升拔度七祖永離幽沉不
得留滯受鍊朱陵宣告北酆萬神咸聽三官
九府列奏玉京
天元大籙變化玄虚纒結周流騰降沉浮下
沖鬱絶上朗太无靈風扇霄開天御圖天上
天下幽廓冥冥玄光浩蕩大劫無形鴻濛元
炁雙象交升混沌懸立保運自然負山召龍
億曆綿綿周行離合包絡諸天玉昌安鎭五
方赤文妙化生育三十九篇立以天帝主以
道君流演隂陽統治萬靈攝領群魔持運彌
綸大範宣布八垣流精澄景天華眇眇玄微
玄微上皇炁合眞機飛光紫清燿英霄煇明
霞散空太眞儛開玉章灌鍊靈煙九回玄亰
納正輔化三才千備萬周混道成眞眞中至
神萬帝之尊宴處圓羅我之化身龍漢億劫
植立無垠丹光煥發萬品生成上遊紫虚劫
仞蕭臺琳宫之内華闕之中召降眞靈普度
群生蕩除穢滯通理百關七轉回風與氣俱
仙仙道永存无量度人上開八門經天化輪
考校功業罪福因縁普度七祖一切幽魂逍
遥十極上升九天九天之上各有生音中有
玄虚通感之章列聖靈篇辭參髙眞
　　　第一天人通感之音
玄化蕩簜流結眞精肇立諸天
生育神靈茫茫三界无極天民
邪想淪惡趣通感登髙清穢濁相沉溺
使爾道無成不受洞元章何以超玄津
欲念隨所樂學仙多苦辛縈累須臾滅
業盡化埃塵一悟永逍遥萬劫保長存
精誠貫紫霄遼思達玉亰神飛合太虚
同妙際幽冥
　　　第二仙王降眞之章
玉文羅碧霄降眞玄上峯服嚥日月華
髙奔玉帝宫逍遥過三界倏駕徊靈風
中育孩道康内居伯史原巾金佩緑羽
騰煇乘紫煙相命諸仙僚齊禮帝一尊
下觀無極郷塵境何紛紛丹簡攝大魔
黃旗校雲營蔚蕭祕青編普度學眞民
玄符下三界萬炁皆齊仙元始會百神
回光臨我軒七祖離長夜幽魂度五關
與我永相期超升出世縁
　　　第三元皇召靈之篇
三天之上洞靈清微玄景崇阿
劫仞靈宮中有至尊運化元機
綂御群品萬炁總歸巍巍大梵
太素髙神丹光曆明二象豁開
鬱察受敎布列眞階飛天流演
包絡泉臺八威玉文安鎭五山
永保億劫使炁無傾人能玄感
悟道通靈修眞進仙業萬聖自來臨
世慾坌眞趣何不栖山林
此三界之上飛空之中飛仙眞音音參洞章
誦之百遍通感無垠誦之千遍召降眞靈萬
遍道備玄聖來臨過度三界位登仙𡖖有聞
靈音群魔敬形勑制地祇侍衞送迎拔出地
戸五苦八難七祖升遷永離鬼官魂度朱陵
受鍊更生是謂无量普度无窮有祕上天文
諸天共所崇泄慢墮地獄禍及七祖翁
道言此二章並是諸天上帝及至眞仙王隠
祕之音皆是大梵之言非世上常辭言無韻
麗曲無華宛故謂玄奥難可尋詳上天所寶
祕於神霄玉清王府東華寶藏依玄科隨運
下傳若有至人齎金寶質心依舊格告盟玉
清然後而付焉
道言夫降眞則災厄息召靈則禍難除安國
寧家悉從玄感若劫運否終三光虧盈神人
休否末學疾傷同氣皆當齊心修齋六時行
香十遍轉經髙聖立降消諸不祥无量之文
普度无窮
道言夫末學道淺或仙品未𠑽運應滅度身
經太隂臨過之時同學至人爲其行香誦經
十過致五靈之童以始生之英鍊度屍形如
法魂神徑上南宫隨其學功計日而得更生
轉輪不惑便得神仙
道言夫天地運終星宿錯度日月失明隂陽
不調國境有災兆民死傷師友命過皆當修
齋行香誦經則八天主司各遣飛仙收滅禍
害之氣使國土安寧生民康泰已化超升夫
齋戒誦經功德甚重上消天災保鎭帝王下
禳毒害以度兆民隨其功業感格眞靈故曰
无量普度天人
道言凡有是經能爲天地帝主兆民行是功
德召降之日發心修齋焼香誦經十過皆眞
靈記名萬聖來臨右别至人克得爲帝君玉
府之臣列曹記人功過毫分無失神霄公𡖖
亦保舉爾身得道者乃當洞明至言也
諸天中大梵隠語无量音道君譔
元始降眞召靈中篇
　　　東方八天
　　陣林斗廬弔角歷虚帝明愬恪
　　景昭化于丙純祠文律慶自模
　　滅叔止普政惒慜居昌極禇鄰
　　兊挹元符札遘時畢臻魯張須
　　甲華左周轉辰閻師杳太逸王
　　紫天毗分
　　　南方八天
　　朱光含道析眞流陽固已洞温
　　伏覬玻璫露乾迹非雲押寧章
　　旣獲由祭夢奪元剛注靈鸞泰
　　旬使治倉弗閑獲度平太勇光
　　赤華煇帝廣素啓方望智無問
　　義并委常
　　　西方八天
　　頓叉瑶敕冥湄阻衰釋謐房弼
　　定局可歸稱玄弗極用祕提回
　　猛歌昆縁邾墟淑階髙華偃聰
　　拱師陀開煇路湛見嶽察守臺
　　至鎭栢趨珙袍碧微山眞夷郎
　　道英格非
　　　北方八天
　　玃侯察姦主兵元環盧起瞻谿
　　歷魔簿監文華權陽液掖嵎盤
　　麗審密火化混雲輪交到乂谷
　　羅弈穹旻暝和情比紫眞降璘
　　展義漠涘晦張垠綿緯投穴互
　　畢忽輕遷
道言此諸天中大梵隱語无量之音舊文刻
書青城宮玉臺館主降天地之髙眞幽顯之
玄靈助行大化以唱三境之仙宗字皆廣長
一丈天眞皇人昔書其文以爲正音有知其
音能齋而誦之者諸天皆命化炁仙王下觀
其身書其功勤上奏諸天萬神朝禮地祇侍
門大勲魔王保舉飛升道備克得遊行三界
升入金門此音無所不辟無所不禳無所不
度無所不成天眞自然之音也故誦之致飛
天下觀上帝遥唱萬神朝禮三界侍軒群祅
束首鬼精自亡琳琅振響十方肅清河海靜
黙山嶽吞煙萬靈振伏招集群仙天無氛穢
地無祅麈冥慧洞清大量玄玄也


　　髙上仙王降眞之符





元始无量度人上品妙經卷之二十三
靈寶无量度人上品妙經卷之二十四玄四
　　　神變氣化品
道言昔於太素天中皓景霄虚凌空曜土受
元始度人神變氣化无量上品
元始天尊當說是經周回十過以召十方始
當詣座天眞大神上聖髙尊妙行眞人無鞅
數衆乘空而來碧虚扇霞鳳輿瓊輪緑蓋華
軿流彩降霄八景交輝洞煥太空三日三夜
諸天玉籙寶光上照玄都宫闕森羅元綱臺
觀朗然徹見劫仞巍峩飛輪煥赫一國地土
山川林木緬平一等無復髙下土皆作瑞玉
無有異色衆眞侍座
元始天尊玄坐空浮神化萬炁寶闕之上說
經一遍諸天大聖同時稱善是時一國男女
知道變化悉由神炁乃至天城紫殿碧閣黃
房萬聖千眞皆是神變法身氣化眞境說經
二遍金龍吐雲寶臺千柱說經三遍宸霞散
縷結空成字說經四遍大音輕震甘露敷和
說經五遍地發寶蓮萬葉凝光說經六遍玉
亰金闕神輝洞虚說經七遍萬神混一出有
入無說經八遍神氣變微秋亳同體說經九
遍地獄消滅死魂受生說經十遍神變氣化
洞入太冥是時一國是男是女莫不傾心皆
受護度咸得長生
道言是時元始天尊說經一遍東方无極无
量品始陽大神無鞅之衆浮空而至說經二
遍南方无極无量品炎輝大神无鞅之衆浮
空而至說經三遍西方无極无量品少隂大
神无鞅之衆浮空而至說經四遍北方无極
无量品太一大神无鞅之衆浮空而至說經
五遍東北无極无量品保鎭大神无鞅之衆
浮空而至說經六遍東南无極无量品通生
大神无鞅之衆浮空而至說經七遍西南无
極无量品沖厚大神无鞅之衆浮空而至說
經八遍西北无極无量品運關大神无鞅之
衆浮空而至說經九遍上方无極无量品主
變大神无鞅之衆浮空而至說經十遍下方
无極无量品持化大神无鞅之衆浮空而至
十遍周竟十方无極變化大神一時同至一
國男女傾心歸仰雖未聞法各悟三界十方
諸天髙眞乃至宮殿臺觀未有一名不從神
變氣化而有今覩天尊眞王宣眞演道聖容
煒煥光徹諸天无量世界一一國中各有天
尊眞王宣演大法故知神變無窮氣化無極
我等今身色相根塵動轉音影皆是神變氣
化所成來者億量無鞅之衆迮國一半土皆
偏陷非可禁止於是元始示現神氣變化之
道從玄坐起踴身虚空髙齊劫仞在飛雲浮
景之上去地千丈元始登引天眞大神上聖
髙尊妙行眞人十方无極變化大神无鞅數
衆俱入浮景之中天人仰看惟見勃勃從虚
空中入旣入空内不知所在國人廓散地還
平正無復欹陷元始即於飛雲浮景之上說
經都竟衆眞監度以授於我當此之時喜慶
難言法事粗悉諸天復位倏歘之間寂無遺
響是時天人遇值經法普得濟度全其本年
無有中傷傾土歸仰咸滅有心極妙極玄極
洞極眞極化極用極變極通極神極靈心悟
至道合體虚明齊同慈愛異骨成親國安民
豐欣樂太平經始出敎一國以道預有至心
宗奉禮敬皆得度世
道言元始天尊說經中所言並是諸天上帝
神變氣化内名隱韻之音亦是眞王内諱變
化百靈之隱名也非世之常辭上聖已成眞
人神氣通玄能悉其章誦之十過諸天遥唱
神氣合應變化倏忽河海山嶽俄爾亡存日
月璇璣周流隱顯神之所變萬聖齊臨則群
魔束形鬼精滅爽氣之所化則回屍起死白
骨成人至學之士誦之十過則神變五帝氣
化三界魔精喪眼鬼祅滅爽濟度埀死絶而
得生所以爾者學士穢氣未消體未洞眞召
制十方威未制天政德可伏御地祇束縳魔
靈但却死而已不能更生輕誦此章身則被
殃供養尊禮門戸興隆世世昌熾與善因縁
萬災不干神明護門斯經尊妙獨歩玉亰度
人无量爲萬道之宗巍巍大梵德難可勝
道言凡誦是經十過諸天齊到神感氣會變
化自然不同起心作諸幻妄神氣混合無道
不生億曽萬祖幽魂苦爽皆即受度上昇昧
宫格皆九年受化更生得爲貴人而好學至
經功滿神變德就氣化皆得神仙飛昇金闕
遊宴玉亰也上學之士修誦是經神氣鍊化
皆即受度飛昇南宮世人受誦神不去身眞
氣内營則延壽長年後皆得作屍解之道魂
神暫滅不經地獄即得返形遊行太空此經
微妙普度無窮一切天人莫不受慶無量之
福生死蒙惠上天所寶不傳下世至士齎金
寶效心盟天而傳輕泄漏慢殃及九祖長役
鬼官侍經五帝玉童玉女各二十四人營衞
神文保護受經者身
道言正月長齋誦詠是經神變發生氣化敷
榮内景煥彩玉雲結城爲上世亡魂斷地逮
役度上南宫七月長齋誦詠是經神變道體
内景明潔神嬰正位身得神仙諸天書名黃
籙白簡削死上生十月長齋誦詠是經神變
深密氣化安寧内景齊仙遊宴玉華爲國土
帝主安鎭國祚保天長存世世不絶常爲人
君安鎭其方民稱太平八節之日誦詠是經
神變順常氣化循經内景調衍金池玉霐得
爲九宮眞人本命之日誦詠是經神變九宮
氣化九眞混一自然與帝同盟魂神澄正萬
氣長存不經苦惱身有光明三界侍衞五帝
司迎萬神朝禮名書上天功滿德就飛昇上
清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青紫白三色雲
　氣之中内外蓊冥有青龍白虎朱雀玄武
　獅子白鶴羅別左右日月照明洞煥室内
　項生圓象光映十方次思太空之中洞眞
　神氣如紫光雲冉冉來覆兆首雲氣彌室
　内有萬神森然如視目中瞳子對兆面前
　次思兆九竅氣出如白煙煙雲右旋纒繞
　兆身象罔之中紫雲白煙亘遍天地良久
　覺見己身肝中有碧玉宫殿中有神人衣
　青龍華羽之服口中吹氣成風吹此雲氣
　左回約九九數周乃見空中所存來者萬
　神與兆身中百神合爲一身狀如嬰兒繡
　衣錦裳對兆面坐聽兆誦經訖還入兆口
　中上泥丸中畫面向外夜面向内此爲神
　變氣化之道如此分明密呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經


元始无量度人上品妙經
元始洞玄靈寶本章神變氣化上品回混度
人百魔隠韻離合自然洞空無形神氣爲眞
神非恍惚氣非氤氲是道妙本於空爲神太
空爲氣神生萬神氣生萬氣萬神歸一萬氣
合一一萬之變神爲道機氣爲道樞機變樞
化三界乃生元始祖神變生萬眞元始祖氣
化生諸天開明三景是爲天根上無復祖惟
道爲身神變赤書氣化玉文五文開廓普植
神靈無文不光無文不明無文不立無文不
成無文不度無文不生是爲大梵天中之天
變化生成鬱羅蕭臺玉山上亰上極无上大
羅玉清眇眇劫仞若亡若存三華離便大有
妙庭金闕玉房森羅淨霐神霄梵炁周回十
方中有神變氣化之神中有南極長生大帝
君中有度世司馬大神中有好生韓君丈人
中有南上司命司録延壽益筭度厄尊神回
骸起死无量度人今日校録諸天臨軒
東方无極飛天超玄神王長生大聖无量度
人
南方无極飛天升炎神王長生大聖无量度
人
西方无極飛天易皓神王長生大聖无量度
人
北方无極飛天生神神王長生大聖无量度
人
東北无極飛天司變神王長生大聖无量度
人
東南无極飛天主化神王長生大聖无量度
人
西南无極飛天遷氣神王長生大聖无量度
人
西北无極飛天換質神王長生大聖无量度
人
上方无極飛天至有神王長生大聖无量度
人
下方无極飛天妙無神王長生大聖无量度
人
十方至眞飛天神王長生度世无量大神並
乘玉虹萬寶之輿結緑千眞遊玄之車泛蓋
旋羽驂駕丹鳳九色眞龍建召神攝氣變化
之節三元回命保生靈旛前詠洞文齊唱後
吹部曲同音獅子白鶴嘯歌嗈嗈五老啓途
群仙翼轅億乘萬騎浮空而來傾光回駕變
化度人諸天丞相南昌上宫韓司主録監生
大神神變天司明令四張氣化神人據位持
兵執籙把籍齊到帝前百億變化神氣自然
官府在左刑罰著邊隨所應度嚴校諸天普
告三界无極神郷泉曲之府北都羅酆三官
九府十二河源上解祖考億劫種親疾除罪
簿落滅惡根不得拘留逼合鬼群元始符命
時刻昇玄北都寒池部衞形魂制魔保舉度
品南宫死魂受鍊仙化成人神氣無窮變化
無終無極神郷變化所從神氣合空無所無
容十方皆變一神混同十方皆化一氣普通
變化生身生身受度劫劫長存隨劫輪轉與
天齊年保度三塗五苦八難超凌三界逍遥
上清上清之天天帝洞輪無色之境梵行
　　　東方八天
　　神變九眞天帝梵靈虚泉
　　角應震生天帝亰繿婁虚
　　曲眞啓元天帝混竒迎隆
　　曆陳蒼華天帝明耀芒
　　動縁仁宥天帝閣龍景盈
　　嶽判紀靈天帝述蘭棲
　　翠闕寶輝天帝飛英預嘉
　　緑粹秀和天帝離如祕公
　　　南方八天
　　薰微炎照天帝嗇運通
　　陽光混虚天帝寶主輔元
　　南玉化闕天帝部俞慶言
　　耀景丹靈天帝祖簡尊猷
　　朱明景平天帝伯舉沖幾
　　安變澤神天帝曜華奉靈
　　龍變慶元天帝廓都良
　　赤氣定初天帝平披昌
　　　西方八天
　　雲極素靈天帝正寶仙明
　　正化觀行天帝時保基常
　　帝靜順康天帝滋殊聿光
　　竺珞道封天帝崇昇眞墟
　　皛明虎寶天帝象日回景
　　思度逸沖天帝祝郭友
　　太瑶葆存天帝道鑒沖升
　　感羽浩名天帝極那輪
　　　北方八天
　　紫度靜明天帝忱伯次恭
　　句魂除邪天帝尾房忌侯
　　正察髙玄儀眞天帝島基録開
　　玄符虚轄天帝密觀赴靈
　　德芳曜圓露神天帝超玄濟昏
　　鍾陽溟混天帝曾微子都
　　治化政安天帝寂浩素覺
　　智冥洞空九常天帝本光希先
三十二天三十二帝諸天隱諱諸天隱名天
中空洞自然靈章諸天隠韻天中之音天中
之尊天中之神天中大魔天中之靈神和氣
合變化上清无量之奥深不可詳敷落神眞
普度天人今日欣慶受度歷關諸天神變萬
眞請滅三惡氣化百靈斬絶地根飛度五戸
名列太玄眞王監舉無拘天門東斗運機西
斗司氣北斗玄樞南斗生神中斗混合總監
衆靈神變五帝下領天人青帝施仁白帝明
義赤帝司禮黑帝生智黃帝主信萬神無越
青神魔王拘魂定華赤神魔王守神立慧白
神魔王定魄蕩穢黑神魔王溺邪安正黃神
魔王總監萬氣五神眞魔萬靈之宗飛行鼓
從氣化神兵麾幢持節遊觀太空神變赫弈
諸天齊功上天度人嚴攝北酆神王受命普
掃不祥收神攝氣變化飛仙金精吐毒天馬
四張神兵前驅流煙八衝敢有干試拒遏上
眞金鉞前戮巨天後刑屠割鬼爽風火無停
千千截首萬萬翦形魔無干犯鬼無祅精三
官北酆明檢鬼營不得容隱金馬驛呈普告
無窮萬神咸聽三界五帝列言上清
天元洞極生化無窮眇眇億劫混沌之中上
無復神下無復氣風澤洞虚虚極變玄玄生
爲神神薄氣眞氣爲神子神爲氣母神氣合
一萬變可取萬變萬化金剛乘天剛風爲氣
風動爲神動生知識梵氣爲身神變氣化三
界自成陽神爲天隂氣爲泉無極無色泉極
無淵神氣冥冥地藏爲天天上天下無幽無
冥無形無影無極無窮神降氣升流精鬱寥
溟涬大梵遼廓無光赤明開圖運度自然元
始安鎭敷落五篇赤書玉字八威龍文保制
劫運神氣長存梵氣彌羅萬範開張元綱流
演三十二天輪轉無色周回十方神氣普運
四達皇皇旋斗歷箕回度五常三十五分總
氣上元八景冥合氣入玄玄玄中太皇上帝
髙眞亦從神氣變化生成泛景太霞嘯詠洞
章金眞朗郁流響雲營玉音攝氣靈風聚煙
紫虚鬱秀神氣回旋變化隂陽輔翼萬仙千
和萬合自然成具眞中有神神中有氣附景
纒光返復氣神南極帝宫長生大君無英公
子白元尊神太一司命桃康合延執符把籙
保命生根上遊上清出入華房八景之内細
微之中下鎭人身泥丸絳宫中理五氣混合
百神十轉回靈萬氣齊仙仙道貴生无量度
人上開八門飛化神氣往來無窮轉此法輪
罪福禁戒宿命因縁普受開度死魂生身身
得受生上聞諸天諸天之上各有生門中有
空洞謡歌之章眞王靈篇辭參髙眞
　　　第一道玄神變飛空之音
無形無名獨立太空合混萬神
變化莫窮萬物咸賴神運圓通
生天生地把握洪濛廓散無邊
視之無蹤泛然自應名曰至神
三界仙眞諸天雲宮神變周流
皆由道身此道幽祕得之乃眞
歌此冲妙玄中之天中有造化
浩劫至神冥會樞運斡旋皇極
萬炁長存保之勿息
　　　第二道玄氣化眞王之章
空爲眞氣眞氣如空我其辨之
與道皆同物得之生捨之則窮
能生者何曰氣與神一切諸天
神仙聖人乃至六道諸凶鬼神
天地宮府呼吸屈伸是皆氣化
無逃此輪如神守氣千劫無傾
三界俱壊我獨長存九天停運
神升太微擕盻玉亰巔映日金華西
願參空洞歌駕龍耕瓊芝
　　　第三神變氣化眞王歌曰
俯軾東桑仰觀逮臺下有長樓
劫海崔嵬億萬里兮超遥鑒開
嗟此大道境攝之方寸規神變而氣化
妙有相徘徊控轡玉龍駕奔雲太清下
無鞅繡衣人非若世幻假神變氣化成
千劫忘衰薾笑爾穀仙輩區區辨青黃
埀白無所成咎道爲不祥自昧神氣元
不知道有方歌此太上篇翛然禮眞王
此三界之上飛空之中眞王歌音音參洞章
誦之百遍名度南宫誦之千遍眞王保迎萬
遍道備飛升太空過度三界位登仙公有聞
靈音眞王敬形敕制地祇侍衞送迎拔出地
戸五苦八難七祖升遷永離地官魂度朱陵
受鍊更生是謂无量普度无窮有祕上天文
諸天共所崇泄慢墮地嶽禍及七祖翁
道言此二章並是諸天上帝及至靈眞王隱
祕之音神變氣化杳然難名皆是大梵之言
非世上常辭言無韻麗曲無華宛故謂玄奥
難可尋詳上天所寶祕於神霄玉清王府東
藏經室運應壬辰大法當傳若有至人齎金
寶質心依舊格告盟玉府然後而付焉
道言夫神有不變氣有不化則爲天地運度
否終日月五星虧盈至聖神人休否末學之
夫疾傷凡有此災同氣皆當齊心修齋六時
行香十遍轉經福德立降消諸不祥无量之
文普度无窮
道言夫末學道淺或仙品未𠑽運應滅度身
經太隂臨過之時同學至人爲其行香誦經
十過使神變爲仙氣化爲眞以度屍形如法
魂神徑上南宫隨其學功計日而得更生轉
輪不惑便得神仙
道言夫神變氣化神氣能變化於物非神氣
自變化也神氣剛大不可變化變而化之神
氣使之非變化神氣也神氣不和則不能變
化與物為災故曰天地運終星宿錯度日月
失明四時失度隂陽不調水旱兵災疫毒流
行兆民死傷師友命過皆當修齋行香誦經
夫齋戒誦經功德甚重上消天災保鎭帝土
下禳毒害以度兆民生死受賴其福難勝故
曰无量普度天人
道言凡有是經能爲天地帝主兆民行是功
德有災之日發心修齋焼香誦經十過神氣
變化轉爲福祥諸天記名萬神侍衞右别至
人尅得爲眞王玉府之臣左華記人功過毫
分無失玉清眞王亦保舉爾身得道者乃當
洞明至言也
八天之大梵隱語无量音道君譔
元始靈書神變氣化玉篇
　　　東方八天
　　明麤室寅宛奏滌澮阿留梵萌
　　提覺辭外演羅丘微對境平施
　　加那握温毗德佑機洞洛次禰
　　原襄資連陳岡閼夏曆數惟年
　　當著逸濳蒙祺益兼亟馳賔陀
　　氣不汝偏
　　　南方八天
　　秀旨峙滿偏登球敦炎井投枚
　　八道耿英邈野駢路崔慈梁賔
　　太極玄素尤難檢欹莽司馳微
　　表師覽兊康達鈴冝碧圓漪外
　　趣仙恭塗旦昌昭隨正華玉纂
　　道戸祕持
　　　西方八天
　　參諱投綿蔚羅大千妙乙丙族
　　乾定婁弦舒騫魔堂逸變坤玄
　　文定柳齊上剛思元圖靈祕寂
　　部丹凝宣略要紀呈令商自全
　　邈奎狼都竟邊普傳浪馬永儲
　　希天怙專
　　　北方八天
　　龍芤燕宫洞庭𧊚沖閣靜化極
　　列賔慈洪乗聖逾棘召倫愷攻
　　大藏敻莫歷泉已穹道度冥瓘
　　力丁霞容冀翼房穴軫迹幾雄
　　瑞廣靈約莊地萬鋒純澤固賢
　　鄙開策空
道言此諸天中大梵隱語无量之音舊文刻
書蕭臺天樞玉𢖍之上神變氣化以正萬天
无極世界三元眞皇莫不由其道知而鍊之
神氣永留大劫成壊小劫生死皆爲之解顔
傲視之也字皆廣長一丈天眞皇人昔書其
文以爲正音有知其音能齋而誦之者神府
皆遣飛仙天人下觀其身書其功勤上奏諸
天萬神朝禮地祇侍門大勲眞王保舉神霄
道備尅得遊行三界昇入金門此音无所不
辟無所不禳無所不度無所不成天眞自然
之音也故誦之致飛仙下觀上帝遥唱萬神
朝禮三界侍軒群祅束首鬼精自亡琳琅振
響十方肅清河海靜黙山嶽吞煙萬靈振伏
招集群仙天無氛穢地無祅麈冥慧洞清大
量玄玄也
元始无量度人上品妙經卷之二十四















靈寶无量度人上品妙經卷之二十五玄五
　　　赤符丹光品
道言昔於絳霄天中丹景清眞天玄明土受
元始度人赤符丹光无量上品
元始天尊當說是經周回十過以召十方始
當詣座天眞大神赤靈丈人三氣天君丹光
九仙上聖髙尊妙行眞人無鞅數衆乘空而
來玉緯飛輪羽葆交䕃太霄騰晶八素流光
璇極珠𨇠煥赫元綱五日五夜三清四境无
量諸天上極大羅下通黃闕各現赤混開劫
飛霄寶符丹霞光散照映八門一國地土山
川林木緬平一等無復髙下土皆作紋玉凝
煇瑩徹無有異色衆眞環侍
元始天尊停駕空浮九龍陽燧神金萬變法
輅之上說經一遍諸天大聖同時稱善是時
一國男女仰聽聖敎黙悟重玄說經二遍天
光内發照朗昏冥說經三遍神氣合混萬景
生津說經四遍虚明曠達觀見十方說經五
遍赤符丹光現於身中說經六遍生道交會
疾癘蠲消說經七遍北酆暗域報對休停說
經八遍金簡書功玉符定籍三官告命形化
飛仙說經九遍法露珠英潤澤一切說經十
遍十方三界无極幽關无量群生逍遥離苦
是時一國是男是女莫不傾心皆受護度咸
得長生
道言是時元始天尊說經一遍東方无極无
量品寶生大神无鞅之衆浮空而至說經二
遍南方无極无量品洞浮大神无鞅之衆浮
空而至說經三遍西方无極无量品燿明大
神无鞅之衆浮空而至說經四遍北方无極
无量品太一大神无鞅之衆浮空而至說經
五遍東北无極无量品保安大神无鞅之衆
浮空而至說經六遍東南无極无量品持化
大神无鞅之衆浮空而至說經七遍西南无
極无量品玉靈大神无鞅之衆浮空而至說
經八遍西北无極无量品飛霞大神无鞅之
衆浮空而至說經九遍上方无極无量品大
變大神无鞅之衆浮空而至說經十遍下方
无極无量品沖厚大神无鞅之衆浮空而至
十遍周竟十方赤符丹光大神一時同至一
國男女傾心歸仰皆見赤文大字遍滿虚廓
丹光洞照十方同明内見自己身中心通萬
道外與法合即名赤符見察萬殊異體同照
即名丹光内外之道皆是元始外生天地内
化一身皆同此道自非列聖開敎不能化成
譬如混沌初造終始九劫若非赤明不能開
圖一身始生毛髮肢節九竅雖具若非神光
外見心光内通一切聖賢不能成就是故我
等咸悟元始所說大法役運神變開導天人
來者有如細雨密霧无鞅之衆迮國一半土
皆偏陷非可禁止於是元始懸一寶珠大如
黍米在空玄之中去地五丈元始登引天眞
大神上聖髙尊妙行眞人十方無極赤符丹
光至眞大神無鞅数衆俱入寶珠之中天人
仰看惟見勃勃從珠口中入既入珠口不知
所在國人廓散地還平正無復欹陷元始即
於寶珠之内說經都竟衆眞監度以授於我
當此之時喜慶難言法事粗悉諸天復位倏
歘之間寂無遺響是時天人遇值經法普得
濟度全其本年無有中傷傾土歸仰咸行道
心洞見洞識洞妙洞知洞悟洞徹洞照洞微
洞明洞鍳言符至理黙契玄機齊同慈愛異
骨成親國安民豐欣樂太平經始出敎一國
以道預有至心宗奉禮敬皆得度世
道言元始天尊說經中所言並是諸天上帝
内名隱韻之音亦是眞王内諱百靈之隱名
也開示大法造立天地内生人物外成混沌
赤符應合丹光纒綿元氣烹煎眞火化鍊以
成三界匠立萬天爾能體之自然得道非世
之常辭上聖已成眞人通玄究微能悉其章
誦之十過諸天遥唱萬帝設禮河海靜黙山
嶽藏雲絳煙布逸霄光亘玄心符内充丹寶
外應群魔束形鬼精滅爽回屍起死白骨成
人至學之士誦之十過則五帝侍衞三界稽
首紫煇遐映神晶注盈妙開元造神泊其間
魔精喪眼鬼祅滅爽濟度埀死絶而得生所
以爾者學士穢氣未消赤符隂隱丹光内濳
體未洞眞以制十方威未制天政德可伏御
地祇束縳魔靈但却死而已不能更生輕誦
此章身則被殃供養尊禮門戸興隆世世昌
熾與善因縁萬災不干神明護門斯經尊妙
獨歩玉亰度人无量爲萬道之宗巍巍大範
德難可勝
道言凡誦是經十遇諸天齊到赤符度生丹
光啓幽億曽萬祖幽魂苦爽皆即受度上升
朱宮格皆九年受化更生得爲貴人而好學
至經功滿德就皆得神仙飛升金闕遊宴玉
亰也上學之士修誦是經神契赤符道融丹
光皆即受度飛升南宫世人受誦則延壽長
年丹赤之華注澤屍腐骨剛氣眞後皆得作
屍解之道魂神暫滅不經地獄即得返形遊
行太空此經微妙普度無窮一切天人莫不
受慶無量之福生死蒙惠上天所寶不傳下
世至士齎金寶效心盟天而傳輕泄漏慢殃
及九祖長役鬼官侍經五帝玉童玉女各二
十四人營衞神文保護受經者身
道言正月長齋誦詠是經赤符召和丹光運
明三元錫契萬象蒙生爲上世亡魂斷地逮
役度上南宫七月長齋誦詠是經赤符召隂
丹光育精四明奏功五老奉經身得神仙諸
天書名黃籙白簡削死上生十月長齋誦詠
是經赤符召陽丹光用章九宫合氣玉女𧵥
漿爲國王帝主君臣父子安鎭國祚保天長
存世世不絶常爲人君安鎭其方民稱太平
八節之日誦詠是經赤符周建丹光流行八
景合體六司命眞得爲九宫眞人本命之日
誦詠是經赤符召神丹光繞身魂神澄正萬
氣長存不經苦惱身有光明三界侍衞五帝
司迎萬神朝禮名書上天功滿德就飛昇上
清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黃白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　項生圓象光映十方如此分明密呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經


元始无量度人上品妙經
元始洞玄靈寶本章赤符丹光上品妙首明
識度人龍康廣運開化因縁大洞隱章虚含
至眞太无三一流結諸天碧落敷明髙峙天
根大經離合萬境分神赤符帝氣丹光上靈
恢張玄範洪歷冥冥六風交煥空象告成玉
文肇啓天道流行是爲元造蒼混飛煙太霄
鬱單玄丘景仙茫茫正化皇極推遷瓊羅騫
仞至妙靈圓三周九復包絡綿綿億天群品
歸眞玉垣正行遊梵過度生關中有赤明校
録之神中有玉符攝氣之眞中有大丹流熖
之君中有炎光開化丈人中有太一入纒黃
庭鳯紐混合大洞髙尊綂御玄變清都化身
金篇消魔廣大飛輪三十九帝廓開八門今
日敷教萬眞臨軒
東方元極寶生神王長生大聖无量度人
南方无極洞浮神王長生大聖无量度人
西方无極燿明神王長生大聖无量度人
北方元極太一神王長生大聖无量度人
東北无極保安神王長生大聖无量度人
東南无極持化神王長生大聖无量度人
西南无極玉靈神王長生大聖无量度人
西北无極飛霞神王長生大聖无量度人
上方无極大變神王長生大聖元量度人
下方无極沖厚神王長生大聖无量度人
十方赤符丹光神王至眞度世飛天大神並
乘三華絳霄流雲鳳輿瓊輦天蓋地輪驂駕
朱光玉角神獸蒼鱗火鬛蛟龍建招眞之節
告靈大旙前列玉虚寶仗後從三元化兵洞
神九仙飛空歩虚四帥啓塗三師告盟億乘
萬騎浮空而來傾光回駕監眞度生赤符經
天三界同生丹光六飛萬物洪施心知目見
神動意隨天人仰法至化同歸大象流布洞
虚極玄方諸符召超登九天九天上宰元黄
左宫流雲司命保世大神執籙持符同會帝
庭隨所應度天化浮沉普告三界八極雲營
崐輪瑶闕廣野寒扃五方玄嶽四極眞公九
元大憲化見玉文疾除故氣清正生根不得
拘留上合仙眞赤符丹光時刻飛升北都六
洞普赦幽魂制魔保舉度品朱陵死魂受鍊
仙化成人生身受度劫劫長存隨劫輪轉與
天齊年永度風刀水火之難超凌三界逍遥
上清上清之天天帝朱明無色之境梵行
　　　東方八天
　　靜都勤明天帝妙𢖍具傍
　　昌郊九華天帝𡖖靈尹登
　　符應智靈天帝曉虚妙常
　　灼變丹神天帝遘氣圖生
　　蒼亰寶風天帝化招境形
　　聖基密照天帝鑒眞定微
　　運晶遂方移想天帝縳奔囊孤
　　高虛赤符惠生天帝井虚歷維
　　　南方八天
　　陽光化生天帝景中惟寧
　　九宫明燿天帝閟淵求方
　　丹霄注靈天帝赫爰胥延
　　曲晨紫眞天帝護斗召仙
　　太微瑞靈應精天帝直波夷倫
　　光慧洞無天帝剛過擇躬
　　寂意思玄天帝保玉令脩
　　洞玄摧魔拱雲天帝飛圓曜隨
　　　　西方八天
　　瑶府定民天帝按涂知元
　　寒庭對兵天帝戒無象虚
　　司覆開世天帝慈流升
　　眞功定籍天帝問初顯非
　　太上素晨禁綱天帝樞牢勝當
　　内池誕華優陽天帝耨達用義
　　簡微求祖知變天帝洞仙常師
　　主録度仙超化天帝山英謝方
　　　北方八天
　　梵樂録魔天帝變龍擲旌
　　垂慈飛眞無想天帝志明淵符
　　玄明左期靜光天帝甫昭叢希
　　五氣交符鍊神天帝優頻景珠
　　張育行眞天帝納生辨殊
　　龍桑命仙天帝屈空冥神
　　朱明合氣天帝極監盟眞
　　靈綱正氣總隂天帝主羅察冥
三十二天三十二帝諸天隱諱諸天隠名天
中空洞自然靈章諸天隱韻天中之音天中
之尊天中之神天中大魔天中之靈九竒十
耦和合自成赤符丹光變化上清无量之奥
深不可詳敷落神眞普度天人今日欣慶受
度大化開生感變幽關大會神靈請滅三惡
斬絶地根斷胞閉死名列太玄眞王監舉無
拘天門東斗執契西斗召仙北斗奏簡南斗
列言中斗坐鎭運轉元關帝魁玉籙洞鑒冥
無天眞玄一五斗之符下元化氣太劫丹書
青帝施令白帝禦敵赤帝正憲黑帝建立黃
帝中主變化無極惟符所指隂陽乃宣吉凶
示象善惡相連青天魔王皛晶鬱羅赤天魔
王明燿絳霞白天魔王金眞保華黑天魔王
鼓化玄波黃天魔王安鎭崇阿五天大魔萬
神之宗飛行鼓從總領天兵持幢仗節遊觀
太冥自號赫弈諸天齊功上天度人嚴攝北
酆眞王受命普掃不祥三元降詔大憲恢張
飛符攝御清蕩十方定界無邊風火八衝敢
有抗拒糾送酆宮元眞振劒天曜施刑屠戮
邪魅収捕無停千千斬馘萬萬滅形魔無干
試鬼無祅精太隂北都按察鬼營不得怠縱
飛章奏罡普告三官正道流行考功定籍書
名紫清玄曜大劫寶曆龍康洪運周流纒結
隂陽一氣交絡開隆上皇飛生玉音廣布十
方丹華升降輪轉剛風眇眇億氣赤混玄宫
上周圓曜下變重淵風動八冥洪極成天赤
符化鍊丹光發煙天上天下煇朗幽冥肇形
虚象廣大無窮鴻濛溟涬豁落舒光太眞啓
圖運度自然朱陵敷演徊風上篇碧簡金章
玉籙瑶編保安天地永劫綿綿梵炁彌羅萬
範開張丹光成立三境諸天輪轉崐丘包羅
億千元老下敎普度群仙三天三地灌氣三
垣八景玉羅氣入髙玄玄中至眞丹霄上𡖖
佩天瓊文校録稱尊合景飛霞執詠洞經金
華流彩普攝雲營玉章大誥鳳簡龍書徊天
隱道接閱元圖千和萬合自然成眞眞中有
神東華天君方諸帝一太素千精玄光保命
混洞延生赤符丹籙永鎭玄根上遊清微出
入洞虚巍巍天闕列聖之居下降種民升舉
清都中理太極混合空无十轉回靈萬景同
升仙道貴生无量度人上開八門經天法輪
罪福禁戒宿命因縁普受鍊度死魂生身身
得受生上聞諸天諸天之上各有生門中有
混天開劫之章仙聖靈篇辭參髙眞
　　　第一混極飛仙赤符之音
太虚元始生成天地空極杳冥
肇于一炁廣大無邊化生眞帝
上居玉亰三界綂制威錫威靈
不問巨細周流合變成此大器
赤書敷落靈仙交會五山安鎭
玄嶽髙峙崐丘閬風黃老爲治
虚皇憫衆生開演玄妙義洞章攝魔群
億天蒙大庇
　　　第二玄變眞君丹光之章
嚴嚴大有宮萬靈朝上皇三氣包太虚
飛霞結元綱上開廣瓊室下布流景房
三垣懸帝座赤文羅五方内陳玉極眞
保此大經帝空生纒地紐冥冥度龍康
眞王馭天馬寶闕舒丹光天運啓玄圖
玉道發嘉祥元君乘化氣神變不可量
俯觀三界民欲海徒茫茫披誦洞玄篇
超升太福堂
　　　第三赤符丹光眞王歌曰
岧岧金闕下臨太清碧霞鬱合
化此金城巍巍虛象飛臺玉亰
九龍大劫生育神靈妙氣交合
變化天根赤文列聖丹光上眞
三十九帝與道同生持握天憲
空洞皇君校鍊飛天驂駕龍驎
周遊三界正道開明威光下濟
照徹重昏清蕩北酆普赦幽魂
萬類逍遥十方蒙恩
此三界之上飛空之中眞王歌音音參洞章
誦之百遍名度南宫誦之千遍眞王保迎萬
遍道備飛升太空過度三界位登仙公有聞
靈普魔王敬形敕制地祇侍衞送迎拔出地
戸五苦八難七祖升遷永離鬼官魂度朱陵
受鍊更生是謂无量普度无窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈眞王隱
祕之音皆是大梵之言非世上常辭言無韻
麗曲無華宛故謂玄奥難可尋詳上天所寶
祕於神霄玉府東藏經室依科三萬七千年
應運下傳若有至人齎金寶質心依舊格告
盟眞王然後而付焉
道言夫赤符道逆丹光内隠則二儀失序五
行數睽故天地運度否終日月五星虧盈至
聖神人休否末學之夫疾傷凡有此災同氣
皆當齊心修齎六時行香十遍轉經福德立
降消諸不祥無量之文普度無窮
道言夫末學道淺或仙品未𠑽運應滅度身
經太隂臨過之時同學至人爲其行香誦經
十過以度屍形如法則赤符照心丹光還形
不與物化神凝氣清魂神徑上南宮隨其學
功計日而得更生轉輪不惑便得神仙
道言夫天地運終星宿錯度日月失煇四時
失度隂陽不調國土有災兵革四興疫毒流
行兆民死傷師友命過良善橫殃皆當修齋
行香誦經夫齋戒誦經功德甚重上消天災
保鎭帝王下禳毒害以度兆民生死受賴其
福難勝故曰无量普度天人
道言凡有是經能爲天地帝主兆民行是功
德有災之日發心修齋焼香誦經十過皆諸
天記名萬神侍衞右别至人克得爲聖君金
闕之臣諸天記人功過亳分無失天中眞王
亦保舉爾身得道者乃當洞明至言也
諸天中大梵隠語无量音道君譔
元始靈書赤符丹光玉篇
　　　東方八天
　　弗黎竟桑徯邅輔璫庚福奠神
　　揚騎時房兖枚郁澮周勤氏梁
　　越贊傳野畢容治光按披曜師
　　維誓鄞康靜學原蔽密都朱堂
　　參據角首穹竒僖章絡昔魔靈
　　粲秀東疆
　　　南方八天
　　赤符三氣火山炎精照煥濳蟄
　　幽離浮瓊定顯妙樞紀錫幾冥
　　善旅逸修豫盈司奔嶽迭命召
　　魂林繁騰無鐸演廬盤河哲承
　　綿度令髙慈尤并艱肆除獻寧
　　太霞資明
　　　西方八天
　　碧巒濟佑浮空景涯神策飛籙
　　早馳玄華奎芒皇俅禄員禹瑶
　　遵善旣邈閉延投嵬良茲印宙
　　玉微化伸昊素格略利淵開仁
　　掌紀縁釋湊智遠亰抱月緑霞
　　詠此至音
　　　北方八天
　　衡圍太始芒露激虚句陁支云
　　桓倣箕無正鄰投黃聚沖攸靈
　　欲蘇踐荒祥實觀眞鬼由牢察
　　玄屍杳丁沖煕日囿評霞嶽䖍
　　氣膺逃宏沼領綿謨彫梗雲昆
　　總靜遘泉
道言此諸天中大梵隱語无量之音舊文刻
書絳臺瓊華妙靈玉妃丹墉廣闕之上字皆
廣長一丈天眞皇人昔書其文以爲正音有
知其音能齋而誦之者諸天皆遣赤符丹光
神王下觀其身書其功勤上奏諸天萬神朝
禮地祇侍門大功魔王保舉上眞道備克得
遊行三界升入金門此音無所不辟無所不
禳無所不度無所不成天眞自然之音也故
誦之致赤符告靈一呼萬應丹光回照百理
千通密授紫書上爲眞宰神王下觀上帝遥
唱萬神朝禮三界侍軒群祅束首鬼精自亡
琳琅振響十方肅清河海靜黙山嶽吞煙萬
靈振伏招集群仙天無氛穢地無祅麈冥慧
洞清大量玄玄也


元始无量度人上品妙經卷之二十五


靈寶无量度人上品妙經卷之二十六玄六
　　　明體貫氣品
道言昔於太丹天中絳雲凝霄赤光世界受
元始度人明體貫氣无量上品元始天尊當
說是經而乃謂言吾爲天地之祖萬氣之先
三寶天君肇化之後道體分三於太空混黃
清虚丹暉廣化大劫生第三元老號太上老
君綂治玄氣養育人民即吾至道分神傳授
大範巳經九萬九千九百九十九億妙氣氣
分三劫无量度人吾昔於彼已明此道當命
太上老君於太丹天中爲一切衆生剖析祕
密開化天人吾已演化諸天明露道要三才
五行隂陽玄極之旨明體貫氣最後分别冝
命太上宣示隱微使諸衆生悟道通達作是
念已太上老君居太清太極宫大光明殿敬
聞敎誡徑詣座前稽首再拜長跪黙念大聖
虚皇元始天尊寶號者三上奏天尊臣奉密
旨令升法座爲十方天人說明體貫氣妙經
謹依詔命諦奉宣揚禮足整衣將說是經周
回十過以召十方始當詣座天眞大神列聖
髙尊上清眞人無鞅數衆乘空而來九霞布
空玄光内照華蓋飛軒碧落騰煇流雲丹景
埀䕃太虚七日七夜清微禹餘大赤三境種
民三界无極諸天日月宫府玉垣帝座太微
寥陽鬱山玄亰丹臺紫閣瑶闕瓊樓皇極飛
綱洞淵劫仞森然在目無有隔礙衆眞侍座
太上老君玄坐空浮陽光玉闕寶臺之上說
經一遍諸天大聖同時稱善是時一國男女
咸悟生化之根說經二遍衆惡消除說經三
遍萬善集身說經四遍眞氣下降灌注心田
說經五遍所向皆眞玄符正範說經六遍神
妙足備克獲飛仙說經七遍明體妙元貫氣
達用說經八遍九玄七祖上世亡魂眷屬親
姻逍遥離苦說經九遍玉章破暗靈光燭幽
說經十遍一切衆生永斷惡趣冤仇解脫報
對休停是時一國是男是女莫不傾心皆受
護度咸得長生
道言是時太上老君說經一遍東方无極无
量品八景大神无鞅之衆浮空而至說經二
遍南方无極无量品明光大神无鞅之衆浮
空而至說經三遍西方无極无量品制魔大
神无鞅之衆浮空而至說經四遍北方无極
无量品蘂珠大神无鞅之衆浮空而至說經
五遍東北无極无量品雲宫大神无鞅之衆
浮空而至說經六遍東南无極无量品變化
大神无鞅之衆浮空而至說經七遍西南无
極无量品靈飛大神无鞅之衆浮空而至說
經八遍西北无極无量品三素大神无鞅之
衆浮空而至說經九遍上方无極无量品玉
虚大神无鞅之衆浮空而至說經十遍下方
无極无量品離合大神无鞅之衆浮空而至
十遍周章十方无極明體貫氣大神一時同
至一國男女傾心歸仰來者駢委叢踏数計
億量非可爲比徧諸天境於是太上老君覩
見四衆十方圍繞即向北方恭禮玉亰大聖
元始天尊上清紫霞太上玉宸大道君旣畢
復座東嚮環顧大衆運道神力移十方天人
遐邇來者徧天觀聽之儔盡升虚空髙可百
丈即取碧霓流雲黃縷萬花之帔迎取天人
來置座下廣殿四開无鞅之衆厠如積粟讃
歎禮拜聲震八極太上老君天顔微笑舉五
明寶扇撫紅霄金光明之几重告大衆曰道
出而爲神神化而爲氣氣者未有天地隂陽
之先眞元萬化之祖道之妙感也其氣非色
非形非有非無不隷隂陽不屬五行能生能
化能成能實爲道之神用故剛於金石清於
氷玉大於虚空長於上古内凝至精造立混
沌下逮萬類此氣爲始其謂之氤氲恍愡者
氣兆於形端質陶於太素作天地之妙本名
曰一氣故有眞一玄一太一亦曰玄元始三
氣自建植玉亰及於泉戸仙聖鬼神人物莫
不由之均以道生無有分别髙下善惡彊弱
堅脆以自然付受未常爲也洎三界成就神
靈攸司君尊臣卑則役造化定隆殺興賢愚
立髙下則道有至聖之神天有不私之帝三
垣星斗八威神官以布其政記人功過生滅
無失雖纎芥圭𥞫不得逃逾則先明體以貰
其氣如道爲無體德爲有體照爲明體玄爲
暗體陽爲動體隂爲靜體正爲仙體邪爲鬼
體體分旣定則貫其氣以受其生無體則貫
以浩氣有體則貫以元氣明體則貰以清氣
暗體則貰以濁氣動體則貫以龍氣靜體則
貰以常氣仙體則貰以靈氣鬼體則貫以異
氣明體貰氣區畛有方萬化大定三才之政
績用乃成超凌三界髙眞之業可覬善惡之
録有科福禍之理大明天人鬼神十方億萬
之衆化逺敎行出離輪轉仙道克登長生無
爲允合太空太上老君說經都竟衆眞監度
以授於我當此之時喜慶難言法事粗悉諸
天復位倏歘之間寂無遺響是時天人遇值
經法普得濟度全其本年無有中傷傾土歸
仰咸行善心明信明因明縁明報明感明果
明法明敎明戒明體言符至道行合天機齊
同慈愛異骨成親國安民豐欣樂太平經始
出敎一國以道預有志心宗奉禮敬皆得度
世
道言太上老君說經中所言並是諸天上帝
内名隱韻之音亦是魔王内諱百靈之隠名
也非世之常辭上聖已成眞人通玄明體眞
氣貰身能悉其章誦之十過神光内燿魔鬼
喪睛儀璘舒華璇璣煥明祟癘斬戮鬼神伏
形回屍起死白骨成人至學之士誦之十過
則太上遥鑒三府記名祅邪殞首滯爽登升
濟度埀死絶而得生所以爾者學士未洞太
玄務明體理穢氣不盡尚拘人累召制十方
威未制天政德可伏御地祇束縳魔靈但却
死而已不能更生輕誦此章身則被殃供養
尊禮門戸興隆世世昌熾與善因縁萬災不
干神明護門斯經尊妙獨歩玉亰度人无量
爲萬道之宗巍巍大範德難可勝
道言凡誦是經十過諸仙齊到體淨心明隂
翳消瀹氣合神眞冥光晣暢億曾萬祖幽魂
苦爽皆即受度上升朱宫格皆九年受化更
生得爲貴人而好學至經功滿德就皆得神
仙飛升金闕遊宴玉亰上學之士修誦是經
皆即受度飛升南宫以其誠誦通感明體不
昧靈氣貫形自然受鍊得詣流火之庭瑩玉
光於靈顔納朱文於錦胃也世人受誦氣添
生福屍故自斷血流清津腦塡素液則延壽
長年後皆得作屍解之道魂神暫滅不經地
獄即得返形遊行太空此經微妙普度無窮
一切天人莫不受慶無量之福生死蒙惠上
天所寶不傳下世至士齎金寶効心盟天而
傳輕泄漏慢殃及九祖長役鬼官侍經五帝
玉童玉女各二十四人營衞神文保護受經
者身
道言正月長齋誦詠是經明萬物受生之體
仙靈人鬼變化之道皆從太无自然中來依
道立體資氣爲用以神發知用明爲識隂陽
水火鍊以成眞萬物之體仙靈人鬼其體若
同變化所貫之氣各異神通妙密各各不同
出没隱淪彰顯之道互出玄領爲上世亡魂
斷地逮役度上南宫七月長齋誦詠是經明
萬物受成之體仙靈人鬼隂息之道皆從靈
氣貫質隂火烹鍊依定立堅慿靈爲變以清
爲知以燥禀體月華滌沐鍊以成眞萬物之
體仙靈人鬼其體若同變化所貫之氣各異
神通冥運各各不同謝縁斷凡幽曠之道互
出奥領身得神仙諸天書名黃籙白簡削死
上生十月長齋誦詠是經明萬物復命之體
仙靈人鬼還元之道皆從玄一得命命以定
體太黑貫氣兩半成功依液感生噏粹護養
晦以生明以靜爲化玄霜碧露鍊以成眞萬
物之體仙靈人鬼其體若同變化所貫之氣
各異神行黙察各各不同出離遐舉之道互
出祕領爲國王帝主君臣父子安鎭國祚保
天長存世世不絶常爲人君安鎭其方民稱
太平八節之日誦詠是經八風隱體貫氣八
方八景會眞泥九洞明得爲九宫眞人本命
之日誦詠是經兆自明體貫氣入身賢者爲
聖凡骨爲眞魂神澄正萬氣長存不經苦惱
身有光明三界侍衞五帝司迎萬神朝禮名
書上天功滿德就飛升上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黃白三色雲
　氣之中内外蓊冥東有木玄眞人南有炎
　象眞人西有金液眞人北有水象眞人上
　有玄妙眞人侍衞監觀獅子白鶴羅列左
　右日月照明洞煥室内項生圓象光映十
　方如此分明密呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經
　天皇眞人曰此經神寶君代虚皇說之故
　亦詣元始上帝授太極元化保生眞人爲
　序眞人乃禹餘天髙眞道君之臣故亦稱
　道言



元始无量度人上品妙經
元始洞玄靈寶本章明體貫氣虚妙上品皇
極度人淵微寶歷符應自然混合玉文龍康
化眞泰洞無垠虚象流形空無眇邈植立萬
天鴻濛正氣大朴分源飛騰升降包絡交纒
開明雙景帝一合仙玄虚上宰演妙髙清鬰
昌啓運肇生神靈是爲變化玉極元皇紫霄
綱維晶燿琳琅飛輪持紐數度朱光上清劫
仞大有黃房後聖廣筵三眞化宫下治崐丘
瑶臺閬風端居天亰綂敎十方中有玄元大
範之靈中有司天變化之君中有徊水儛空
大神中有太微沖和妙行眞人中有鳳臺絳
闕雌一玉檢曲素大洞髙眞共明正體无量
度人今日貫氣諸天臨軒
東方无極八景神王長生大聖无量度人
南方无極明光神王長生大聖无量度人
西方无極制魔神王長生大聖无量度人
北方无極蘂珠神王長生大聖无量度人
東北无極雲宫神王長生大聖无量度人
東南无極變化神王長生大聖无量度人
西南无極靈飛神王長生大聖无量度人
西北无極三素神王長生大聖无量度人
上方无極玉虚神王長生大聖无量度人
下方无極離合神王長生大聖无量度人
十方虚明正體神王開天貰氣无量大神並
乘流光鳳車瑶輦華蓋丹輿驂駕神虎猛獸
斑麟建七眞玄鉞三素朱旗前捧洞陽寶印
後仗招靈信旛太極群仙飛空歩虚五佐啓
途三官翼轅億乘萬騎浮空而來傾光回駕
監眞度生太微玉輔紫宸上皇至陽元老沖
妙大神總執生符來詣帝庭隨所開化攝召
萬靈普告三界六極八冥廣霞飛圓寒嶽丹
扃方諸靈紐暘谷洞泉通明大劫龍廄成池
龜城瑶闕浮照星機三元上舘天憲九宫二
十七府簡注元功持握生化考校羅酆眞光
流布下拔罪魂息役鬼官業報休停冤仇和
釋隨運長存因縁輪轉上升朱陵永斷貪愛
牽纒之苦逍遥髙空受鍊太霄太霄之天天
帝觀覺無色之境梵行
　　　東方八天
　　力欲竟成天帝徂央微眞
　　納乾晝登天帝辨崇至群
　　都曾秀敷天帝杳良鳴
　　祛非却妄天帝石完夫
　　變正玄明天帝寂眞耕
　　吕耀疆勒天帝胡顓希明
　　極眞定瑶天帝章毗化居
　　邀玄召雲天帝野昌曜虛
　　　南方八天
　　利定宛圖天帝景昌祖名
　　韓司主生天帝萌元評
　　玉觀夷會天帝召靈紀須
　　咸樂赭沖天帝確端由衢
　　車揚璘下天帝度謡路音
　　平煥鬱理天帝氣成専浮
　　太皇育嶠天帝孔遵生
　　藍英佐侯天帝洞覺靈
　　　西方八天
　　童隨巘妙天帝圖賔良
　　舉玄謝都天帝仇周九王
　　赤震招仙天帝火提楚基
　　標光咸思天帝璟明山師
　　亮宗迪玄天帝召意并堂
　　魁符大建天帝玉鍊演論
　　空居杳樂天帝越婁浮光
　　載梵阿史天帝隱題部延
　　　北方八天
　　東井貫綱天帝北華粗彌
　　幽華太虚天帝莊竭杜如
　　劫刃降和天帝斗勇慈云
　　玄方正嶽天帝籠亰麻𤤠
　　通霄次皇天帝玉宫乾尊
　　極張應加天帝洞神八威
　　宗回浮化天帝黃朱景飊
　　慧擇龍化天帝謝登溢常
三十二天三十二帝諸天隱諱諸天隱名天
中空洞自然靈章諸天隱韻天中之音天中
之尊天中之神天中大魔天中之靈九華十
晶遊宴鬱單生神妙冊髙祕亰山玄波鼓蕩
運斡天關今日雙輪會合大慶因縁請除故
滯眞降玄丹萬惡永消變景飛仙上靈監舉
同升帝軒木曜宣威火曜施政金曜司察水
曜行令土曜四據總持符命句芒主生蓐収
化斂玄冥閉藏祝融流演后土居中執御大
典青靈始老立天開發丹靈眞老檢校科格
皓靈皇老主領殺伐鬱靈玄老大布聖澤玄
靈元老坐鎭金闕五老帝尊萬神所歸飛行
三界正綂元機持幢仗節遊觀太微位號顯
著教令弘施上天戮邪豁落誅摧天皇受詔
収滅魔凶石光交煥烈火流衝炎方攝精醜
伯驅風寒夜雲營清穴隂宮敢容乖變拒遏
髙眞融蒼大吏明示典刑泉沙苦刃捕逐無
停風刀束送除蕩妖兵百邪歸正皇道長興
簡奏大羅同功紫宸陽煇鳳曆九氣順行普
告十方無量威靈列科定籍三元保寧丹華
大誥分變推遷劫刃崑丘飛霞散煙上開八
極下列九淵風轉圓羅肇生諸天天上天下
混洞沉冥溟涬鴻濛玄極無形宏綱大範幽
廓生音赤象黃方度劫自然元始流布霄煇
上篇金籙簡章八景瓊文攝召衆魔保制天
根正氣騰飛成結清都元和化演鳳眞玉書
總祕蕭臺廣運沖虚紫微八會元素珠編陽
景招靈无量飛仙同會太清氣合上玄玄中
玉眞太極髙皇流泛洞霞吟嘯明堂三騫秀
鬱煇燿絳房玉章化氣丹字騰光澄晶永劫
安保延康千和萬合自然成眞眞中有神三
天大君玉虚上帝黃老先生長生法師大洞
髙尊執符把籙保度天民上居須延遊宴玉
亰虚无之内空洞之中下鎭神洲五嶽名山
六無相勝回轉天關不得怠縱三華列言皇
道開生无量度人上升八羅運天彌綸九光
至聖相慶因縁妖姦永息正敎洪宣通流萬
化列奏三天三天之上各啓生門中歌開明
合體之章貰氣靈篇辭參髙眞
　　　第一妙無廣化生氣之音
雙明初判乃闢天關蕩蕩道境
元始髙居玉剛橫空輪轉四虚
鬱羅寶臺深祕龍章虎山海嶠
開天御圖上玄降氣悉受眞符
回環八素飛躍飄浮上清大洞篇
三十九皇書道君受法言絳霧閟清都
帝道旣已成眞文當廣敷普度學仙民
飛神登太无
　　　第二妙有明體成道之章
玄玄太羅天中有白玉亰瑶闕聳太虛
端坐虚皇尊三氣遶蕭臺天闕列神靈
太帝執虎符下召元皇君群品受眞體
分化逐境生天魔列玄職朱旛校北營
大聖憫淪溺玄章下太清元洞布靈慈
爲爾敷眞經願爾進仙業咸得道果成
光明照幽夜苦爽皆超升永斷相牽結
冤對悉休停
　　　第三大混貫氣之歌
元始立萬天正氣青黃白浮變爲髙清
沉化成渾濁中和有邪正爲人復生物
欲念弊眞元愛河常汩没契道入仙靈
功圓歸帝闕造業墮輪回隨念沉幽獄
豈知太空中三官秉化筆執我大威權
九宫標憲格天堂諸種民南昌常快樂
旣證玄悟道豈復有淪没受我天寶言
速進長生業
此三界之上飛空之中仙王歌音音參洞章
誦之百遍名度南宮誦之千徧魔王保迎萬
徧道備飛升太空過度三界位登仙公有聞
靈音魔王敬形勑制地祇侍衞送迎拔出地
戸五苦八難七祖升遷永離鬼官魂度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈魔王隱
祕之音皆是大梵言非世上常辭明究生
體貫氣隨材天政及民卓無私妄天之至公
考驗於帝王法道以變通隨時以舉用通玄
聖之隱密非凡修之可量故謂玄奥難可尋
詳上天所寶祕於神霄玉清王府東藏寶室
依科三萬七千年應運下傳若有至人齎金
寶質心依舊格告盟十天然後而付焉
道言夫誦詠此經則凡體成眞穢氣清蕩天
光入心骨有玉津克證靈仙永謝死因萬道
開通所爲者成上順天常日月五星中和人
氣疾痛無侵下制魔爽百神衞形皆當齊心
修齋六時行香十徧轉經福德立降消諸不
祥無量之文普度無窮
道言夫末學道淺或仙品未𠑽運應滅度身
經太隂臨過之時同學至人爲其行香誦經
十過以度屍形如法太上明體體變柔金司
命貫氣氣陶玉津魄鍊屍滅九宮還靈魂神
徑上南宮隨其學功計日而得更生轉輪不
惑便得神仙
道言夫天地運終星宿錯度日月失昏四時
失度隂陽不調國境有災兵氣時現疫毒流
行兆民死傷師友命過凡有此災皆業成變
體德感致氣各有所由道之自然天之政也
皆當修齋行香誦經夫齋戒誦經功德甚重
上消天災保鎭帝王下禳毒害以度兆民生
死受賴其福難滕故曰无量普度天人
道言凡有是經能爲天地帝主兆民行是功
德有災之日發心修齋燒香誦經十過皆諸
天記名萬神侍衞右别至人尅得爲聖君金
闕之臣諸天記人功過毫分無失天中魔王
亦保舉爾身得道者乃當洞明至言也
諸天中大梵隱語无量音太極眞人譔
太上明體貫氣靈篇
　　　東方八天
　　亨健基圖偃明命輿句華品懋
　　蘭第玄無刹篛忌到泯炎坤謀
　　建書靈憲直眞帝壼呼正德銘
　　越鼎亭莩詔彥遵澤古同焉誅
　　敵假宥傑番離濳徂神岡破綱
　　周愼斳都
　　　南方八天
　　璲琩虚攸麗佃雅秋孟廊純被
　　思瀏騫投勑鎭鬼井畢參萊休
　　定斷神磔賜候印婁洸鉛洞溢
　　霞晶散浮煌爛棲魂交駟蔚𢯱
　　常古疑涵淨池火求冶滇感兊
　　生蘇氣彪
　　　西方八天
　　混契萌動融衝駿偷緑羅知大
　　猛旂聿漚荷裙夷箭曷領逋遒
　　日蘂鳥九文已空洲眇何呈叚
　　曆江紫泉響抱親飼爻構道先
　　君軀分體氣列由筵肇解魯住
　　釋滋用筌
　　　北方八天
　　哿陁阿陵辜胡拯玄景摶太霄
　　舒靜播連赤鏤瑶秩亘閱宏遷
　　符䟽雲華紅誕露翩關混東戸
　　丘府壅年矗竝兟晉滬意邈傳
　　色凝方確祕丹董源韓録罰爽
　　道彰碧沿
道言此諸天中大梵隱語无量之音舊文字
皆廣長一丈天眞皇人昔詣柏林之舍對伏
天玄五方率現帝仙唱虚納以火泉鍊之九
劫文乃瑩鮮書太極鳳軒玉屏之上金光自
生照徹諸天眞子佩文世世登仙龍車入門
常侍帝前丹書燔之飲以瓊泉百病去身壽
等九天昔書其文以爲正音有知其音變而
通之爲道利亨齋而誦之諸天皆遣飛天神
王下觀其身書其功勤上奏諸天萬神朝禮
地祇侍門大勲魔王保舉上眞道備克得遊
行三界升入金門此音無所不辟無所不禳
無所不度無所不成變凡體招靈氣克保升
仙天眞自然之音也故誦之致飛天下觀上
帝遥唱萬神朝禮三界侍軒群祅束首鬼精
自亡琳琅振響十方肅清河海靜黙山嶽吞
煙萬靈震伏招集群仙天無氛穢地無祅塵
冥慧洞清大量玄玄也


元始无量度人上品妙經卷之二十六















靈寶无量度人上品妙經卷之二十七玄七
　　　紫光丹靈品
道言昔於大丹天中絳華虚歌太玄景土受
元始度人紫光丹靈无量上品元始天尊當
說是經周回十過以名十方始當詣座天眞
大神上聖髙眞妙行眞人紫光丹靈元化大
神無鞅數衆乘空而來飛霞浮霄琅輿寶輪
玉蓋埀䕃絳雲藹虚五色蓊蔚洞煥太无七
日七夜諸天靈關日宫月府騰燿凝煇瑶闕
層城通明瑩徹星綱回運五斗舒光九道散
飊碧壘交纒寶圓泛景天貫飛煙一國地土
川谷林藪緬平一等無復髙下土皆變紫瑶
無有異色衆眞侍座元始天尊玄坐空浮九
色寶華丹燿飛瓊之座說經一遍諸天大聖
同時稱善是時一國男女道性開通了悟玄
妙說經二遍神府流珍玄泉泛液說經三遍
妙範宣微密周衆體說經四遍雙景朝元玉
關合㑹說經五遍洞神應變生化自然說經
六遍沖和降繞形極仙眞說經七遍靈功逺
逮開濟祖先說經八遍天尊身光上騰大羅
下降九淵長夜停悲寒宮罷對說經九遍鬼
官考吏升補仙階說經十遍三界之下一切
衆生皆見紫光丹靈之道是時一國是男是
女莫不傾心皆受護度咸得長生
道言是時元始天尊說經一遍東方无極无
量品青元大神無鞅之衆浮空而至說經二
遍南方无極无量品太丹大神無鞅之衆浮
空而至說經三遍西方无極无量品皓素大
神無鞅之衆浮空而至說經四遍北方无極
无量品玄光大神無鞅之衆浮空而至說經
五遍東北无極无量品鎭靈大神無鞅之衆
浮空而至說經六遍東南无極无量品流飊
大神無鞅之衆浮空而至說經七遍西南无
極无量品神金大神無鞅之衆浮空而至說
經八遍西北无極无量品天垣大神無鞅之
衆浮空而至說經九遍上方无極无量品圓
羅大神無鞅之衆浮空而至說經十遍下方
无極无量品沖妙大神無鞅之衆浮空而至
十遍周竟十方无極紫光丹靈大神一時同
至一國男女傾心歸仰各相謂言我初聞經
即悟神丹眞氣灌鍊合體通明微妙道範永
證仙眞來者有如繁星積霧飛雲細麈無鞅
之衆迮國一半土皆偏陷非可禁止於是元
始懸一寶珠大如𥞫米在空玄之中去地五
丈元始登引天眞大神上聖髙尊妙行眞人
十方无極紫光丹靈大神無鞅數衆俱入寶
珠之中天人仰看惟見勃勃從珠口中入旣
入珠口不知所在國人廓散地還平正無復
欹陷元始即於寶珠之内說經都竟衆眞監
度以授於我當此之時喜慶難言法事粗悉
諸天復位倏歘之間寂無遺響是時天人遇
值經法普得濟度全其本年無有中傷傾土
歸仰咸得至眞養氣養神養元養精養志養
妙養慧養形養生養性光華被體靈丹告成
齊同慈愛異骨成親國安民豐欣樂太平經
始出敎一國以道預有志心奉禮恭敬皆得
度世
道言元始天尊說經中所言並是諸天上帝
内名隱韻之音亦是上眞内諱列聖之隱名
也誦詠之者紫光内映丹靈輔魂玉丹餔飼
太一降眞非世之常辭上聖已成眞人通玄
究微能悉其章誦之十過諸天遥唱萬帝設
禮合景升玄丹靈捧雲内化日月俠侍星辰
群魔束形鬼精滅爽回屍起死白骨成人至
學之士誦之十過則五帝侍衛三界稽首魔
精喪眼鬼祅滅爽濟度埀死絶而得生所以
爾者學士穢氣未消體未洞眞以制十方威
未制天政德可伏御地祇束縳魔精但感丹
光度形而已不能更生輕誦此章身則被殃
供養尊禮門戸興隆世世昌熾與善因縁萬
災不干神明護門斯經尊妙獨歩玉亰度人
无量爲萬道之宗巍巍大範德難可勝
道言凡誦是經十過諸天齊到心丹自靈紫
光保身億曽萬祖幽魂苦爽皆即受度上升
朱宫格皆九年受化更生得爲貴人而好學
至經功滿德就皆得神仙太一玉丹賜兆長
生飛升金闕遊宴玉京也上學之士修誦是
經知覺性明元命歸神玉丹濳符紫光騰凌
皆即受度飛升南宫世人受誦則丹津自生
流注胎神延壽長年後皆得作屍解之道魂
神暫滅不經地獄即得返形遊行太空此經
微妙普度無窮一切天人莫不受慶無量之
福生死蒙惠上天所寶不傳下世至士齎金
寶效心盟天而傳輕泄漏慢殃及九祖長役
冥官侍經五帝玉童玉女各三十二人營衞
神文保護受經者身
道言正月長齋誦詠是經紫光丹靈陽德度
冥玉丹九回七世成眞爲上世亡魂斷地逮
役度上南宫七月長齋誦詠是經紫光丹靈
眞道歸體能屈能伸身得神仙諸天書名黃
籙白簡削死上生十月長齋誦詠是經紫光
丹靈太一授書玉丹護眞爲國王帝主君臣
父子安鎭國祚保天長存世世不絶常爲人
君安鎭其方民見太平八節之日誦詠是經
紫光丹靈鑪開八門鼎有九宫太一爲尊得
爲九宫眞人本命之日誦詠是經紫光丹靈
悟兆元命得爲眞人魂神澄正萬氣長存不
經苦惱身有光明三界侍衞五帝司迎萬神
朝禮名書上天功滿德就飛升上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐紫赤黃三色雲
　氣之中内外蓊冥有青龍白虎朱雀玄武
　獅子白鶴羅列左右頂上紫光内有太一
　玉丹赤光如日大如彈丸捧在神雲之内
　日月照明洞煥室内頂生圓象光映十方
　如此分明密呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經

元始无量度人上品妙經
元始洞玄靈寳本章紫光丹靈上品妙首九
轉度人太一隱韻玉丹自然混洞赤晶華元
上眞生育天地造化群靈太有玄宮燿光彌
綸開導九淵交絡天根太一蔚微萬物生神
熒熒丹景圓照通明外連四虚包含玉嬰元
始大劫五緯流形是爲靈瑞紫極髙清鬱嶽
蕭山太上玄亰上通圓曜瑶闕飛精神運廣
筵昌玉純英方臨帝仞元化開生太微明堂
青霞碧城安鎭十方貫氣八冥下連列宿降
妙群星巍巍上帝安坐玉垣中有紫陽大範
之眞中有光飛玄極之君中有丹華符應元
君中有靈通上妙眞人中有開天化氣司生
司育九微八道皇老尊神丹靈上範宸極度
人載天持地列聖開生共宣洪化度劫回津
今日降鍊萬神臨軒
東方无極紫光丹靈神王長生大聖无量度
人
南方无極紫光丹靈神王長生大聖无量度
人
西方无極紫光丹靈神王長生大聖无量度
人
北方无極紫光丹靈神王長生大聖无量度
人
東北无極紫光丹靈神王長生大聖无量度
人
東南无極紫光丹靈神王長生大聖无量度
人
西南无極紫光丹靈神王長生大聖无量度
人
西北无極紫光丹靈神王長生大聖无量度
人
上方无極紫光丹靈神王長生大聖无量度
人
下方无極紫光丹靈神王長生大聖无量度
人
十方至眞紫光丹靈神王長生度世无量大
神並乘紫光飛雲丹霞寶輿緑璟神輦方蓋
圓輪驂駕白虎緑鳳丹鸞建八元神節明飊
羽旛前列三天大仗後從朱陽萬兵鬱單玉
眞遊空歩虚三師啓塗九仙捧轅億乘萬騎
浮空而來傾光回駕錫丹度生綂仙丞相太
極元宫九垣玉輔皇老大神執簡持章齊㑹
帝宸俯閱敎科下頒幽扃變化梵氣周流五
行隨所飛奏開導諸天普告神洲仙境靈鄉
洞天福地海嶽河源三元曹局九淵化城關
紐綱維閬風崐崘瑶闕三眞玄華帝臺劫仞
彌羅大經玉輪元皇詔命時刻飛升開度先
祖受對苦魂逍遥解脫隨光上賔玉眸鍊質
素暉蕩形上登流火仙變生身合景太霄與
運長存因縁輪轉劫劫無傾永斷衰凶勝伏
尅害之厄超凌玉虚受化洞隂過度生關飛
神絳垣之天天帝洞丹無色之境梵行
　　　東方八天
　　旌房簡宫天帝伯弓思臧
　　慶德昭符天帝正車燕良
　　用靈希祕天帝契岸孔沖
　　求玄絜聞天帝持時明
　　利陽開華天帝招仙圖休
　　勝穆問宗天帝叔洪藴都
　　降華極光天帝規童倚賢
　　寵猷清儀天帝梁部央畸
　　　南方八天
　　紹經師濟天帝靜敷樂襄
　　火洞薦隆天帝勑陀除魔
　　燿神司丙天帝華魂録靈
　　特靜淪化天帝確啓紋嵩
　　廉聖廣明天帝謁通俟㑹
　　極陽逺靈天帝將維卑光
　　純修至感天帝兆用無兼
　　杳冥普居天帝黨南式回
　　　西方八天
　　光遼慈息天帝蒙擊還俅
　　神燿總靈天帝顓多鄰洙
　　碧蕚璇珍天帝鐸妙田并
　　定籍朱宮天帝胡堂祕公
　　虎章考録天帝阿韓吕全
　　太無眞首天帝儲能捨祇
　　録皇寂根天帝淪仲息完
　　平虞夙野天帝資縁景班
　　　北方八天
　　玄晨昌化天帝獨勤王
　　眞極康庸天帝離文逸恭
　　備神息尤天帝釋乾次開
　　道覺遊靈天帝奠玄池侖
　　瑶虚漢霞管眞天帝達匪報祥
　　霄墟歷皇紫光天帝略淵詞皐
　　文欽哲員天帝格涂玄
　　昌都萬華秀宗天帝冒嘉龍周
三十二天三十二帝諸天隱諱諸天隱名天
中空洞自然靈章太一隱韻丹靈之音丹靈
之尊紫光之神紫光玉垣正憲丹靈六運十
飛變化九清无量隱妙神不可量敷落三華
普度天人太一玉丹化育生民民有元命寔
丹之靈弈弈紫光入體生眞以劫爲晝生滅
無輪授書玉臺招眞命神今日欣慶受度歷
試萬天請滅種惡斷絶胎根飛運五行上列
太冥御省注籍紀功仙官眞王監察過度天
門東斗保生西斗降神南斗注籍北斗化精
中斗混合紫光丹靈青帝順行白帝司金赤
帝炎燿黑帝主成黃帝立極正氣交并化生
寶丹九道鬱凝青霞神王覺除虚開赤霞神
王孟都昌期白霞神王玉光凌罙黑霞神王
紫扉密回黃霞神王金郯靈晞五方神王萬
氣之宗佐天丹靈飛行九宫持幢仗節遊化
髙空紫光赫弈列聖齊功上天濟生開度北
酆神王受命掃蕩不祥青龍左持白虎右張
朱雀前驅玄武後防四象纒結丹符洞章擲
火流鈴揮擊十方敢有妖魅干我黃房玄鉞
斬滅天吏定刑屠割鬼爽風火飛騰千千馘
首萬萬誅形魔無考試鬼無祅精三元九司
嚴校雲營不容怠縱飛章奏呈普告三界諸
地八冥九宫玄師言功太清
靈符大籙太上眞文三光妙氣浩劫生成崐
崘玄嶽巨液之明開張玄化火燿金升赤白
旣顯元神鬱凝天廓澄高覆周九冥太一王
境爲丹之靈上連下接非色非淵風轉至隂
虚動神源源神合道植立億天天上天下泛
景浮沉元光浩蕩玉極無形溟涬太一玄丹
赤明皇運金華景晶彌綸宣布洪亰元始瑶
篇赤書寶符合氣成仙安制九方使命長延
梵氣騰飛包絡交纒紫光散分爲緯爲經元
風流演三十六門輪轉太虚周結生根旋紐
歷綱回度飛輪六十九氣總御三元二景冥
符氣降玄泉玄泉太眞帝道洪軒八威萬華
安鎮綿綿七關四維與天齊并絳霄鬱單煇
映無傾皇一三帝大洞徊風伯史育嬰千景
玄童千交萬和自然成眞眞中有神萬境居
尊紫光眞人丹天上靈長生大帝青華玉君
太一務猷司命無英白元赤子制魄拘魂桃
康合延布氣營精執冊運關保度天民上遊
清微内居琳琅太極寶洞大經明堂下鎭人
身六府五宫中理百神混合飛空十詠洞章
與氣俱仙道貴眞丹紫光度人神鑪八門運
天三輪陳羅禁戒宿化因縁咸獲開濟無量
生身身得受生舉形上升升入玉垣俾各應
丹靈大勲群魔吟詠謡音九華隱篇辭參高
眞
　　　第一紫光丹靈飛空之音
天谷靈泉眞光絳煙飛霞挹芒
雲周九淵回遶崐崘萬景合仙
升騰紫虚灌鍊交纒妙有空無
降氣玄丹玄丹化生無極眞關
九道神輝下燭酆山眞功昭著
開度七玄采煇登晨飛升玉軿
金華變體遊行八騫永超神府
大福綿綿
　　　第二紫光丹靈仙王之章
天垣玉霞九和育嬰丹章上道
宸極珠英太華大寶化爲玉亰
玄元祖範紫光煥明人有元象
中藏至精變化沖妙升入皇寧
元始眞氣肇立生根青琅丹碧
徊水玉晶濯羅結璘絳天奔星
周旋三景流飛火鈴蕩蕩帝氣
巍巍劫城雙元合應大朴構形
普天安鎭億劫無傾
　　　第三紫光丹靈眞王歌曰
金闕啓靈扉眞光遍諸天萬仙集帝宮
鳴鐘藹飛煙一唱召萬神再歌來衆眞
茫茫化八圓珠樓竦琳庭太上攝千精
元始命伯華令奔紫晨煇長生引眞牙
妙範祕玄嶽碧落回雲霞端坐九霄中
天墉羅九門日月列其傍下有層雲屯
紫光化丹靈驂駕舞龍軿自然玉清帝
瓊獄請元尊宣布玉丹道太一天皇文
普使諸天境悟玄爲種民設此大法梁
正憲永流行
此三界之上飛空之中眞王歌音音參洞章
誦之百遍名度南宫誦之千遍眞王保迎萬
遍道備飛升太空過度三界位登仙公有聞
靈音眞王敬形勑制地祇侍衞送迎拔出地
戸五苦八難七祖升遷永離北隂魂度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及紫光丹靈隱
祕之音能知太一玉丹爲己元命存而保之
不使隂穢邪妄昏觸返歸心源紫光照燭逆
知彊名寓於心相非心非神非丹非靈玄關
脫略悟而得道旣得道已即心即神即丹即
靈生死往還並無所礙天宫上境遂性遊嬉
謂之眞人亦曰神仙七祖飛升逍遥億劫皆
是大梵之言非世上常辭言無韻麗曲無華
宛故謂玄奥難可尋詳上天所寶祕於髙上
神霄玉清王府東室寶藏之内依科三萬七
千年運應下傳若有至人齎金寳質心依舊
格告盟十天然後而付焉
道言夫天地運度否終日月五星虧盈至聖
神人休否末學之夫疾傷凡有此災同氣皆
當齊心修齋六時行香十遍轉經福德立降
消諸不祥無量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法則泥丸中太一諱重冥
空字幽寥無吐玉丹之英返兆生氣魂神徑
上南宫隨其學功計日而得更生輪轉不惑
便得神仙
道言夫天地運終星宿錯度日月失輝四時
失度隂陽不調國境有災疫毒流行兆民死
傷師友命過同氣災殃皆當修齋行香誦經
夫齋戒誦經功德甚重上消天災保鎭帝王
下禳毒害以度兆民生死受賴其福難勝故
曰无量普度天人
道言凡有是經能爲天地帝主兆民行是功
德有災之日發心修齋燒香誦經十過皆諸
天記名萬神侍衞右別至人克得爲聖君金
闕之巨諸天記人功過毫分無失天中眞王
亦保舉爾身得道者乃當洞明至言也
諸天中大梵隱語无量音道君譔
元始紫光丹靈玉篇
　　　東方八天
　　乙羅刹賔䖍跽恒微祕装則泯
　　髙牙輦綏仗毅秦役瑶眞元𡵨
　　洞嶽勑玉琅𡖖簡瓖幽流互曾
　　越田正催頗惟澤柄推察冥稽
　　趙品逸鐸梁辭變機郝完賜鉤
　　洪延伯龜
　　　南方八天
　　品慈盈菌戞和凌亰燕翳洛巓
　　祝勿幻平離皇遠寅欹輪夷恒
　　旦奏屏約車塗石扃道辯驛别
　　熙都索明慶備河湄奚梅趙眞
　　記益瞢弼烏靈交兵赤旃胡陀
　　摩求黙淳
　　　西方八天
　　教飛瓊格曆本日箕論佇明席
　　延閩次鈞長儀並敷閻披江薰
　　祕露忽漠餘棠已門察落正梵
　　依畢嵳純勤裒曜比杓範交并
　　闡第委媚斗紐升行君支陽微
　　隕作常呈
　　　北方八天
　　關師時昌聮將易蕭碧斷幽根
　　霞激邊毫原趨遲昺季學明刀
　　政霜堅濤杞南惟商漸胙華敵
　　晶焰求興丁羌把房族英猷𡖖
　　縁冥使裔焦昂歩汀兊臨其雩
　　爵述撩靈
道言此諸天中大梵隱語无量之音舊文書
髙上神霄玉清王府紫光丹靈之閤金門左
扉之上以盟諸眞亦傳東極宫中已成眞人
者使知妙道字皆廣長一丈天眞皇人上眞
道君昔書其文以爲正音有知其音能齋而
誦之者諸天皆遣飛天神王下觀其身書其
功勤上奏諸天萬神朝禮地祇侍門大勲眞
王保舉上升道備克得遊行三界升入金門
此音無所不辟無所不禳無所不度無所不
成天眞自然之音也故誦之致大魔下觀
上帝遥唱萬神朝禮三界侍軒群祅束首鬼
精自亡琳琅振響十方肅清河海靜黙山嶽
吞煙萬靈振伏招集群仙天無氛穢地無祅
塵冥慧洞清大量玄玄也


元始无量度人上品妙經卷之二十七










靈寶无量度人上品妙經卷之二十八玄八
　　　　三辰光煇保命延生品
道言昔於始青天中碧落空歌大浮黎土受
元始度人无量上品元始天尊當說是經周
回十過應現諸天說此度人六周十遍无量
神靈盡來集㑹聽法大衆咸皆濟度其經藏
於髙上神霄玉府宣說玉音演暢大法元始
天尊自上皇開基散布眞氣造立道境復於
太皇之末中皇之始下於東方建通靈禁上
太霞洞元之天開上皇梵飛世界運仙化飛
昇之風舒飛仙洞羅之氣南方洞陽太光之
天開陽明洞燿世界運赫炎朱火之風舒三
天火鍊丹池之氣西方九仙梵行之天開渺
行霒雲世界運髙皇大霏之風舒少隂開明
運仙之氣北方隂生廣靈之天開玄滋駕光
回飛世界運上極羅天之風舒眞洞飛光之
氣至於東北始青木皇之天開碧落空歌世
界運融和九氣之風舒始陽震生之氣埀珠
攝煙建法略竟元始法身示現三百六十變
化大放九色神光洞照空有元始一氣敷落
萬眞青陽宫中寶胤聖胎三氣周流木母生
火岀於東郷玉雲萬華温明世界紫金巍闕
狀如嬰童黃朱錦衣巾金帶瓊坐鎭三垣爲
萬象之主膺我玉宸元皇之號現圓象於太
空日月列宿儼侍左右赤景至陽爲日黃華
純隂爲月八素流精爲星辰九元五章爲神
靈鎭天剛之樞居三辰之上即於太素天中
景霄虚隂長樂化境受元始度人三辰光煇
保命延生之法始當詣座天眞大神上聖髙
尊妙行眞人無鞅數衆乘空而來三素飛雲
八景琅輿華旛翠節流彩揚光五色鬱勃洞
煥髙虚靈霞散空三辰交映華芒四射妙氣
結形自成龍鳳甘露飄珠神煙卷縷纒綿縝
靜綱紐旋回聖眞心目照達明徹山川林木
互入無礙天蓋圓浮土如碧玉無有異色列
仙環侍元始天尊玄坐虚浮火玉交光神虎
之座說經一遍諸天大聖同時稱善是時太
極元綱星羅雙耀宮闕通明說經二遍景星
騰光照朗太微說經三遍黄氣陽精徊天儛
空說經四遍五緯列眞同㑹玉闕說經五遍
日闕月宫發現嘉祥說經六遍靈氣感降民
獲延年說經七遍得見赤文齊修上範說經
八遍執詠洞章挹景奔辰說經九遍功圓果
滿下拔幽冥說經十遍萬品化成永開生道
是時一國是男是女莫不傾心皆受護度咸
得長生
道言是時元始天尊說經一遍東方无極无
量品明眞大神无鞅之衆浮空而至說經二
遍南方无極无量品眞陽大神无鞅之衆浮
空而至說經三遍西方无極无量品太素大
神无鞅之衆浮空而至說經四遍北方无極
无量品羽明大神无鞅之衆浮空而至說經
五遍東北无極无量品碧落大神无鞅之衆
浮空而至說經六遍東南无極无量品洞戸
大神无鞅之衆浮空而至說經七遍西南无
極无量品飛符大神无鞅之衆浮空而至說
經八遍西北无極无量品辟非大神无鞅之
衆浮空而至說經九遍上房无極无量品青
都天神无鞅之衆浮空而至說經十遍下方
无極无量品遠昌大神无鞅之衆浮空而至
十遍周竟十方无極天真大神一時同至一
國男女傾心歸仰來者各乘七燿明霞三辰
寳輦無邊翾積非可禁止各見日帝月皇列
星宮殿各處世界一一宮中皆有帝尊群臣
吏民佐史國土境域不可臆度遍計天仙髙
眞羽盖丹輿斑龍獅子驂駕徃來採鍊奔挹
明諸上道於是元始化現妙光大若圓象乃
登引天眞大神上聖髙尊妙行眞人十方无
極至眞大神无鞅數衆俱入妙光論說三辰
光輝保命延生大法示教至妙之先道非形
相混成有物金水凝魂魂養胎宫光由神發
乃立妙无上帝妙有大帝混元大帝三帝萬
變經九七六億萬之數句陳上宫命天皇大
帝左宮命太陽尊帝右宫命太隂元君中宮
命紫微北極大帝總綂二象運行五氣共領
三辰斡以元斗三百六十五度四分度之一
周流六十甲子運九陽之精爲日十隂之精
爲月和合日月之精爲星辰日有九色月有
十華日號九色圓象月爲十華圓光綂大道
之神靈故號太一天靈之光太玄無夜之光
太蒼洞清之光緑璃赤景之光五色濯羅燿
明之光白素黄華神燿之光丹霞朱火之光
太素玉華之光絳炎九微之光光中煥然自
然梵氣結成紫書瓊簡眞文龍章鳳璽雲霞
五篇之篆八方之氣支勢曲折隱韻垂芒作
八卦之狀普濟天人救脫衆苦日之周徑一
千里日行一度月之周徑一千里晝夜平行
一十三度遲行十二度速行十四度日月合
則萬物生成星大九百里小及百里行各有
次水火之度不可爲準三辰光煇文理埀形
靈書八㑹妙章玄圖曲素大洞知光煇之道
參於風雲氣雨玄津玉液則形神洞妙奔光
嚥霞引景歩星則爲太上之眞人元始即於
妙光之内說經都竟衆眞監度以授於我當
此之時喜慶難言法事粗悉諸天復位倏歘
之間寂無遺響是時天人遇值經法普得濟
度全其本年無有中傷傾土歸仰咸悟光明
神合於光氣合於明保命不終延生無窮三
辰在天眞道㝠沖三辰入心飛舉成眞三辰
照地七寳鎭世識其道則骨成龍文飲其光
則肉化金色出入有無永斷生滅齊同慈愛
異骨成親國安民豐欣樂太平經始出敎一
國以道預有至心宗奉禮敬皆得度世
道言元始天尊說經中所言並是諸天上帝
内名隱諱之音亦是日月内諱星宿之隱名
也非世之常辭三辰光煇所以能保命延生
者三光之精天眞之神下接人氣神氣混淪
光性爲照於人爲識識在氣存神不離根是
之謂命命洞斯旨可保而有命爲生主主在
生延延生得道道妙自然上聖以成眞人通
玄究微能悉其章誦之十過諸天遥唱萬帝
設禮河海靜黙山嶽藏雲日月停景璇璣不
行群魔束首鬼精滅爽回屍起死白骨成人
至學之士誦之十過則眞神上奔三辰接景
乘駕龍車與帝扶擕遊宴華庭屍蠧蕩滅胎
穢淨明伏御地祇束縳魔靈返老却死還年
更生輕誦此章身則被殃供養尊禮門戸興
隆世世昌熾與善因縁萬災不干神明護門
斯經尊妙獨歩玉京度人无量爲萬道之宗
巍巍大範德難可勝
道言凡誦是經十過則三辰之精下覆爾身
心光上騰景氣冥一始煇之童採華之女執
空青之紱以招三靈之神鍊神泥丸恍惚奔
登燕觀太无諸天齊到億曾萬祖幽魂苦爽
皆即受度上昇朱宫格皆九年受化更生得
爲貴人而好學至經功滿德就皆得神仙飛
昇金闕遊宴玉亰也上學之士修誦是經自
然奔辰皆即受度飛昇南宮世人受誦則三
辰光煇降流身中注鍊形魂五臓金色面有
玉光延壽長年後皆得作屍解之道魂神暫
滅不經地獄即得返形遊行太空此經微妙
普度無窮一切天人莫不受慶無量之福生
死蒙惠上天所寶不傳下世至士齎金寶効
心盟天而傳輕泄漏慢殃及九祖長役鬼官
侍經五帝玉童玉女各二十四人營衞神文
保護受經者身
道言正月長齋誦詠是經日帝下觀天光接
身九霞鍊骨紫氣合神爲上世亡魂斷地逮
役度上南宮七月長齋誦詠是經星帝下觀
天光接身寶霞鍊質金色化精身得神仙諸
天書名黃籙白簡削死上生十月長齋誦詠
是經月帝下觀天光接身寶霞鍊氣三光合
身神奔意感萬變更生爲國王帝主君臣父
子安鎭國祚保天長存世世不絶常爲人君
安鎭其方民稱太平八節之日誦詠是經雙
景朝元閉目内冥光洞天谷赤景鍊神五星
降眞三辰繞身八威吐火元氣自生得爲九
宫眞人本命之日誦詠是經日月煥照九元
絡形朱煙飄溶使爾玄通乘龍紫霄據斗攀
魁徘徊三陽遊行三玄辟試除殃八靈七政
坐卧斗中辟却萬凶三辰光煇爲我還容魂
神澄正萬氣長存不經苦惱身有光明三界
侍衞五帝司迎萬神朝禮名書上天功滿德
就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明五星交䕃
　洞煥室内項生圓象光映十方如此分明
　密呪曰
无上玄元太上道君召岀臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經


元始无量度人上品妙經
元始洞玄靈寶本章三辰光輝保命延生妙
品十回度人三垣隱韻變化自然大範騰輝
靈光散凝眞氣鴻濛混合杳冥外黃内赤二
象交并隂陽吸和天寶成文玉字五篇八方
威神造化之祖二儀之源大化玄同溟涬無
垠開明三景是爲天根日月含胞九道乃分
元晶玄晶萬天化生上無復祖惟道爲身五
文開廓普植神靈光氣結縷宛轉億尋龍章
虎書寘玉布金華芒蔚構離合眞精劫仞圓
羅玉山蕭亰上極太无混洞三清渺渺鬱微
紫蓋黃庭左日右月中有赤熒六氣交纒三
光結形五帝告符七曜玄經雲綱結帶神池
育嬰中有奔景赤黑之神中有梵氣周回之
君中有日童月女星妃之眞中有鬱儀結璘
壘珠飛青燿紫之英中有挹煇採華八素之
文中有赤帝黃老天魂髙奔上靈圓景方象
九色霞津灌鍊五臓澡治百關迅駕龍車上
造帝軒三辰光輝保命延生回骸起死无量
度人今日校録諸天臨軒
東方无極明眞神王長生大聖无量度人
南方无極眞陽神王長生大聖无量度人
西方无極太素神王長生大聖无量度人
北方无極羽明神王長生大聖无量度人
東北无極碧落神王長生大聖无量度人
東南无極洞戸神王長生大聖无量度人
西南无極飛符神王長生大聖无量度人
西北无極辟非神王長生大聖无量度人
上方无極清都神王長生大聖无量度人
下方无極遠昌神王長生大聖无量度人
十方至眞三辰光煇飛天神王長生度世无
量大神並乘八素之雲紫霞之輦洞光之輿
飛龍遊鳳杳靄萬香之車金碧瓊文之蓋神
明之節鬱絶之旙前擊嗚璈節奏後吹曲素
生音玄鶴青鸞嘯歌嗈嗈九眞啓塗十華翼
轅億乗萬騎浮空而來傾光回駕保命延生
天魁内相玉輔帝靈太微司命玄合大神執
籙把籍齊到帝前隨所應度嚴校諸天髙奔
赤帝吸御九元五辰協氣感接太玄光煇俯
流保命億千朱景緑英飊象韜騫炎照虹離
結璘黃華刻名絳臺鍊腦飛霞坐鎭明空佩
服靈篇普告三界无極神郷日宮月府左紀
右綱九天五斗東井河源降氣玄丹同㑹崐
崘疾除罪簿落滅惡根不得拘留逼合鬼群
元始符命時刻升遷三辰流火變化寒泉制
魔保舉奔景成仙隂質受鍊神光綿綿三宫
極眞道化玄精生身受度劫劫長存隨劫輪
轉與天齊年永度三途五苦八難超凌辰極
上登三垣三垣之天天帝紫微無色之境梵
行
　　　東方八天
　三辰光輝應化之天如三奔之道上造日
　月宫有樓闕仙民世界皆晶光所生
　　光洞極瑶天帝越靜靈公
　　明梵燿白天帝道謹觀元
　　玄德恱生天帝伯茲命棲
　　恭紀彦張天帝角牢同氐
　　妙玄九眞天帝兆育勤精
　　洞關罙莊天帝永幽九英
　　太飛玄頗天帝定正常無
　　冥窈漏度天帝棘茲莊攸
　　　南方八天
　　九道淵魚天帝日觀浮都
　　林元允風天帝僑平子虚
　　化淨寂夷天帝還竇阿婁
　　梵雲深玄天帝憫江幽升
　　成德寶氣天帝順護彦丘
　　靜正霄敷天帝洞眞端堯
　　升降治臻天帝𡖖度司兵
　　清眞紫虚天帝奉貫治王
　　　西方八天
　　混合寶眞天帝太素亰
　　保印又玄天帝刹陀奚
　　洪拱祖秀天帝度仙元尊
　　列辰九師天帝皇因太微
　　虚明光无天帝敞冥氣玄
　　韓司明禁天帝華屢眞機
　　流精瓊球天帝博洞備符
　　神龍變至天帝玉清監眞
　　　北方八天
　　變度化眞天帝求何普林
　　空梵影藏天帝覺仙蕩如
　　風元易氣天帝鄙遲忽俞
　　臨山降仙天帝斗魁玉宸
　　集慶蒼室天帝覩多沙留
　　朝燕猛部天帝泰師宣遐
　　劫仞吉明天帝洞演務陂
　　相夔島正天帝郝陂山尊
三十二天三十二帝諸天隱諱諸天隱名天
中空洞自然靈章諸天隱韻天中之音天中
之尊天中之神天中大魔天中之靈九芒十
華變化上清无量之奥深不可詳敷落神眞
普度天人今日欣慶受度歷關諸天朝引辰
光顧儀眄璘台元冩綱絳絃採玉月液裁防
五星轉珠落落明堂飛神九宮存嚥太陽光
輝炫晃無拘天門東斗青房西斗玉闕北斗
紫戸南斗玄丹中斗黃庭合㑹飛仙口吐青
氣錫祚萬年青帝拘魂白帝制魄赤帝火垢
黑帝蕩𧕏黃帝召魔萬祅伏滅青華神王木
景含元赤華神王執憲句天白華神王徊風
絳煙黑華神王飛童飲玄黃華神王光燿三
垣五華奔龍萬神之宗飛行鼓從總領天兵
麾幢鼔節遊觀太空流精赫弈與道俱隆上
天度人金虎玉龍浩風攝氣辰極鍊容英秀
鳳羅保命無終五老持符太一鳴鐘速召萬
神降光門宫洗滌隂愆書紀玄功掃除不祥
斬滅姦凶猛馬吐火金鉞前衝風雷巨霹電
激四飛疾行帝命引挹光輝劫往方嬰生無
凋摧三奔嚥華碧落同歸單青羽裙封山校
精三官北酆明檢鬼營不得容隱金馬驛呈
普告無窮萬神咸聽三界五帝列言上清
混洞九光玉輪十芒流珠曲直落落四張化
行祖氣道之至精精澌泮霞寶斡旋回符圖
龍書勢合交開鳯氣蟠丹仙雲偃芝嶽蹠卷
玉赤曜吐竒太上靈篇保命正文三辰光煇
凝化自然上極圓蓋帝變億千周流化氣肇
生三垣幽冥虚曠無極無窮溟涬大梵遼廓
沖融神景炯爍梵氣淵旋妙液滋感恍惚變
仙升降黃赤遊宴上清元綱流演五十二天
輪轉星羅周回十方旋角度婁開生五常三
十五分總氣上玄八景冥合氣入玄玄玄曜
發光光神自生神曰赤皇五帝夫人洞闢九
門白華隱存執把洞章召降天元紫虚鬱秀
輔翼萬仙千和萬合自然成眞眞中有神天
皇帝君太微北極天市玄宫日皇月燿總主
星辰金霞朱芒保命延生上極上清出入黃
房八冥之内細微之中下鎭人身泥丸絳宫
四目密招炎光寶龍中理五氣混合百神甲
爲陽日之始壬爲陽日之終庚爲隂月之始
申爲隂月之終角爲星舍之始璧爲星舍之
終黃赤黑白三辰之迹獨立周行亥没子生
十轉回靈萬氣齊仙仙道貴生光煇度人經
歷八門飛天法輪奔引感接赤鏡左旋普受
開度死魂生身身得受生上聞諸天諸天之
上各有生門中有三辰空洞之章上帝靈篇
辭參髙眞
　　　第一赤景奔日之音
暘谷金城昇彼扶桑亘光萬里
洞照十方珠景外圓中藏蘂淵
五帝絳闕瓊池碧蓮青紫白黃
丹氣綿綿下流爾身鍚以長年
騫林八羅雲膺玉芝散布百神
精合二儀陽燧九龍駕天馬奔髙風
光老降華芒飛昇日帝宫錫爾洞元章
上清爲眞公
　　　第二黄華奔月之章
月精緑羅結璘化光中有大神
號曰素皇浩蕩流軿杳不可量
珠宫玉府寶閣琳房攝御神氣
總統元綱羽儀騰飛車駕十龍
潢波崐崘髙峙玄峯交㑹祥源
降我皓童泛霞注碧虚逍遥歩靈風
採精挹華芒下眄太無中注爾長生籙
大惠永沖融
　　　第三八素奔辰之歌
萬象布洪綱三垣主神靈嚴嚴天中尊
斗極運飛輪紫微上帝君元皇之化身
二景輔玄造五曜施天經大化積所變
黃氣騰陽精九天降沖妙太霄羅七眞
暘谷浮鬱微群聖度西崐大慈虚皇帝
化此開生門黄旛召天魔列眞趣大明
六氣相纒結萬彚保生成皇極旣以立
三道當順行八素下禹餘天民奔五辰
齊修正元道飛神登玉亰
此三辰之上飛空之中天眞歌音音參洞章
誦之百遍名度南宫誦之千遍天眞下迎萬
遍道備飛昇太空過度三界位登仙公有聞
靈音魔王敬形勑制地祇侍衞送迎拔出地
戸五苦八難七祖升遷永離鬼官魂度朱陵
受鍊更生是謂无量普度无窮有祕上天文
諸天共所崇泄慢墮地獄禍及七祖翁
道言此二章並是諸天上帝三辰天眞隱祕
之音皆是大梵之言非世上常辭挹輝引景
降致天光通玄變仙故謂玄奥難可尋詳上
天所寶袐於神霄玉府東藏依科格三萬七
千年應運下傳若有至人齎金寶質心依舊
格告盟十天然後而付焉
道言夫三辰光煇寂無虧蝕天運周行豈有
否終月與日同道則隂侵陽以掩其光日與
月同道則陽蔽隂而掩其華氣望而掩之三
辰未嘗損也爲天地之至精爾能採其光華
則爲上清之眞秉策於玄臺故運度虧盈人
有休否至于疾傷存眞吸光按摩疾所或思
握日月手把星綱坐致神仙保命無老齊心
修齋六時行香十遍轉經福德立降消諸不
祥无量之文普度无窮
道言夫三辰光煇保命延生九色神光鍊骨
灌心陽精合氣仙化通神或存三景於泥丸
洞煥於六合之府併照洞房含芒嚥液上爲
髙眞而末學道淺或仙品未充運謝太陽身
經大隂臥形五斗道應滅度臨過之時同學
至人爲其行香誦經十過以度屍形如法魂
神徑上南宫隨真學功計日而得更生輪轉
不惑便得神仙
道言三辰爲上道之宗萬象賴之以生仙聖
因之而成仰其威神可以制伏六天魔鬼滅
形引其光則遍徹幽關滌蕩胞胎屍血消散
七世解仇吸其華則體有金色面流玉光位
登太微神昇景霄光煇吐秀則萬蘂凝丹方
寸萃寶飛晶接魂控辰紫庭浮駕上清遊宴
玉亰也天地運終星宿錯度日月失昏四時
失度境土有災兵氣時見疫毒流行兆民死
傷師友命過皆當修齋行香誦經夫齋戒誦
經功德甚重上消天災保鎭帝王下禳毒害
以度兆民生死受賴其福難勝故曰无量普
度天人
道言凡有是經恭信之者三辰光煇下映爾
身外辟不祥内拘神魂遷度幽爽使覩天英
魄鍊屍滅保命延生上爲天地帝主兆民行
是功德有災之日發心修齋燒香誦經十過
皆諸天記名萬神侍衛右別至人尅得爲聖
君金闕之臣諸天記人功過亳分無失天中
魔王亦保舉爾身得道者乃當洞明至言也
諸天中三辰光煇大梵隱語无量音道君譔
太上三垣保命延生玉篇
　　　東方八天
　　祝盧球圖布逺孕諸影羅龍浦
　　光神司璘旼微昭麓青璫曁𧓍
　　整震輅微玄离堪池道極霜褒
　　珏井仇聮大宛阿柏珍天玄仙
　　須華飛何楚眇那輹元碧洞空
　　瑛瑶曇多
　　　南方八天
　　魄燿曇明嶽泥通靈玉嵎醜火
　　迷師鮮崘南澤雲霐亶稼答無
　　惡陀珉竺廓弈嬰犢圈天山機
　　琚鎭浮羅馘魔權漠意迅心和
　　罔墜俟昔紛綂煙遶梵由明縁
　　法易玻鄒
　　　西方八天
　　閻浮玉嵒穎吕總監无玄鏡即
　　鋤暮忱炎廓霐台北防斗德銜
　　華舊由黎辨部平漂紫巒儼論
　　謹邈馥芬巴靜戸央池演將奔
　　於閴藪藏帝伯幾魂冶覩騫都
　　陳漠卑孫
　　　北方八天
　　玄宥猷度澄璠亷關鄭紇巫萍
　　茲槎雲庭金太越還羅澤祺詩
　　薄好率籍汶定淵恢周盟革鏐
　　岵栗題營轉化嚳窈變冥祠丁
　　資靈攝亰和時莽桃寶宛辨育
　　邈頗何枚
道言此諸天中大梵隱語无量之音招三辰
之光煇引九天之眞氣清詠佩閱天眞下迎
舊文自然梵氣生於三辰之宮以制三界大
小之殃水火之變天眞皇人刻題日月中及
大宿星次以禳厄㑹斷絶否塞增駐運度有
識其文勑制鬼神役使六丁保命延生與空
傳靈字方廣一丈八角書形佩服朱綱玉策
紀名有知其音能齋而誦之者諸天皆遣飛
天神王下觀其身書其功勤上奏諸天萬神
朝禮地祗侍門大勲魔王保舉上眞道備尅
得遊行三界升入金門此音無所不辟無所
不襄無所不度無所不成天眞自然之音也
故誦之三辰降光九霞攝氣化鍊凡骼祖考
同僊頂生金華相具瓊顔壽等圓煇得道自
然飛天下觀上帝遥唱萬神朝禮三界持軒
群祅束首鬼精自亡琳琅振響十方肅清河
海靜黙山嶽吞煙萬靈振伏招集群仙天無
氛穢地無祅麈冥慧洞清大量玄玄也


元始无量度人上品妙經卷之二十八






靈寶无量度人上品妙經卷之二十九玄九
　　　降眞延壽品
道言昔於始青天中碧落空歌大浮黎土受
元始度人降眞延壽至極道品元始天尊當
說是經周回十過以召十方始當詣座天眞
大神上聖髙尊妙行眞人降眞延壽福德神
王開化司命定生道君護人靈宰十方眞神
無鞅數衆乗空而來控辰紫清凌飊碧落丹
霞薦輪緑景繞轅天蓋結瑞仙葆奏香神光
絳彩六氣和積虛梵空无七日七夜諸天大
聖髙眞境界凝現宮殿譙闕光毫四飛法鼓
仙音自然嗚響韻律清應萬穴千喁(容)神風
飄揺日月騰照合辰雙景洞映九天星妃攀
綱肆容玉帝建常攝氣萬方昭徹三界澡瑩
一國地土山川林木谿澗洞海混離金色各
有眞仙正容拱立冕服其下遥瞻遐眄若有
待期神闕穹樓巍碧聳黛天花雨飛錦繡敷
圍衆眞侍座元始天尊玄生萬寶天宫結珠
翔龍之上說經一遍十方天眞應聲降駕同
時稱善爲世學眞長延壽命是時一國男女
皆具六通變化自然說經二遍眞念通格天
皇俯降說經三遍湛海不波龍宮明現說經
四遍天隕紺霜地生紫奈供養降眞說經五
遍業病性魔道中法結皆得玄通神智開爽
說經六遍永住道梵不縁報盡而有退墯說
經七遍能運心香遍諸仙國迎降十方三境
天尊延壽度人說經八遍靜觀三界萬類衆
生皆是天仙髙眞應化法身立功護國降請
眞靈延壽度人說經九遍見諸雲林竒妙壇
靖悉有上眞降身說法延壽度人說經十遍
欣樂讃禮實未曾有元始上帝躬宣法要爲
此群生延壽降眞是時一國是男是女莫不
傾心皆受護度咸得長生
道言是時元始天尊說經一遍東方降眞延
壽至眞大神無鞅之衆浮空而至說經二遍
南方降眞延壽至眞大神無鞅之衆浮空而
至說經三遍西方降眞延壽至眞大神無鞅
之衆浮空而至說經四遍北方降眞延壽至
眞大神無鞅之衆浮空而至說經五遍東北
降眞延壽至眞大神無鞅之衆浮空而至說
經六遍東南降眞延壽至眞大神無鞅之衆
浮空而至說經七遍西南降眞延壽至眞大
神無鞅之衆浮空而至說經八遍西北降眞
延壽至眞大神無鞅之衆浮空而至說經九
遍上方降眞延壽至眞大神無鞅之衆浮空
而至說經十遍下方降眞延壽至眞大神無
鞅之衆浮空而至十遍周竟十方降眞延壽
至眞大神一時同至一國男女傾心歸仰來
者各執花旛寶衣珍果香林妙供讃詠而來
奉禮元始天尊願聽降眞延壽度人上清十
方天人至眞大神一國男女各自思惟天尊
大慈開我冥暗顯示法要爲下方衆生宣說
道要請降上眞增延夀命我等天人雖以道
業進登天位而南昌上宫亦繫限數壽年雖
永不過百千萬歳而未能出離三界保天長
存身入無形不歷生死我今欣聞天尊首爲
太上道君出度人上法降感眞靈眞靈下濟
延人壽命我等位登諸天益當樂信是法依
敎修行躋於聖道永不輪轉如是讃歎議說
一切音聲遍十方界猶如隱雷風雨飄驟金
石交音震動天地五嶽八海十二神山煙凝
波湧獅子躑躅鸞鳳吟嘯龍澤霐池雲濤宛
轉碧落薦瑞翠亰發光於是元始即於座起
命侍眞靈妃太極玉郎燔鬱單无量壽天蘭
薇千和之香鼓動法音簫𥲀吸張匏箎遞舉
顧眄十方告太上道君十方天人言降眞延
壽之法已居聖位竟亦爲之眞中有眞此眞
主攝萬眞爲三界化主我今燔香頂禮以蘄
感降眞旣降接神氣合眞眞神歸體壽命永
延壽者天德之和道壽無數天壽有窮人壽
無定地壽有終若能降眞眞與道通壽則無
數所謂長生乆視壽曆無極萬歳唉笑億齡
合歡作是語已頂禮十方心拜道元忽覩空
玄之中光煇遍溢碧玉遊宫鬱藹臺殿萬聖
千眞棲息其間往來雲霞驂駕龍虎遥矚鬚
眉仰觀如畫明逾日輪熠燿上下金剛之氣
園繞維正作二十四種殊絶異色出没顯晦
金青煥麗瑩等月珠元始登引天眞大神上
聖髙尊妙行眞人十方无極降眞延壽至眞
大神俱入遊宮之中上下天人俯仰瞻望惟
見拂拂從寶樓瑶闥中八道而入既入遊宫
不知所在國人廓散地雲柔輭(軟)若蹈綿纊
天雨衆花雜色盈尺壅輪没履香風洗空絳
光流動元始即於神宮之内說經都竟衆眞
監度以授於我當此之時喜慶難言法事粗
悉諸天復位倏歘之間寂無遺響是時天人
遇值經法普得濟度延其壽年無有中傷傾
土歸依咸識道眞延壽延神延氣延靈延法
延形延息延化延福延祥言無二情口無僞
聲齊同慈愛異骨成親國安民豐劫劫太平
經始出教一國以道預有至心降眞延壽皆
得度世
道言元始天尊說經中所言並是諸天降眞
内名隱韻之音亦皆延壽内諱百靈之隱名
也非世之常辭上聖已成眞人通玄究微能
悉其章誦之十過則玉清降眞神霄命靈天
帝誦之以延劫眞人誦之以延神上聖誦之
以延道仙人誦之以延曆諸天遥降十華俯
庭河海澄湛山嶽深凝日月合景太儀眇清
群魔束形鬼精滅爽回屍起死白骨成人至
學之士誦之十過則五帝駐輦三官在賔上
眞接禮靈人造扃魔精竄伏鬼祅伏形濟病
度死絶而得生所以爾者學士故氣已消神
漸降眞召制十方延壽千齡攝御地司泉曲
令丞削落玄簡過度之名延期却死道備長
生輕誦此章身則被殃供養尊禮門尸興隆
世世昌熾與善因縁萬災不干神明護門斯
經尊妙獨歩玉亰度人无量爲降眞延壽之
宗巍巍大範德難可滕
道言凡誦是經十過諸天齊到司命司録延
壽益筭南昌大神爲其降眞揚軒紫雲偃蓋
下邁録其姓名注上生籍延壽無垠五鬼大
殃注訟元辰不得干犯降眞之人而好學至
經功滿德就皆得神仙飛昇金闕遊宴玉亰
也上學之士修誦是經能降天眞皆即受度
飛昇九宫世人受誦則感降神靈延壽長年
後皆得作屍解之道神氣易形出幽入冥返
閉天藏洞入無形此經微妙普度無窮一切
天人莫不受慶無量之福延生保惠上天所
寶不傳下世至士齎金寶効心盟天而傳輕
泄漏慢殃及九祖長役鬼官降眞延壽玉童
玉女各二十八人營衛神文保護受經者身
道言正月長齋誦詠是經感降東方九炁青
皇帝君斷絶連注鬼役呼徵身得延壽度名
青皇宫七月長齋誦詠是經感降西方七炁
太素帝君斷絶殃考傷害沉痾無留身得神
仙刻書黃籙白簡削死上生十月長齋誦詠
是經感降北方五炁玄老帝君斷絶水禁塚
墓訟刑風濕邪源追考生魂爲國王帝主君
臣父子延壽長年保天長存世世不絶常爲
人君安鎭其方國祚太平八節之日誦詠是
經感降八景髙聖太上丈人斷絶鬼厲殟毒
三十六瘵野道不行五酉逃形得延壽命爲
九宮眞人本命之日誦詠是經感降六甲靈
妃三皇道君斷絶行年太歳大煞凶害諸神
不得干犯受道者身魂神澄正萬氣長存不
經苦惱身有光明三界侍衞五帝司迎萬神
朝禮名書上天功滿德就飛昇上清
　道言行道之日皆當香湯沐浴齋戒入室
　東向叩齒二十八通上聞二十八天心拜
　二十八過閉目靜思身坐青黄白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞渙室内
　項生圓象光映十方如此分明密呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經




元始无量度人上品妙經
元始洞玄靈寶本章降眞延壽妙微靈品十
遍度人諸天隱韻離合自然混洞無形空相
冥冥元氣未生孰有其眞眞者太空之中生
化之主不變不易無壞無成金剛成體空得
其眞眞爲司命校録萬靈眞爲天尊布敎留
經眞爲寳皇福禄生民眞爲延壽爲世種情
眞爲益筭布局命神如是天眞爲空中之神
冥中之精道中之眞赴念隨感珠輗鳳軿首
建九色身御金青駕氣乘雲萬千吏兵爲世
延壽注上生名上無復祖惟道爲身能降天
眞命筆日增過度九六神氣通靈無眞不光
無眞不明無眞不立無眞不成無眞不度無
眞不生是爲大梵眞中之眞碧虚圓羅金闕
玉城上極神風重霄紫庭眞本非形若亡若
存太霞玉宫中有至眞大行梵氣周回十方
中有度人不死之神中有南極長生大君中
有度世司馬大神中有好生韓君丈人中有
南上司命司録延壽益筭度厄尊神降眞延
壽无量度人今日校録諸天臨軒
東方无極降眞延壽神王長生大聖无量度
人
南方无極降眞延壽神王長生大聖无量度
人
西方无極降眞延壽神王長生大聖无量度
人
北方无極降眞延壽神王長生大聖无量度
人
東北无極降眞延壽神王長生大聖无量度
人
東南无極降眞延壽神王長生大聖无量度
人
西南无極降眞延夀神王長生大聖无量度
人
西北无極降眞延壽神王長生大聖无量度
人
上方无極降眞延壽神王長生大聖无量度
人
下方无極降眞延壽神王長生大聖无量度
人
十方降眞延壽福德神王長生度世无量大
神並乘景霄碧霞寶輦珠蓋彤輪驂駕神虎
赤甲飛龍建九光之節八景靈旛前嘯天籥
齊唱後吹仙籟同鳴辟邪斑虯悲號嘶嘶五
帥啓途三界奉轅億乗萬騎浮空而來赴誠
降駕延壽度生諸天丞相南昌上宮韓司主
録監生大神執籙把籍齊到帝前隨所應度
嚴校諸天普告三界无極神鄕司命之府延
壽益筭降眞大神二十八宿北斗九元上解
祖考億劫種親疾除罪殃播植生根髙眞下
應開度生門元始符命時刻昇遷長生大君
垂護形魂制魔保舉延壽南宮氣骨受仙道
德化身生身受度劫劫長存隨劫輪轉與天
齊年永度三官五嶽八嶽九幽超凌三界逍
遥上清上清之天天帝玉眞無色之境梵行
　　東方七天
　靈書降眞之氣起華蓋斗樞之下回行二
　十八宿之上在房宿二十七度左回貫四
　種民天下在日月之上散入諸天已次東
　行復位西北而止近世執法端門左右應
　數而下與風炁相接故通眞感格須有徵
　應者此也
　　太明護眞天帝圓多羅
　　絶梵猷靈天帝康期伯靈
　　胡樂萃秀天帝茂純德盈
　　紫丹明儲天帝丘無那
　　洞霞育眞天帝赤仰師和
　　空玄歴数天帝仲光享波
　　僑通諸普天帝翰童離
　　　南方七天
　　炎輿正始天帝𦔳覺正功
　　亰維霄明天帝蒲鈐宛宗
　　慶符濮檀天帝薄滋師蒙
　　隨文希度天帝耀明芝修
　　長基樂玩天帝朝斯元堂
　　祈華布容天帝元定黄
　　髙凌代无天帝通孫章
　　　西方七天
　　周俞平无天帝澄占回
　　景炎太眞天帝道无明維
　　緑井數陳天帝除彦荒施
　　牛羅普逝天帝時祇洞芝
　　定梁惠宗天帝南白温冝
　　兆靈蘇寂天帝梵初光
　　九微洞皇天帝知極用藏
　　　北方七天
　　帝舒光淨天帝鬼都玉蒼
　　紫儀寂化天帝叱羅焰千
　　至定允理天帝醮生玉完
　　光梵救智天帝圖定九空
　　虎懃正部天帝十華竟多
　　伯燕無原天帝部單憂婆
　　道冥混杳天帝末都成盧
二十八天二十八帝諸天隱諱諸天隱名天
中空洞自然靈章諸天隱韻天中之音天中
之尊天中之神天中之眞天中之靈分神降
眞和合氤氲眞神髙尊降駕上清無量之奥
深不可詳有知降眞延壽度人今日欣慶受
度歷關諸天注簡誠通徹感幽玄飛降九眞
泛景太玄三眞監舉昇入天門東斗主筭西
斗記名北斗落死南斗上生中斗大魁度人
降眞青帝奏書白帝破劵赤帝露文黑帝紀
願黃帝開通道眞合變青天命神越玄九冥
赤天火鈴斬伐魔魂白天操戟嚴陳帝敕黑
天總靈萬萬神兵黃天布炁列眞齊至五天
上眞萬神之尊飛行三界驅役雷霆揚旗擲
火九醜奔驚降眞延壽福德安榮盡摧鬼鋒
諸天齊功上天度人蕩滅北酆冥官鬼庭殺
氣横空仰降髙眞五華蔚葱八海練淨六天
沖融天帝按籍上𡖖典封紫皇注壽億劫齊
終後役電吏前催驛龍敢有干試拒遏上眞
騁煙絳房舞輪北清眞降玉符易質童嬰上
偕帝友刻位丹瓊揺光熒熒碧杳萬程中列
九宮協宸玉亰續益生氣靈機内營恍惚變
化躬接仙眞司命秉筆帝君授經壽命無窮
萬神咸聽三界五帝列言上清
太光沉謐萬劫開光眇浩非迹混氣成空空
無復色空無復淵空極生風風降爲澤風澤
洞虚天中之天天中之神神爲天眞降氣運
神天地用成三界爰立萬象容停天上天下
無幽無冥無形無影無極無窮溟涬大梵遼
廓無光神眞布化運度自然元始安鎭雲霞
結篇九天虎篆八威龍文植化靈人格降上
眞眞道流行萬範開張眞光洞流二十八天
轉輪宸樞周回十方旋斗遶垣還度天端二
十八舍總氣北元煇映冥合眞景通玄玄中
太皇上帝髙眞泛輿景霄時來帝庭撫璈激
音奏響雲營翩翩羽旗列聖來賔注命玉曆
延壽度生氣具神備自然成眞眞中有神長
生大君左神公子皓華尊神帝一輔皇神毋
弼𡖖儼坐三宫保命生根眞氣下接壽命日
增上遊上清燕息金房九曲之内細微之中
下鎭人身泥丸絳宫中總道空混洞神眞九
孔受靈萬氣齊仙仙道貴生无量度人出入
天門俯車紞膽巾檢閱人世罪福禁戒宿命
因縁普受開度鬼質生身身得受生上聞諸
天諸天之上降眞有門中有空洞謡歌之章
三眞靈篇辭參高眞
　　　第一玉清上眞金景明微大帝三華
　　　之音
玉亰浩浩玄漠何有雲層嶪峩
星隱舂臼下上其神沖和爲春
跼芽自伸眞道斯陳
　　　第二上清上眞神景洞微大帝九華
　　　之章
我乘八風褭褭飛龍下觀世間
光青曈曨彼維何人企我神宮
騁輪夜過寵福濛濛
　　　第三太清上眞玉景靈微大帝十華
　　　之歌
壽定天籙我執其目降眞奏煙
駐鳳流軒玉女灌香錫命億年
子未知眞道去子身
此三界之上飛空之中三眞歌音音參洞章
誦之百遍名度南宮誦之千遍三眞保迎萬
遍道備飛昇太空過度三界位登仙公有聞
靈音天眞記名敕制地祇侍衞送迎拔出地
戸五苦八難七祖昇遷永離鬼官眞人降堂
壽窮更生是謂無量普度無窮有祕上天文
諸天共所崇泄慢墮地獄禍及七祖翕
道言此洞章並是諸天上帝及至靈眞王隱
袐之音皆是大梵之言非世上常辭言無韻
麗曲無華宛故謂玄奥難可尋詳上天所寶
祕於玄都紫微上宫依玄科四萬劫一傳若
有至人齎金寶傾心依舊格告盟十天然後
而付焉
道言水火激射二運否終宿次星𨇠亦有虧
盈至聖神人亦有遷遯未學之夫亦有疾傷
凡有此災同氣皆當以此降眞延壽之法於
名山靈水之間大林東流之側齋館靖堂之
所建立壇塲香花禮念依教行持乞降三境
髙眞十方聖衆九天兵騎捍厄除過延夀益
筭大神三日五日七日夜亦如之天眞來降
必先垂應當有異光白鶴天樂竒特之瑞或
夢遊天闕親遇神人殊感日臻災殃退弭延
壽添年長生得道或世縁重大無力營崇但
皆齊心修齋六時行香十遍轉經福德立降
消諸不祥無量之文普度無窮
道言夫末學道淺或仙品未充運應滅度身
經太隂臨過之時同學至人爲其降眞縁感
未應世數終盡天賜之壽未得延益祈告殫
竭威神不格者即當行香誦經十遍以度屍
形如法魂神徑上南宮隨其學功計日而得
更生還復故形而所延之壽併受於身眞氣
來降滋澤顔嬰轉輪不惑便得神仙
道言壽者天委之和原其始生即天官推策
以定夀筭隂福添益陽過滅除一筭之軌凖
爲三日筭於人壽一百二十過者千二百而
天地日月四時隂陽皆有分畔若有災怪勃
蝕爲其降眞而壽筭益延保天無窮也若有
災殃兵氣干斗疫毒流行兆民夭傷師資法
侣命過運終皆當祈降眞靈乞延壽命鍊度
屍魂回殃轉福夫齋戒誦經功德甚重上消
天災保鎭帝王下禳毒害以度兆民生死受
賴其福難勝故曰无量普度世人
道言凡有是經能爲天地帝主兆民行是功
德有災之日發心修齋燒香誦經十過皆諸
天降眞萬神侍衞延壽度人尅得爲聖君金
闕之臣諸天記人功過亳分無失天中仙眞
亦保舉爾身得道者乃當洞明至言也
諸天中大梵隱語无量音道君撰
元始降眞延壽玉文靈篇
　　　東方七天
　　角龍浮羅晶儀辨訶帝觀下漠
　　淵濟侔和景梵延鬱慶煙散那
　　子騫影霞鍾猷夢安攬池煙施
　　離箕盪戈宛巖玉眞帝錫宏魔
　　婁都乾虚正軫玄阿赤文洞霞
　　緑薈无峩
　　　南方七天
　　丘峯肆機約謹遲微仙湊皇偃
　　毗藍定基岐原天孤紫煙歷迷
　　普九營室井鬼明夷斬戮酆酉
　　太空眇微落元嘯然神父泉扉
　　洞爽澤涸古鈐合持陋丙演著
　　欽稽縁時
　　　西方七天
　　朝謀彦期稼婁權尼法延鬼房
　　碑眉無冝禁直南阜暉滇牛奎
　　鑿落蔚仰輔規桓衣公由囹廡
　　威殿皓龜紅微境兌虎標司披
　　黨求洞基智竭名夷穹羅崿元
　　龍晃艶救
　　　北方七天
　　閣路治斗星張入栁馬格火涵
　　潜靈縳醜句魁四張宦女元首
　　玉嶽繞河曲參降酉符運赤天
　　雷轟九浮蕩魔鉞鼎兵圖駢遊
　　玄雲日陀月梵母𦈢都天可韓
　　攝鄷珍連
道言此諸天中降請三眞十方仙聖延壽益
年大梵隱語无量之音舊文以丹金刻書辰
樓天蓋之下回旋詰流支霞析煙天眞皇人
仰而傳之以爲正音有知其音能齋而誦之
者諸天皆遣飛天神王下觀其人不履犯道
禁世殗即天眞立降五帝奉筆書其功勤延
壽續命上奏諸天萬神朝禮地祇侍門大勲
三官保舉上仙道備尅得遊行三界昇入金
門此音無所不辟無所不禳無所不度無所
不成天眞自然之音也故誦之致飛天下觀
上帝遥唱萬神朝禮三界侍軒群祅束首鬼
精自亡眞衞遄集天駕停驂風沉煙空玉響
振清大量玄玄也
元始无量度人上品妙經卷之二十九
靈寶无量度人上品妙經卷之三十玄十
　　　斷絶胎根閉塞死戸品
道言昔於始青天中紫清玄洞五明華宮受
元始度人斷絶胎根閉塞死戸无量上品元
始天尊當說是經周回十過以召十方始當
詣座天眞大神上聖髙尊神霄玉清眞王太
上消魔玉清神王扶桑青華帝君後聖金闕
帝君萬天帝主無鞅數衆乘空而來飛雲丹
霄緑輿瓊輪羽蓋垂䕃流精玉光五色鬱勃
洞煥太空九日九夜諸天日月星宿璇璣玉
衡一時停輪神風静黙山海藏雲天無浮翳
四氣朗清一國地土山川林木緬平一等無
復髙下人皆悟道成法土變作碧玉無有異
色衆眞侍座元始天尊玄坐翠浮玻瓈靈陽
實座之上說經一遍萬天帝君同時稱善稽
首再拜咸得見道是時一國男女死者復生
生者悟道說經二遍鳥獸介蟲皆得長生說
經三遍四時和平無有寒暑說經四遍星宿
日月天界停住無復東行說經五遍疾病沉
痾並獲痊瘥說經六遍地土平正祅塵自潰
說經七遍五行皆一混合天成說經八遍娠
胎皆岀芽蘖甲坼已生未生立獲生成說經
九遍善惡無迹心歸正化說經十遍華夷一
等無有邪僻是時一國是男是女莫不傾心
皆受護度咸得長生
道言是時元始天尊說經一遍東方扶桑青
華洞境至眞大聖無鞅之衆浮空而至說經
二遍南方赤靈陽光洞元至眞大聖無鞅之
衆浮空而至說經三遍西方素景皓靈洞扶
至眞大聖無鞅之衆浮空而至說經四遍北
方玄靈至妙洞化至眞大聖無鞅之衆浮空
而至說經五遍東北上靈通理洞妙至眞大
聖無鞅之衆浮空而至說經六遍東南鎭靈
體元洞神至眞大聖無鞅之衆浮空而至說
經七遍西南燿靈瑩空洞徹至眞大聖無鞅
之衆浮空而至說經八遍西北華靈統化洞
逺至眞大聖無鞅之衆浮空而至說經九遍
上方神靈普變洞觀至眞大聖無鞅之衆浮
空而至說經十遍下方靜靈化生洞慧至眞
大聖無鞅之衆浮空而至十遍周竟十方無
極天眞大聖一時同至一國男女傾心歸仰
來者有如黃霧蔽密瑞煙雜沓無鞅之衆迮
國一半土皆偏陷非可禁止於是元始内發
心光外飛神氣上出泥丸火光煇燿遍於十
方天界然後収光返照歸本聚氣變成寶珠
狀若露圓去地億數萬丈元始登引天眞大
神上聖髙尊諸天帝主十方无極至妙神靈
大聖無鞅數衆俱入寶珠之中天人仰看惟
見勃勃從珠口中入既入珠口不知所在國
人廓散地還平正地復元色無復碧玉元始
即於寶珠之内說經都竟衆眞監度以授於
我當此之時喜慶難言法事粗悉諸天復位
倏歘之間寂無遺響是時天人遇值經法普
得長生全其本年無有夭傷傾土歸仰咸行
善心不妄不貪不滿不盈不傾不敗不去不
來不住不見心無妄想身無邪欹齊同慈愛
異骨成親國安民豐欣樂太平經始出敎一
國以道預有至心宗奉禮敬皆得度世
道言元始天尊說經中所言並是諸天上帝
至靈神王内境妙道變仙化形隱祕之音亦
是上帝内諱萬神之隱名也非世上之常辭
上聖已成眞人通玄究微能悉其章誦之十
過諸天遥唱萬帝設禮河海靜黙山嶽藏雲
日月停景璇璣不行群魔束形鬼精滅爽回
屍起死白骨成人至學之士誦之十過則五
帝侍衞三界稽首萬神護法百靈祐身濟度
垂死絶而得生所以爾者學士穢氣未消體
未洞眞以制十方威未制天政德可伏御地
祇束縳魔靈但爲常文未通微妙即却死而
已不能更生輕誦此章身則被殃供養尊禮
門戸興隆世世昌熾與善因縁萬災不干神
明護門斯經尊妙獨歩玉亰度人无量爲萬
道之宗巍巍大範德難可勝
道言凡誦是經十過諸天齊到億曾萬祖幽
魂苦爽皆即受度飛昇朱宫皆得鍊形受化
更生復爲至人而好學至經功滿德就皆得
神仙飛昇金闕遊宴玉亰也上學之士修誦
是經皆即受度飛昇南宮中學之士修誦是
經無有生滅去來快樂得陞仙籍下學之士
修誦是經即得神魂爽利疾病消除住世長
年此經微妙普度無窮一切天人莫不受慶
無量之福生死蒙惠上天所寳不傳下世至
士齎金寶效心盟天而傳輕泄漏慢殃及九
祖罪及爾身長有天官侍香五帝玉童玉女
各二十四人營衞神文保護受經者身
道言正月長齋誦詠是經死戸立閉胎根斷
滅形神微妙飛昇南宫七月長齋誦詠是經
身得神仙諸天書名金簡玉符召魂通微得
獲長生十月長齋誦詠是經爲國王帝主君
臣父子安鎭國祚保天長存道玄不絶永斷
劫運安鎮其方民稱太平八節之日誦詠是
經得爲九宫眞人本命之日誦詠是經魂神
澄正萬氣長存不經苦惱身有光明三界侍
衞五帝司迎萬神朝禮名書上天功滿德就
飛昇上清
　道言行道之日皆當香湯沐浴齋戒入室
　東向叩齒三十六通上聞三十六天心拜
　三十六過閉目靜思身坐紅黄紫三色雲
　氣之中内外蓊冥有青龍白虎朱雀玄武
　獅子白鶴羅列左右日月映照光燿洞空
　洞煥天地項生圓象遍滿十方如此分明
　密呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清室修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經

元始无量度人上品妙經
元始大洞徊風混合本章上品妙首萬變度
人千眞隱韻離合自然太極玉文洞神上眞
元始祖劫開化諸天翕闢隂陽是生萬彚自
然大道上无色界下无色根虚无渺漠惟道
爲身五文開廓普植神靈無文不顯無文不
靈無文不動無文不明無文不化無文不成
是爲上清玉晨之天九霄梵氣蘂笈靈臺金
闕玉京上極無上大羅聖境虚无寥廓若隱
若存七景華房九變龍庭昌明玉閤紫微天
霐純陽梵氣遍徹十方中有南極長生大君
中有玉清消魔神王中有扶桑青華帝君中
有好生韓君丈人中有南宮度人解厄定命
天尊中有南極宫中慈仁通化眞君回骸起
死无量度人今日校録諸天臨軒
東方无極青華神王長生大聖无量度人
南方无極赤靈神王長生大聖无量度人
西方无極素景神王長生大聖无量度人
北方无極玄妙神王長生大聖无量度人
東北无極保命神王長生大聖无量度人
東南无極集慶神王長生大聖无量度人
西南无極寶輪神王長生大聖无量度人
西北无極梵氣神王長生大聖无量度人
上方无極橫天神王長生大聖无量度人
下方无極鎭壘神王長生大聖无量度人
十方至眞威德神王長生度世无量大神並
乗飛天六龍雲輿九華寶輦翠蓋雕輪毛節
朱幢驂駕鸞鳳跨馭金龍建降魔辟非五方
靈節持除禍賜福四神靈旛前嘯靈璈汎景
後吹簫瑟齊鳴獅子白鶴嘯唳嗈嗈太乙侍
從眞王翊軒億仙萬衆從空而來迎衞寶駕
恭慶靈音統法持文諸天靈魔上相主宰天
眞神王南昌上宫韓司主録監生大神執籙
把籍齊到帝前隨所應度嚴校諸天普告三
界無極眞王神霄玉府扶桑華宮三清九霄
億兆天界百萬仙國上解祖考億世萬劫惡
籍罪簿消滅惡根不得拘留道合仙眞元始
符命普率九埏南靈火光度越靈魄北府眞
符解脫幽魂神王保舉超生南宫死魂受鍊
仙化成人生身受度劫劫長存隨劫輪轉與
天齊年鍊屍聚氣保護胎仙内境汎光定息
収玄永斷死戸纒鍊幽關超凌三界逍遥上
清上清之天天帝玉眞神霄之境梵行
　　　東方九天
　　重華文朝天帝照汎叨景
　　六晨汎景天帝定玄耀明
　　至眞極瑶天帝浮羅永延
　　上靈元化天帝大元辰并
　　曲鼎號都天帝勝金生光
　　瓊瑛汎景天帝有提辯論
　　七晨扶明天帝苑育飛衡
　　推虚動神天帝昔齊浮黎
　　樂化自宥天帝冕更容曦
　　　南方九天
　　晃朗赤梵天帝元競錦霓
　　惠正煇奉天帝擁愛加吟
　　妙音飄颻天帝號施幸綿
　　華離正定天帝呼立機成
　　宣景六虚天帝整婆阿貪
　　化形度敬天帝勃負孜眞
　　龍希幾遍天帝從扶郷輕
　　陽廓曠晞天帝緬移神機
　　錦文絢赫天帝景束梵寧
　　　西方九天
　　皓渺舒蕩天帝握林俯極
　　倐颺始平天帝影浮金華
　　落塵普盛天帝執翁施零
　　蘂庭皇威天帝粤拂思誠
　　元舉星瓊天帝顯加膺象
　　龍政委恩天帝運嘉玄康
　　快樂敷變天帝欲化無垠
　　逍遥請福天帝豁落行夷
　　旻景扇飊天帝動鬱蒼題
　　　北方九天
　　玄明證赤天帝石育俯昌
　　遠揚緑霄天帝浮纏方渶
　　元漠誓訓天帝順通兮凝
　　臨蒞物成天帝目羅景輪
　　政理分化天帝範擲俱重
　　誘黎汞勝天帝拱越林夷
　　馥明大普天帝嚴度丹霞
　　續區廣蒙天帝棟零延祺
　　玉元淵淨天帝景大羅長
三十六天三十六帝諸天隱祕萬天隱名天
中玉文大梵靈章三天密諱天中神音天帝
髙尊天眞神王上相大魔靈文玉音回風混
合鍊屍飛昇無量之奥深不可詳守雌抱雄
是爲神眞普度天人今日欣慶受度磿關諸
天請滅三惡斬絶地根飛度死戸名列眞仙
魔王監舉無拘天門東斗監生西斗除殃北
斗輔靈南斗化魂中斗成眞總監衆靈青帝
育生白帝守神赤帝升氣黑帝流光黃帝靜
中萬神祐身青天魔王辟穢受形赤天魔王
内寶神眞白天魔王却邪輔正黑天魔王監
持護法黃天魔王守衞萬靈五帝大魔萬神
之宗飛行一身總貫泥丸藏氣元精澄神安
鎭坐觀太空自號赤符諸天上功元始度人
皆稟生宫神嬰受化普掃胎根斷除血穢閉
塞死門流精反聚俱入妙庭天魔接引上升
玉都屏除瘴癘鬼毒祅精天丁前驅大帥仗
旙擲火萬里流鈴八衝敢有干試拒遏上眞
金鉞前戮臣天後刑屠割鬼爽風火無停千
千截首萬萬翦形魔無干犯鬼無祅精七魄
寧謐三屍速奔外營百關内保萬神白虎守
芝青龍纒液普告無窮萬神咸聽三界五帝
列言上清
玉晨寶曆㑹玄神章龍漢開劫降自華房混
沌九變斷滅邪亡戸戸即開上無道境下無
道基生死之道玄牝之門惟神與氣散聚無
停内觀元神反本方成回風死道復入生門
還廵泥丸遍歷精門三十九戸戸戸可死閉
之即生生從何戸戸戸即開閉之不出可以
長生名戸即穴實穴即精神氣交會龍虎固
根血凝神聚不散乃成散之無窮不可名成
氣壯滿溢通徹泥丸流布丹田升降反嬰有
出有入有死有生不出不入斷戸除根斷除
之道以火鍊精安鎭其戸胞凝血根陽施隂
化流響扇營上應天關下集百神實乃丹精
閉即神英七星分散飛行隂房二儀攝氣流
迹陽光分之旣停隂陽交并以赤入黑變黃
成紫精華流暢血穢殄平上納下奔死道未
降赤霞遼遶瓊漿混迎上和下合自然成眞
胎根旣存道成正生根斷乃仙名列南宫父
母胎孕化體成形散之即氣聚之有名聚散
爲根斷之長存與道合眞天機祕密洞徹萬
靈三天龍篆元始玉文赤書玉字錦符朱囊
洞妙汎景保劫運延梵氣彌羅萬範開張元
綱流演三十六天輪轉無色周回十方璇景
歷機回度五常三十九氣總禦一身八方冥
合氣勝乃生玄中妙理斷絶胎根死戸週密
得道成仙汎景太霞嘯詠洞章金眞朗郁流
響雲營玉音攝氣靈風聚煙紫虚鬱秀輔翼
萬仙歸正合符鍊之見眞眞中有神長生大
君消魔神王紫微元君無英公子髙玄眞人
執符把籙保命生根上遊上清出入液房明
梁之内神化之中下鎭人身絶塞死根結胎
五氣混合百神七世回靈萬眞靈煇神風飊
粲仙道貴生无量度人上開生門飛天法輪
日月植根安固黃庭宿命因縁普受開度仙
化生眞身得受生上聞諸天諸天之上貴此
仙門中有大洞消魔之章玉清靈篇道御髙
眞
　　　第一髙上神霄玉清王靈祕之音
元始浩劫玉清靈文迷塗悟解
洞徹眞空天仙所愼祕乆不通
斷絶死戸直入生門三屍殄滅
五斗束魂血化成精反此神嬰
七祖受庇百神咸寧出有入無
安鎭黄庭上保泥丸中理玄津
下流丹田百關息封内體充溢
我道乃成
　　　第二太上消魔玉清王隱韻之章
天之大隱寶明梁塞下戸愼之祕元都
結胎却生死守雌抱眞一是爲長生路
斷絶生死根持握九命門仙庭回九變
神聚反嬰童上無億劫祖惟道化爾身
顒顒三境文過之即神丘披雲散紫煙
離合由景輪禁戒非可言流光聚泥丸
正氣召萬神滅屍七孔隂神華燿日英
三素飄雲營回風扶晨景眞源六虚靈
太微轉日月度魂飛玉亰混沌生太漠
故曰玄歌音
　　　第三扶桑青華帝君歌曰
萬象化體百神歸根物備乃靈
惟形與身大道之本是爲玄精
内觀即見外境隱停無此上道
保生長存黙誦萬過混合天成
血穢斷除消滅惡根仰徹仙位
超度南宮迷悟不解永沉鬼倫
天籍祕語丹華杳冥南和握節
北極守靈金氣入三界玉髓通九門
帝一混合眞無顯亦無明
此三界之上玉文之中眞王歌音音參洞章
誦之百遍名度南宫誦之千遍斷絶死門萬
遍道備飛升太空過度三界位登仙公有聞
神音千眞祐形敕制地祇侍衞送迎拔出地
戸五苦八難七祖升天受事九宮魂度朱陵
鍊屍更生是謂无量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈神王玉
清眞王隱祕之音皆是大梵之言非世上常
辭言無韻麗曲無華宛故謂玄奥難可尋詳
上天所寶祕於神霄玉清王府東壁經室華
堂依玄科六萬劫一傳若有至人齎金寶質
心依舊格告盟三天然後而付焉
道言夫天地運度亦有否終日月五星亦有
虧盈至聖神人亦有休否末學之夫亦有疾
傷凡有此災同氣皆當以已鍊形受化濟度
十過轉經移神駐氣復得更生無量之文普
度無窮
道言夫末學道淺或仙品未充死戸未閉胎
根尚存運應滅度身經太隂臨過之時同學
至人爲其開神敷經攝氣傳道以度屍形如
法魂神徑上南宫隨其學功計日而得更生
輪轉不惑便得神仙
道言夫天地運終亦當修齋行香誦經星宿
錯度日月失昏亦當修齋行香誦經四時失
度隂陽不調亦當修齋行香誦經國主有災
兵革四興亦當修齋行香誦經疫毒流行兆
民死傷亦當修齋行香誦經同學命過亦當
修齋行香誦經夫齋戒誦經功德甚重上消
天災保鎭帝王下禳毒害以度兆民生死受
賴其福難勝故曰無量普度天人
道言凡有是經能爲天地帝主兆民行是功
德斷絶生死超凌仙宫有災之日發心修齋
燒香誦經十過皆諸天記名萬神侍衞右别
至人尅得爲聖君金闕之臣諸天記人功過
毫分無失天中魔王亦保舉爾身得道者乃
當洞明至言也
諸天中回風混合隱語无量音道君撰
元始靈書中篇
　　　東方九天
　　華明會竒燿魔赫弈玄精散妙
　　絳英緑飛禮俯呼嘉汎屏境冝
　　馥郁洞杳回禦泛輕靈褾煥麗
　　蕩蔚薈陵納汚成灑慶集霄零
　　尚佳那育冒曲萬亰叨回景鬱
　　伐緬沉煙翼紀角纒六度虚玄
　　　南方九天
　　嚴俱慕因光捍香披赫火吞霞
　　梵氣九疑攝機汎陶龍遍赤旗
　　枝離亢鬱林峯内希慶眇雲羅
　　玉附化屍停升霽表揆徹永延
　　澤逺紅輪覆明持圓廓靄敬連
　　繡落明機定察并房大液浮黎
　　　西方九天
　　定希交粹宛陵咎基靡恪凡潤
　　幸施緑離指益繁影靄雅同遲
　　空蕩巘訥干施惠文托落標由
　　尋蘇延施潰緑首辯力轉回眞
　　迎照童苴倚母幾𡎘皓仰塗府
　　彼億眞庭究本知源翼生浮靈
　　　北方九天
　　坤符握節炳煥太霄摛兊侵氐
　　擇邈玄標都浮偏漠氷蓊虚林
　　旣魄見素齊叱封吟渠因劫弈
　　晏勲加明綱演覆壁闡發煇停
　　執符煥麗賂神保寧氣氤紫秀
　　顯微徹升通神妙空徑暁成人
道言此諸天中大梵隱語无量之音琅書玉
文皆龍文丹篆寶篋玉函祕於東華堂金縷
寶花瓊瑶浮光萬象神藏之中神霄玉清眞
王扶桑音華帝君皆知其音以傳其文能齋
而誦之者諸天皆遣飛天神王持經神吏下
觀其身書其功勤上奏諸天萬神朝禮地祇
侍門玉清消魔神王保舉上仙道備尅得超
度玉亰升入金門
此音無所不通無所不降無所不度無所不
成天眞自然之音也故誦之致飛天下觀上
帝遥唱萬神朝禮三界侍軒五帝侍迎鬼精
自亡琳琅振響十方肅清河海靜黙山嶽吞
煙萬靈振伏招集群仙天無氛穢地無祅塵
冥慧洞清大量玄玄也

无始无量度人上品妙經卷之三十















靈寳無量度人上品妙經卷之三十一黄一
　　　長生久視品
道言昔於始青天中朱景瓊明洞真化土天
際有大玄樂天號曰長生中有帝君號長生
大帝君丹瓊之宮絳霄玉宸之闕紫雲繚繞
黄霧苾芬帝藏寳室山川林木煙霞風露皆
作晴虹赬靄之色仙官神吏僚佐書史以億
萬計而此天中東連東蒙之宮紫極之天明
真之臺希琳之殿西接恊宸之宫燿景之天
寳靈之臺太和之殿天垂清微九光之雲以
爲承覆聳海霞碧瑶之氣以結几席廓然煇
燿諸天之中號爲極樂
元始天尊當說是經開示長生久視大法元
始即於始青天中五色獅子座上遥存瓊明
天際大玄樂天中長生大帝君以其元始上
帝元冑之長福德充備付囑長生大帝君令
爲十方天人一刼衆生說此長生久視轉凡
成聖之要長生大帝君黙感元始玄宻之旨
即從座起敕命左右侍真天宫僕射侍經典
者香官玉童玉女一切部屬無量天人及諸
仙衆來詣朱景玄洞延康南和之殿無上大
法疊玉之座子丹靈童升扶希之樓擊斑龍
雷音之鼔閻洞玉女升霽虚雙景之樓叩黄
庭九絶神金之鐘聖衆大集普天同悦長生
大帝君將演妙法周回十過以召十方始當
詣座天真大神上聖髙尊妙行真人無鞅數
衆乗空而來自然妙氣流光沖霄八照圓象
洞煥景燿旛蓋輿輦九色合成萬種分煇千
真交影龍鳯結彩山水流形本無窒礙隱顯
靡常宮殿臺畹音樂法具持幢建節泛景乗
煙境瑩晨華土成文玉衆真侍座長生帝君
玄坐空浮九轉七變赤精紅蓮之座說經一
遍紫虚回映天籙字生說經二遍玉京吐晶
變化千億說經三遍道空内易徹見祖源說
經四遍神顯真形羣類長生說經五遍玉帝
啓緘寳符永命說經六遍琪林嘯風宛成虚
梵說經七遍靈潢湛清黛海同色說經八遍
日月合煇絳霧飄香說經九遍道運無窮天
壽長生說經十遍熒芝成盤甘露敷空是時
一國是男是女莫不傾心皆受護度咸得長
生
道言是時長生帝君說經一遍東方無極無
量品長生大神無鞅之衆浮空而至說經二
遍南方無極無量品長生大神無鞅之衆浮
空而至說經三遍西方無極無量品長生大
神無鞅之衆浮空而至說經四遍北方無極
無量品長生大神無鞅之衆浮空而至說經
五遍東北無極無量品長生大神無鞅之衆
浮空而至說經六遍東南無極無量品長生
大神無鞅之衆浮空而至說經七遍西南無
極無量品長生大神無鞅之衆浮空而至說
經八遍西北無極無量品長生大神無鞅之
衆浮空而至說經九遍上方無極無量品長
生大神無鞅之衆浮空而至說經十遍下方
无極无量品長生大神無鞅之衆浮空而至
十遍周竟十方無極長生大神一時同至一
國男女傾心歸仰來者有如萬山出雲千江
湧浪轟雷震海無鞅之衆遍諸天界壓疊圖
畿非可禁止於是長生大帝君舉手南嚮於
此空中化出百億寳光一一寳光有諸世界
一一世界百千樓閣或依山水林木岡阜或
近都邑谿畔樵野見有仙衆飛身歩空水火
激射乗龍按轡遊盻神州駕鳳梯雲倏歘騫
逸圍繞太息渇佇法言覬度此生見長生道
脫離法網超悟真階得悟大乗盡忘習染長
生大帝君登引天真大神上聖髙尊紫虚真
人十方无極長生久視大神俱登神境之中
天人仰看聖集傾依徹見道根本無變滅元
始一炁能得之者浩劫無終内視五體外觀
萬象日月齊照無有已期長生則道本無生
生而不滅久視則邈然無視洞照三清求生
於死死化爲生久視於无无極爲有潜精内
息黙觀自然無生死中妄有生死生死流轉
不能止者以視不久也久視則定定照則真
境自現八十一天洞如指掌衆生所以不得
長生久視者以刑尅敗絶其氣有無真妄其
心心著生死則形亦隨化心與道一一與神
冥守神忘心生道長久太微玉符續生和形
使氣無害九仙玄籙使視久而徹徹則見道
道來現形與子相守長生寳符使道性不遷
遺心抱神神變無方十方世界八景妙空一
得長生自然久視浮沉萬象應時消殞惟見
長生大帝君無量境界無邊法身無窮惠用
无極變化一時出現如同眉睫一切天人悟
此大法乗雲駕龍來徃空洞視十方太空如
一黍米仙真教化應世權實超證玉清位登
真極說經都竟衆真受度作證於我當此之
時喜慶難言法事粗悉諸天復位倏歘之間
寂無遺響是時天人遇值經法普得濟度長
生久視與道同居傾土歸仰咸住輪轉無生
無死無壯無老無疾無衰無苦無滅無作無
爲言無戾中口無惡聲齊同慈愛異骨成親
國安民豐忻樂太平經始出教一國以道預
有至心宗奉禮敬皆得度世
道言長生大帝君說經中所言並是諸天上
帝内名隱韻之音亦是長生大帝君内諱百
靈之隱名也非世之常辭上聖已成真人通
玄究微能悉其章誦之十過諸天遥唱萬帝
設禮三景順行五行不尅道炁自然長久不
終久視无極河海淵凝山嶽崇深日月降精
璇璣煥明羣魔束形鬼精滅爽道在無爲保
命無傾至學之士誦之十過則五帝侍衛三
界稽首靈氣來輔無所不成痼液垂死以氣
能行皆由道真長生自然營致神氣絶而得
生所以爾者學士感契大道常與生俱神合
洞真召制十方天光入身久視玉京黙朝上
帝攝録魔精運應革易生道日新七情六慾
永斷妄根五臓百體久視如鑑百神現形授
兆要言與神同軿入侍帝軒輕誦此章身則
被殃供養尊禮門戸興隆世世昌熾與善因
縁萬災不干神明護門斯經尊妙獨歩玉京
度人無量爲萬道之宗巍巍太梵德難可勝
道言凡誦是經十過諸天齊到檢定生名罔
墜元惡及有㝠愆守道正心神來守身身得
長生後天永存凡不聞道喜怒日遷水火尅
伐金本相連不滋真水寧制炎光水升火降
道備登仙平則火降伏藏太淵怒則焚身四
極惡煙知長生道義入玄玄擲水泳珠火居
九泉炎火鍊形金體永堅水火二用非聖不
傳中有真土名曰自然自然無知萬物以生
杳㝠恍惚動靜無間天地三界從自然生自
然爲土土能變遷皆從太空自然中生生則
無盡與道齊年内見九宮無英白元黃老運
神與兆精連知之長生大帝五篇雲章玉書
攝氣舉仙世人受誦則延壽長年尸解得道
形變升玄呼吸剛風乗駕六龍南和賜策青
帝給童此經微妙普度無窮一切天人莫不
受慶无量之福三界蒙惠上天所寳不傳下
世至士齎金寳效心盟天而傳輕泄漏慢殃
及九祖長役鬼官侍經五帝玉童玉女各二
十四人營衛神文保護受經者身
道言正月長齋誦詠是經佩服太微玉符召
東華真公齋滿之炁下入身中以生木火之
氣長生久視後天無窮七月長齋韻詠是經
佩服九仙玄籙召西靈真母陽色之氣下入
身中以生金土之氣長生久視後天無窮十
月長齋誦詠是經佩服玉帝長生寳符召北
方三氣君葛賢之氣下入身中以生水木之
炁長生久視後天無終八節之日誦詠是經
佩服大君久視之章召中黄帝君務猶之炁
下入身中以生火土之氣命得長生神朝玉
真魂神澄正萬氣長存不經苦惱身有光明
三界侍衛五帝司迎萬神朝禮名書上天功
滿徳就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊㝠有青龍白虎朱雀玄武
　獅子白鶴羅列左右日月照明洞煥室内
　項生圓象光十方如此分明宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
無上三十二天元始上帝至尊几前(畢)
　引炁三十二過東向誦經




元始無量度人上品妙經
　　　太微玉符



　　　九仙玄籙



　　　玉帝長生寳符



　　　土命人制木氣尅賊令長生久視




　　　金命人制火氣尅賊令長生久視





　　　水命人制土氣尅賊令長生久視



　　　木命人制金氣尅賊令長生久視


　　　火命人制水氣尅賊令長生久視



　　　大君久視之章





　右青書絳箔上火化之面東清水調服之
　取長生日忌上制下尅賊宜以開建日或
　春甲寅夏丙午秋辛酉冬壬子大吉佩用
　丹書青箔上服用丹書赤炁在齋九十日
　佩服致神仙長生久視大驗書符宻室勿
　以語人
　長生大帝君刻以丹金瓊鳳之簡封以玉
　帝長生之章藏南和瓊明帝阿九洞寳室
　之内劫盡一出以度縁骨宿名之士有此
　玉文不知祕道爲尸解仙佩服忌厭穢犯
　之考身
元始洞玄靈寳本章長生久視十回度人南
極隱韻離合自然浩虚眇玄恍惚精轉中變
化生无極諸天大梵妙氣祖劫綿綿玉霞結
山真明爲仙靈光煌煌絳阿碧巓上出九色
内列三便九室曲峙下流玄泉緑䆫金樓神
風回煙太和攝録雲書洞篇斑斑龍鱗落落
鳳紋宛轉流迹寶華委紛真元題象空無生
神神運無形氣貫如繩眇眇莽莽若亡若存
玄渾彌羅蘂宫嵳峩育嬰日池真粹潜施得
者長生勿失璇璣天珠浥液雲綱八闢轉紫
成青三真檢飭視表徹裹遐照千億翠影九
還洞陽孕丹黃父赭帔守魂久視見之萬年
金鎖玉關神虎衛門真毋奏香杳杳梵氣周
回十方中有度人不死之神中有南極長生
之君中有度世司馬大神中有好生韓君丈
人中有南上司命司録延夀益筭度厄尊神
長生久視無量度人今日校録諸天臨軒
東方無極生氣神王長生大聖無量度人
南方無極生精神王長生大聖無量度人
西方無極生液神王長生大聖無量度人
北方無極生道神王長生大聖無量度人
東北無極生化神王長生大聖無量度人
東南無極生質神王長生大聖無量度人
西南無極生識神王長生大聖無量度人
西北無極生妙神王長生大聖無量度人
上方無極生定神王長生大聖無量度人
下方無極生感神王長生大聖無量度人
十方至真長生久視神王長生度世無量大
神並乗四規八照之輿三氣九光之華洞皇
蒨粲之雲流霄浪霞之蓋雙虹之輪七絶之
節驂駕神虎紺鬃之龍前嘯金鶴齊唱後吹
玉律同音丹鳳青鸞嘯歌噰噰五老啓途羣
仙翼轅億乗萬騎浮空而來傾光回駕監真
度生諸天丞相南昌上宫韓司主録監生大
神執符把籙齊到帝前随所應度嚴校諸天
普告三界無極神郷泉曲之府北都羅酆三
官九府十二河源分別種民簡記善功授道
真氣佩籙希玄身得長生久視永年心感生
德神入太玄紫童内觀真境現前洞徹無極
仙道自然坐知休否得天中天大劫不爽萬
氣洪源性合光空騁雲泝煙元始符命時刻
昇遷還嬰録氣易形變仙適爾百齡有頃億
千制魔保舉度品南宫玉符受鍊仙化成真
生身受度劫劫長存隨劫輪轉與天齊年永
度三塗五苦八難超凌三界逍遥上清上清
之天天帝玉真無色之境梵行
　　　東方八天
　　道遠殊明天帝普斗元真
　　滄淵煥奕天帝婁乾至多
　　徳照清華天帝建朱覩謨
　　昌祐極宗天帝鈕俞詵喬
　　皓際預光天帝寳丘銘
　　鍊度無欲天帝覺杜容
　　晨光延祚天帝玉堵阿䆫
　　澄虚幽完天帝九曲上英
　　　南方八天
　　太微耀通天帝苟常貽先
　　太皇深華天帝洞無㝠施
　　慶煙鳳真天帝敕禁魔源
　　梵化炎虚天帝崿期祖強
　　露真應化天帝映留度仙
　　超玄紫宸天帝仲康霞
　　廣生妙神天帝麗光蘇
　　丹琳三華天帝祐閬宻音
　　　西方八天
　　皛真鼎貫天帝洪儀剛需
　　延永轉飛天帝率輅登虚
　　素華慶壽天帝月髻同渠
　　浩蘭安平天帝嶽汗騫敷
　　冲靈洞幽天帝求常卑寥
　　太玄鬱晨天帝竇勤巴方
　　玉景明逺天帝逸玄沖
　　合景九微天帝斷注王
　　　北方八天
　　韓司普監天帝神驛召魔
　　洞室曜靈天帝越部南
　　太極玄都天帝正治宗公
　　大寂玄清天帝長生丕明
　　髙虚梵寳天帝鄒儲靖竒
　　龍浮羽葆天帝宥單都孫
　　靈化抱淵天帝柳玄夜郷
　　樞光九華天帝延祐百靈
三十二天三十二帝諸天隱諱諸天隱名天
中空洞自然靈章諸天隱韻南上之音南上
之尊南上之神南上大君南上之靈九和十
合延命億齡神瞳内徹久視惟明長生道在
變化上清無量之奥深不可詳敷落神真普
度天人今日欣慶受度歷關諸天請滅死道
續命長生飛度五户入斗昇玄洞見無極渺
渺玉天瓊樓億壘金闕千門中有南極長生
大君戴寳披青御朱履玄執秉命籌爲兆添
年東斗度魂西斗制魄北斗鍊真南斗養神
中斗華蓋下蔭九元青帝護魂白帝侍魄赤
帝養炁黑帝通血黄帝中主萬神無越青天
元王玉文保真赤天元王丹符攝精白天元
王金籙命神黑天元王玄圖護身黄天元王
五老監真五天元王萬神之宗飛行鼓從緫
領仙兵遊行太空長生玉冊天帝檢封雲羅
錦帟萬舞鳴鍾碧堂突空繞九飛龍賜兆長
生規正方瞳坐察億程幽微宻通授號拱璧
位爲真公兆臣造玄普掃不祥巨獸吐毒髙
刁四張兵鋒前施真武侍旛天狼擲火威劔
揚煙敢有干試拒遏上真钁天前戮蒼舌後
刑黑天斬祅炎帝食精三官迅車北酆列部
不得容隱猛馬八征普告無窮萬神咸聽三
界五帝列言上清
太玄始分五老命神三元變化是爲真身口
吐紫氣纏絡天根化開五符萬有成形符爲
天根倏忽變真玉帝居室三景回明六合洞
房入玄出青瓊膏黃飴凝爲赤城金臺萬重
碧嶽千層下沸混海洪波杳㝠蒼龍九首火
帝七身蜿埏百里噴烟閃睛日月爲目氣如
奔雲甲錯黒頑護世保民負載𩴹是道真
形剛風石堅積陽爲天天上天下無幽無㝠
無形無影無極無窮溟涬大梵遼廓無光赤
明東昇元始育嬰至丙南陵朱光絳庭中有
大帝號長生君與天同生與天齊明鳳衣藻
裳青霞爲巾正坐洞宮保兆永存返照長樓
氣連玉京北斗覆已太一餔精視極幽朗奄
見神文五篇八素神虎龜章元氣流演三十
二天輪轉無色周回十方旋翼歷軫廻度五
常三十五分緫炁上元八景㝠合氣入玄玄
玄中授籙賜兆長生一瞬易劫久視萬年太
皇大君上帝髙真泛景流霄嘯詠洞經金光
旋激震響雲營圎曜攝氣八海洞清寶淵蔚
秀縟彩浮京千和萬合自然成真真中有神
長生大君無英公子白元尊神太一司命桃
康合延執符把籙保命生根上遊上清出入
華房八㝠之内細微之中下鎮人身泥丸絳
宫中理五氣混合百神十轉廻靈萬炁齊仙
仙道貴生無量度人長與生俱視極杳㝠上
開八門飛天法輪罪福禁戒宿命因縁普受
開度道化生身身得長生上聞諸天諸天之
上各有生門中有空洞謡歌之章諸仙靈篇
辭參髙真
　　　第一長生神仙南和真君飛空之音
我適飛輿遐造八荒空洞生風
玉音遼遼鳳軒崛起環山復水
紫金作宫蟠基六龍内有大君
金姿玉容儼坐紫雲絳衣剪虹
下觀兆人録紀善功㝠與化通
長生無終照覧十天騁霧浮空
左挾金真右扶玉童詠此洞章
神昇九重
　　　第二久視真妃瓊明玉符之章
明璣龍翹冠彼緑縝錦裾流雲
香車華軫南宫九門日惟月隱
時乗六淳金鸞玉衮夕眄龍山
芝田霞嶺天官捧策神使列請
書兆生籍鬱清涵景雙珠四規
宏視無影無極道君虛真寳名
梵氣回環玉符變形生兆神氣
青帝凝魂朱芒藴光八威煇煌
嚥以瓊泉龍低虎昻賜兆祕訣
晨風錦光
　　第三長生大帝君宮中太微神母歌曰
六星爛爛對臨天剛宮浮紫烟
玉翬昊蒼帝君丹袍瑶笏龍刀
三魂七魄竟井魁魒天嬰煒秀
嘯泛雲濤口吐赤文光纏景霄
六真夫人錦帳金韜迅風朱陵
鳳背鸞腰飲月咀日碧霜琅膏
玄芝萬株絳實殷桃授以長生
久視遊遨揖此晨暉仙露飴醪
變骨爲玉英歌此玄中豪
此三界之上瓊明天中飛空歌音音參洞章
誦之百遍名度南宮誦之千遍天帝保迎萬
遍道備飛昇太空過度三界位登仙公有聞
靈音仙王敬形敕制地祇侍衛送迎流火玉
眸自然入身身光如瞳洞照萬神長生神仙
道胎結嬰龍氣灌濯南極同盟親拜黄老口
受神文是謂無量普度無窮有祕上天文諸
天共所崇泄慢堕地獄禍及七祖翁
道言此二章並是長生大帝君及長生神王
隠祕之音皆是大梵之言非世上常辭言無
韻麗皆是長生久視永存大法隱祕其章故
謂玄奥難可尋詳上天所寳祕於玄都紫微
上宫依玄科四萬劫一傳若有至人齎金寳
傾心依舊格告盟十天然後而付焉
道書夫天地運度亦有否終日月五星亦有
虧盈至聖神人亦有休否未學之夫亦有疾
傷欲延生續命過度運㑹皆當祈叩長生大
帝君南極神王則命注玉檢名刋金格免過
三塗超濟八難凡有此災同氣皆當齊心修
齋六時行香十遍轉經福徳立降消諸不祥
無量之文普度無窮
道言夫學長生久視大法心契自然玄黙懷
道與造化㝠一誠通玉清而世患縈縻縁賞
未際或運當易骨五臓更生或神棲九宮鍊
華脫化或末學道淺仙品未充運應滅度身
經太隂雖長生久視大法未備見身功缺而
心洞無有神已長生骨肉未鍊臨過之時同
學至人爲其行香誦經十過以度生名如法
徑上南宮賜以生道隨其學功計日而得更
生轉輪不惑便得神仙
道言夫長生久視之法其禁至重或守心自
然玄契妙道或從師請法能致久生或隂營
衆徳功及羣靈天官列言得以永世或神觀
内洞徹見道根俯視二儀遐窺徃劫近若旦
夜宿命因縁善功業債如觀尋尺與造化爲
徒出生入死運用由己延日爲劫促劫爲日
千春爲朝萬劫爲夜長生久視卷舒在意則
非學道修誦所能或天禀特異氣質不凡如
天有神仙地有松栢人有耆艾皆靈成自然
聞道而得聞道而生不原於敎理別得天真
卓挺於世者也至若天地運終三辰失次四
時不調國境生災兵劫不息疫毒流行師友
命過亦當修齋行香誦詠此經夫齋戒誦經
功徳甚重上消天災保鎮帝王下禳毒害以
度兆民生死受頼其福難勝故曰無量普度
天人
道言凡有是經能爲天地帝主兆民行是功
徳有災之日發心修齋燒香誦經十過皆諸
天記名萬神侍衛右別至人尅得爲聖君金
闕之臣諸天記人功過毫分無失天中真王
亦保舉爾身得道者乃當洞明至言也
諸天中天大梵隱語無量音道君譔
長生大帝君靈書玉篇
　　　東方八天
　　明柯遜淳靜微樂惇幾研莬棊
　　純精杳紛韜祕幽諱交渾治崙
　　氣徹内返神嬰自存職熾嶼崵
　　偶銜丕容吟宂潜納寳粹温通
　　屈流地海頂遘繪同玉霐延和
　　仙鍊輔沖
　　　南方八天
　　玻回霞液凝降崿樓玄黃滋化
　　曲窊漕濛奎室虚光三宸皎昌
　　青白英元黄真火堂冏照東華
　　飲瀹粲張扶思舉龍軨車控翔
　　熒庚楠壇玄井護昆綱射激明
　　靈魔渾然
　　　西方八天
　　庭雲鬱披鋌瓊感機左池汩鳴
　　結英懽尸灌引天淵復運太微
　　眇私山玄恍命薰怡隂斗弼軀
　　異爽挾和赤章緑典道廓應施
　　合就匪緒忽辨意衡象肧先元
　　化華甦宣
　　　北方八天
　　獄酆都首影酪魂醜馥味音姦
　　籍官統祅龍委瀆谷米聿輪腠
　　此㖟宏出洞真和玖騭功衛子
　　壽頥煒觀呼徵大殺韓司詔候
　　移超隱峯黙彰離遘無號幙研
　　碧空浮遷
道言此諸天中大梵隱語無量之音舊文九
炁丈人染赤彪之獸流丹之液題書長生大
帝君南明之殿青環之𤩹空中出字皆廣長
一丈金氣鏤縷采明以紫寔丹入玄玄又入
丹丹玄起煙鬱勃上元題寫佩服誦習相傳
最上妙訣慎勿妄宣天真皇人昔書其文以
爲正音有知其音能齋而誦之者諸天皆遣
飛天神王下觀其身書其功勤上奏諸天萬
神朝禮地祇侍門太勲魔王保舉上仙道備
尅得遊行三界昇入金門此音無所不辟無
所不禳無所不度無所不成天真自然之音
也故誦之致飛天下觀上帝遥唱萬神朝禮
三界侍軒羣祅束首鬼精自亡琳琅振響十
方肅清河海靜黙山嶽吞煙萬靈振伏招集
羣仙天無氛穢地無祅塵㝠慧洞清大量玄
玄也


元始無量度人上品妙經卷之三十一
靈寳無量度人上品妙經卷之三十二黃二
　　　五行順治品
道言昔於玉虚大明天中九華寳光神瑞慶
土受元始度人五行順治妙品元始天尊當
說是經周廽十過以召十方始當詣座天真
大神上聖髙尊妙行真人上清五星真君無
鞅數衆乗空而來五色重光景雲四繞紅瓊
之軿紫琳之輅金輪轉轂日駕浮空羽箑連
霞金真警衛流虹交暎玉馬騰煙照徹碧虚
三日三夜七宸啓靈五斗順位璣𢖍停運山
嶽玄鎮天道開明華林薈彩長樓列觀接引
凌風金闕瑶亰無復髙下地敷寳砌色吐瓊
綿衆真侍座
元始天尊玄坐五雲浮黎冰玉金暎萬寳之
座與中天紫垣蒼華生徳萬壽道君丹華陽
徳萬福道君皓華正徳萬善道君玄華一德
萬生道君大華聖德萬順道君五方真元道
君元始開圖之後五氣乃分道祖攸同氣母
禀異將宣五行順治生化三界慈育萬彚之
道說經一遍諸天大聖同時稱善是時一國
男女宣行順教無有尅傷說經二遍四氣和
平時不失度說經三遍沖用太和景物長春
說經四遍騰氣均行人無衰薾說經五遍隂
陽調運疾病不生說經六遍羣生遂性萬字
咸寧說經七遍五星合明珠躔周軌說經八
遍甘露浮空靈芝鬱秀說經九遍天光下濟
泉曲開明說經十遍國被道化率土歸賔是
時一國是男是女莫不傾心皆受護度咸得
長生
道言是時元始天尊說經一遍東方無極無
量品蒼華九氣至真大聖無鞅之衆浮空而
至說經二遍南方無極無量品丹華三氣至
真大聖無鞅之衆浮空而至說經三遍西方
無極無量品皓華七氣至真大聖無鞅之衆
浮空而至說經四遍北方無極無量品玄華
五氣至真大聖無鞅之衆浮空而至說經五
遍東北無極無量品素華梵炁至真大聖無
鞅之衆浮空而至說經六遍東南無極無量
品碧華梵炁至真大聖無鞅之衆浮空而至
說經七遍西南無極無量品大華梵炁至真
大聖無鞅之衆浮空而至說經八遍西北無
極無量品寳華梵炁至真大聖無鞅之衆浮
空而至說經九遍上方無極無量品紫華一
炁至真大聖無鞅之衆浮空而至說經十遍
下方無極無量品黄華一十二氣至真大聖
無鞅之衆浮空而至十遍周竟十方無極至
真大聖一時同至一國男女傾心歸仰來者
侍側圍繞咸欲欣聞元始天尊召集五元道
君敷演五行順治長生之法物無夭傷永絶
刑禍普天稱慶劫劫隆平於是元始變身示
現天座髙遠大如蕭臺翠光層劫以億爲仞
元始聖體巍巍瑩如寳山十方華林同蔭若
蓋金色洞燿徧照無極元始登引天真大神
上聖髙尊妙行真人五元道君十方無極至
真大聖無鞅數衆俱升玄座天人仰看一一
天真住一天界瓊欄藻井金闕琅軒無不備
足說法之聲億衆如一心心相通法音無問
同時說法無有違逆比之流泉傾瀉妙意一
切衆生各各了知金木水火土五行之氣自
相順治本無刑尅雖有勝復鬱拂之變斟酌
天倪以生和氣五行混同升降合徳五氣調
平三界泰定及於人物一切生身三元搆精
五行結秀順治不逆沖徳滋神虚含道真凝
如珠玉大若彈丸光華鮮灼太空有象是時
天人一切衆生以順治故斷絶死道諸惡不
生大業宿𡨚一時頓息地獄衆苦猛火洋銅
變成青蓮九幽北都爲安樂國以五行順治
則萬物化生三界靈仙一切種民悉無罪越
諸天遥唱萬神設禮一國之境如懸冰玉及
似寳珠表裹明徹略無浮翳以及纎塵元始
即於玄座所現之境說經都竟衆真監度以
授於我當此之時喜慶難言諸天復位倏欻
之間寂無遺響是時天人遇值經法普得濟
度全其本年無有中傷傾土歸仰咸行順心
順道順徳順善順法順真順明順生順神順
化言無悖異口無惡聲齊同慈愛異骨成親
國安民豐欣樂太平經始出教一國以道預
有至心宗奉禮敬皆得度世
道言元始天尊說經中所言並是諸天上帝
内名玄道順福五行不尅全物之隱音亦是
五元道君内諱混交五氣之隱名也非世之
常辭上聖已成真人通玄究微能悉其章誦
之十過諸天順度萬物生榮天潢隨流氣無
鬱藹山安海鎮六天運明三辰駐照九道齊
并羣魔鬼精歸道成人白骨屍骼順治更生
至學之士誦之十過則五行聚精三田結嬰
人無中傷壽與天登所以爾者學士誦詠是
經召命五星順應和樂六腑安寧穢氣消亡
心感洞真以制十方法施天靈天人皈依灾
害不生可伏御地祇束縳魔靈却死留形輕
誦此章身則被殃供養尊禮門戸興隆世也
昌熾與善因縁萬灾不干神明護門斯經尊
妙獨歩玉京度人無量爲萬道之宗巍巍大
範德難可勝
道言凡誦是經十過諸天齊到五星真君五
方大神悉降其所三辰在人身命或凌犯勃
蝕伏逆爲灾使世生民運爲不遂理務乖違
宜齋戒誦經五星合度五行順治灾害消弭
億曽萬祖幽魂苦爽皆即受度上升朱宮格
皆九年受化更生得爲貴人而好學至經功
滿徳就皆得神仙飛升金闕遊宴玉京也上
學之士修誦是經五星旋行囬而不轉三宮
填滿自然得真皆即受度飛升南宮世人受
誦則天輪順次一十二宮不相違錯運過限
臨氣超候接周徧宛協身無殃咎真氣内結
邪癘不干延壽長年後皆得作尸解之道魂
神暫滅不經地獄即得返形遊行太空此經
微妙普度無窮一切天人莫不受慶無量之
福生死蒙惠上天所寳不傳下世至士齎金
寳效心盟天而傳輕泄漏慢殃及九祖長役
鬼官侍經五帝玉童玉女各二十四人營衛
神文保護受經者身
道言正月長齋誦詠是經五行順治春氣遂
生萬物秀成胎卵化濕就形無隕自然通神
上世亡魂斷地逮役座上南宮七月長齋誦
詠是經五行順治秋氣遂成萬類堅革就養
燕寧金真入骨身得神仙諸天書名黄籙白
簡削死上生十月長齋誦詠是經五行順治
冬氣剛凝萬物歸根陽氣潜形太一復位帝
主道興五星聚中聖徳日新四海澄波六氣
和平臣民康樂億載太平壽等天地日月無
傾兵消疫散時清徳盈爲國王帝主君臣父
子安鎮國祚保天長存世世不絶常爲人君
安鎮其方民稱太平八節之日誦詠是經五
行順治十方齊營真氣周流時化自然所作
皆成内功克備得爲九宫真人本命之日誦
詠是經五行順治灾害不經三刑六害劫耗
傷驚星光暎身仙道自生魂神澄正萬氣長
存不經苦惱身有光明三界侍衛五帝司迎
萬神朝禮名書上天功滿徳就飛升上清
　道言行道之日皆當香湯沐浴齋戒入室
　東向叩齒三十二通上聞三十二夭心拜
　三十二過閉目靜思身坐青黄白三色雲
　氣之中内外蓊㝠五星在頭光氣纏繞青
　龍白虎朱雀玄武獅子白鶴羅列左右日
　月照明洞煥室内項生圓象光映十方如
　此分明宻祝曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前(畢)
　引炁三十二過東向誦經

元始無量度人上品妙經
元始洞玄靈寳本章五行順治真化度人百
魔隱韻離合自然大無元㝠杳寂無真空極
生神真炁神存兩半同升隂陽始分黑白二
物爲天之尊中黄爲土四氣潜形赤明開圖
乃有五星熒熒列位道之淵靈太空真土鎮
徳自名鎮之父母甲己爲源絪緼相求土形
乃生乙庚合氣土乃孕金金徳神武承天之
根金液化水丙君辛臣水性潤下金土感化
句芒吐緑青芽起雲雲回上清癸魄戊魂日
月含育赤精揚煙煙息體合氣歸返真神化
無門無門爲空空爲土公九還七返至道之
崇是曰五行順治而通陽順則福隂逆爲凶
順治五行惟帝之亨萬天凝粹浩劫乂寧五
行尅伏鬱拂差勝自非通神不知至聖土爲
中主五劫氣彊木來尅之非謂勝制欲其順
昌木極金犯金勝火流火炎水濟凡此皆爲
尅伏世之鄙愚不悟天道貴其中順惟其平
調爲帝之徳順治無偏玄之又玄至寳順生
礫石迊成瓊臺玉闕金樓碧城鬱羅䔥臺玉
山上亰上極无上大羅玉清若亡若存隨意
而營浩浩梵氣瀰漫無形中有大帝三清之
君中有九老仙都之真中有黄元九素大神
中有白元皓空之君中有太玄五靈洞微之
神中有青華九仙丈人中有赤書紫文之君
中有太皇萬福順治元化延壽度厄尊神今
日校録諸天臨軒
東方無極青帝木真神王長生大聖無量度
人
南方無極赤帝火真神王長生大聖無量度
人
西方無極白帝金真神王長生大聖無量度
人
北方無極黑帝水真神王長生大聖無量度
人
東北無極大帝玄女神王長生大聖無量度
人
東南無極大帝赤子神王長生大聖無量度
人
西南無極黄帝土真神王長生大聖無量度
人
西北無極大帝天姥神王長生大聖無量度
人
上方無極真帝玄父神王長生大聖無量度
人
下方無極元帝道母神王長生大聖無量度
人
十方至真飛天神王長生度世無量大神並
乗紫霞流精之輦太微金明五真混變無極
之駕素麟丹鳳青鸞黄獸萬福之騎天仙扈
從七億萬人執持雙珠月明白羽玄干冠帶
九氣三辰之華九歌陽音八素隂唱嘯歌噰
噰五老啓途羣仙翼轅億乗萬騎浮空而來
傾光廽駕順治化生諸天丞相南昌上宮韓
司主録監生大神五帝司馬感生元君執籙
把籍齊到帝前隨所應度循運諸天却逆除
暴調元五精水火不尅萬物悉全天人鬼神
順道變仙順爲臣子忠孝徳先忠感玉帝孝
徹太玄隂陽和等三官列言人神感恱品彚
駢繁下極幽都北山河源㝠類苦爽時刻升
遷以順得生仙化成人生身受度劫劫長存
隨劫輪轉與天齊年永度三塗五苦八難超
凌三界逍遥上清上清之天天帝玉真無色
之境梵行
　　　東方八天
　　運智正除天帝玉覺覩月
　　洞霞寂夷天帝醜鑒元期
　　彰直元通天帝馘妄理真
　　照效清池天帝苦勤寥
　　昌景仁政天帝吉義安
　　蹈登煥夷天帝長肱正基
　　崇譽炎常天帝整真微晞
　　玉真髙聖天帝道極元凝
　　　南方八天
　　艶靜淵映天帝胡尤琛
　　神郷緫樞天帝勾龍師存
　　述理精玄天帝石嶽正璘
　　火度化周天帝選妙資忱
　　魔治宛靈天帝兆勤洞豪
　　逸婁冲璩天帝彊鹿皓蘇
　　赤奪摽秀天帝祈東偃名
　　太極順皇天帝蕪軒董玄
　　　西方八天
　　仇圖蔚育天帝爍陀郗明
　　覩燿真妙天帝祚莊堂
　　梵度明瑶天帝宗燿頓康
　　抱正斗機天帝斬伐魔凶
　　辨伏安道天帝嗣康監生
　　素明洞虚天帝惠施部慈
　　華都燿明天帝雞樞婁侖
　　要玄大皓天帝皛絶神環
　　　北方八天
　　神府公符天帝宿隂城
　　梵章紫皇天帝越平延
　　龍猷轄洞天帝火旦𤓁焮
　　僊平清修天帝玉素真華
　　混合妙真天帝抱光紫煇
　　玄璘統儀天帝時承道生
　　㝠度弘嘉天帝杳曲玄嶼
　　澄漢洞浮天帝中極幽微
三十二天二十二帝諸天隱諱諸天隱名天
中空洞自然靈章順治五星不有遲留伏藏
悖逆道氣左回逆犯者追使氣循軌由正相
生交養萬彚與帝同榮無敢夭傷秀實華精
一萬九千四百二十一種穀果蔬畜五行順
生食者長年不作疾癘自致神仙此文隱諱
知者不言悟真識玄玉書明宣諸天隱韻無
有尅勝戰爭違忤干凌五星之分協和致福
帝主萬年正氣殄滅祅怪凶害永捐順治之
音順治之尊順治之神順治之魔順治之靈
二景六合順躔上清紫微布氣招揺列星太
和沖盈金木同形水火爲一土徳共并殺害
怒闘以順得平無量之奥深不可詳敷落神
真普度天人令日欣慶受度歷關諸天請滅
遲伏留逆勃蝕之氣斬絶祅根順度五常真
流太玄五帝轉樞經緯天門東斗延生西斗
合氣北斗養胎南斗行勢中斗受形三界福
凝青帝樂金白帝同木赤帝運水黑帝助火
黄帝含虚五行協佐敢有惡逆不順道者戮
以風火青天真王治木之鬼赤天真王斬火
之賊白天真王斷金之邪黑天真王滅水之
怪黄天真王伏土之殃五帝真王萬神之宗
飛行鼓從緫領神兵麾幢鼓節遊觀太空自
號赫奕諸天齊功上天度人嚴攝祅凶木氣
逆土土制水窮水藏火精火鍊金鎔金還尅
本相迭爲凶五帝握符五星御龍循繞靈綱
使氣和同五行順治不有尅傷天人協道萬
物煇昌自然長生時化明雍天地正輪六精
允隆萬氣無愆聖運無窮萬神咸聽三界五
帝列言上清
龍漢延康真道惟常恍愡無形初不隱彰元
晶廓如混氣華芒赤黑潜孕五氣乃光方域
定位東西擊攘形勢相乗或柔或剛金木爭
戰龍虎騰驤隂制於陽陽薄於隂凌奪無期
氣與神傷元始行道五星尊王善爲陽順惡
爲凶戕正真御樞中極命神順以治化化開
玉亰晃燦玄臺碧落維天天上天下無幽無
㝠無形無影無極無窮赤明開圖運度順行
元始安鎮瓊篆玉文流雲翥鳳元氣道根保
制劫運使天長存梵炁彌羅萬範開張元綱
流演三十二天輪轉無色周回十方旋斗歷
箕回度五常三十五分緫氣上元是謂順行
不犯神綱綱以制氣進退所將好生協從輪
無蹶張順道偶和和宻而淵八景㝠合氣入
玄玄玄中太皇上帝髙真泛景璇圖敷落洞
章赤書五篇制斷不祥經緯得緒三界福堂
帝徳體循紫庭聮芳雲宅玉靜日闕金璫皇
皇寳華空洞自然千和萬合五政成真真中
有神長生大君無英木帝白元金神太一治
土司命火尊桃康合延水祖大溟執符把籙
保命生根上遊上清出入華房八景之内細
微之中下鎮人身泥丸絳宮中理五氣混合
百神十轉回靈萬氣齊仙仙道貴生無量度
人上通玄門飛天法輪順治命延罪福禁戒
宿命因縁普受開度飛魂生身身得受生上
聞諸天諸天之上各有生門中有空洞謡歌
之章五真靈篇辭參髙真
　　　第一五星真君紫微定位飛空之音
太空無邊道體自然㝠漠匪迹
混洞之先恍惚中物至精不遷
升隂降陽元氣綿綿氣從何生
太虚發煙晶明在胎神氣淵泉
三五既名七九相連氣分方畔
水火變生彊弱剛柔道功無全
根角有來落落在天生化由之
悟則神仙五行共濟五賊爲縁
水火金木中土天關尅制則鬱
氣變成姦不動則平化力無傳
歌此靈音泛駕翩翩
　　　第二五星真君順治五氣招玄之章
金光在東炎炎寳龍西靈授符
南山起雷黄旗翻翻環拱太微
履道無爽真氣所歸錦輿琅軒
金馬玉鞭吾何狩之周流八騫
事君事父順忠孝先道妙在兹
祕不可傳上輔帝臺出爲徳宣
吾道正明光揚九天生植和澤
造化匪艱布于天道灌氣廵環
庶品孳育各用其元光亘上下
萬氣同仙内福三界外洞人玄
天順明清地順咸寧人順胎丹
重閬胞扄出生無死徹視通靈
神變入空驂駕九龍慶燿流彩
五老命封玉策絳章左嘯華童
右扶太真流金火風順行祕道
萬帝唱恭五行返一非有無中
　　　第三五星真君順治運度大霞歌曰
天市層垣列燿猶肆我執玉書
赤文大字刻寳光門瓊館北軒
星國萬里仙民軿繁中有帝皇
絳闕紫煙雲盈我居光浮我廬
隂陽二景瑶琳珮珠亹亹其行
五色自生遲伏留逆順徳無爭
以順事帝動如符契以順事天
得道自然以順生化神功綿綿
氣合太無結録寳圖五篇玉文
廻旋帝車帝車在東仁化普從
大標經西攙槍協齊順道爲治
神造希夷我位上王炯炯其方
善惡不遺徳之所臧順爲聖徳
萬方作則不順天運變爲五賊
道幾無形杳杳元精生化無窮
螭迹彫瓊雲萌紫素咽服玉精
目視三素倏忽變通神母玄父
日月曈曨
此三界之上飛空之中五星真君順治五行
至妙之音音參洞章誦之百遍名度南宮誦
之千遍五帝保迎萬遍道備飛升太空過度
三界位登仙翁有聞靈音萬神敬形敕制地
祇侍衛送迎抜岀地戸五苦八難七祖升遷
永離鬼官魂度朱陵受鍊更生是謂無量普
度無窮有祕上天文諸天共所崇泄慢墮地
獄禍及七祖翁
道言此二章並是諸天上帝及五方真元道
君至靈隱祕之音皆是大梵之言非世上常
辭回度順綱使流演得宜逺諸災殃降致和
氣福如太倉故謂玄奥難可尋詳上天所寳
祕於玄都紫微上宫依玄科四萬劫一傳若
有至人齎金寳質心依舊格告盟十天然後
而付焉
道言夫五行順治則萬物有宗隂陽至和三
界歡樂天人長年無夭折尅傷之患若氣化
失次星度迭軌刑殺制勝竟不休息則天地
運度亦有否終日月五星亦有虧盈至聖神
人亦有休否末學之夫亦有疾傷以其五行
之氣不以順道則天人怒而不喜人鬼凶而
不吉凡有此災同氣皆當齊心修齋六時行
香十遍轉經福徳立降消諸不祥無量之文
普度無窮
道言夫世人生命限臨滯厄運即相須水火
交錯數歸滅亡氣索命終以五行刑尅併於
絶地故也不知身壊物弊而真神本元之主
道之至精未常滅也五行逆次則天地終極
或末學道淺仙品未充運應滅度身經太隂
臨過之時同學至人爲其行香誦經十過以
度屍形如法魂神徑上南宮隨其學功計日
而得更生轉輪不惑便得神仙
道言五星凌犯不順治其道上爲天灾下爲
地禍中爲人患天地運終星宿錯度日月失
昏四時失度隂陽不調不順於天也山摧地
震水湧泉涸獸食人民蝗䑕害稼䧟没注決
風火迸出壓溺倒裂不順於地也國境生災
兵革興作疫毒流行兆民死傷師友命過鬼
出爲祟不順於人也五行失順則物真能治
欲使順道自然天下安謐者皆當修齋敷露
五方真文立壇奉幣以告五帝行香誦經夫
齋戒誦經功徳甚重上消天災保鎮帝王下
禳毒害以度兆民生死受頼其福難勝故曰
無量普度天人
道言凡有是經能爲天地帝主兆民行是功
徳有災之日發心修齋焼香誦經十過皆諸
天記名萬神侍衛右別至人克得爲聖君金
闕之臣諸天記人功過豪分無失天中真王
亦保舉爾身得道者乃當洞明至言也
諸天中大梵隱語無量音道君撰
元始靈書五行順治玉篇
　　　東方八天
　　神屢易圖玉遇山回子王七覺
　　輔波𠎣深旦烈靜卒江梗呼迎
　　寳煙披澤始栗備身閱碩彊偃
　　辨卑羅蜜魯輦息家處檀移心
　　魔詠枝河究屈張平蘭球珠忽
　　离龍梵隂
　　　南方八天
　　太玄混微斗著轉華移盈曲禄
　　報該無涯念蕩董頥救明演徙
　　極深光總九揺契逺露㦸韓司
　　洎詵招西飛玉投檢瓊籌泛芽
　　丹明希沈長幾嶧訛騫傳良滌
　　房覩迎陀
　　　西方八天
　　音混真隅柳寂鎮鋪義殿洪護
　　遘健錫無仗𠆸亟丑月羅雲奔
　　部茫哆參王中玄臺元洞惡奕
　　靈童爓浮祥寧寔賈靈提丁謀
　　勤玄樂明燿雄傳孤梵明皇景
　　豐嬉並元
　　　北方八天
　　太玄宛室旗正亭白沈酬幾澄
　　貴真奚名廓定逸革樞靈愬𦅌
　　韶庭湄濩醜那奕升宿嶽林曆
　　道混魔亰罔被淵宻龍固迷縁
　　太隂九靈魔微朝徵神瑛沙蘭
　　韞諸仙盟
道言此諸天中大梵隱語無量之音舊文紫
筆題璇璣之門以東方八天第一第二第三
字正天分度丹書龍臺玉山中閣以南方第
六天第四第七字使五行順治氣不害逆三
華太玄碧落之文刻紀中斗𩵄宫司空之庭
以西方第三天第五第七字第四天第一第
八字以斬祅芒犯害順行之軌黄道之前爲
𧕏之者使水火不尅正氣和寧帝道皇極吉
昌薈延大素録簡之筆著文斗箕東北龍毋
之山鳴鼓之樓真靈瑶闕譙都之上以北方
第二天第三天第四字第八天第一第四第
七字以斷却五行不循星車失度差躔之氣
使五行順治降福人天爲百靈所仰萬神所
遵字皆廣長一丈八角垂芒方廣如印天真
皇人昔書其文布於八天十方上下以爲正
音有知其音能齋而誦之者諸天皆遣飛天
神王下觀其身書其功勤上奏諸天萬神朝
禮地祇侍門大勲魔王保舉上真道備克得
遊行三界升入金門
此音出空洞之中太和沖杳之氣結成正音
五行刑害不順行度失治禍及民者鼓其音
而禳之天垂甘露地生神芝金寳開泄符瑞
自生無所不辟無所不禳無所不度無所不
成天真自然之音也故誦之致飛天下觀上
帝遥唱萬神朝禮三界侍軒羣祅束首鬼精
自亡琳琅振響十方肅清河海靜黙山嶽吞
煙萬靈振伏招集羣仙天無氛穢地無祅塵
㝠慧洞清大量玄玄也


元始無量度人上品妙經卷之三十二
靈寶無量度人上品妙經卷之三十三黃三
　　　五方正氣品
道言昔於始青天中太明混洞上宫寳華靈
闕無爲大慈廣生玄妙虚清道境上干浮光
元化混沌九微八關俯跨碧落太空星輪景
燿之精中有真王號舍運樞道力自然功位
髙玄中有妙寳神山連延天内有五方天尊
紫霄光明飛霞之闕官將百萬民衆千億壽
無窮期氣如長春雜萬花色以爲光明瑶海
朱鬐緑斑之龍常御九真玄玉之輅以奉玉
帝此天五方正氣所生五行之精順天常道
不爲囚尅是謂真一元氣萬物之宗爲瑞爲
寳非如隂陽交爭之氣生合離殺長育虧殘
而無常也元皇大慈化此真境五方天尊間
居寳座吹嘘正氣採嚥華根流波逺蔭逮於
天界天得正氣圎蓋不傾地得正氣海嶽平
寧帝得正氣道運太平人得正氣爲世賢良
慕道求仙上輔正化無所不真元始天尊當
說是經周廽十過先向五方召命五方天尊
東方九神太洞玉真天尊南方三華上極丹
光天尊西方五明太真金燿天尊北方一真
洞隂寳鏡天尊中央瓊華黃景微妙天尊五
方天尊敬奉玄旨泛駕黄輿丹靈之輦三素
飛雲龍鶴羽葆仙官執典天騶啓途來如迅
風流鈴煥落雷火燿天十方無極世界悉皆
震動一切天人咸知元始召命五方道主願
聞真一之氣無等上妙大法五方天尊稽首
作禮元始垂眄俯視以召十方始當詣座天
真大神上聖髙尊妙行真人無鞅數衆乗空
而來明燿流暉玉輿虹輪彩霧蔽空靈光靄
華神煙宻羅寳雲疊霞風煙澄息和氣彌羅
土化堅剛湛如金魄衆真侍座
元始天尊玄坐空浮天闕雲山妙光瓊臺之
上說經一遍諸天大聖同時稱善是時一國
男女初受真道靈慧虚通說經二遍心契妙
微永無湮沉說經三遍五方正氣灌育華根
說經四遍玄光流景映燿身形說經五遍赤
書玉綱纏塞死關說經六遍福被普天慶瑞
咸臻說經七遍四氣調和萬物豐昌說經八
遍品彚生成保固無殃說經九遍邪精滅根
魔害不行說經十遍老復壯盛少者永延是
時一國是男是女莫不傾心皆受護度咸得
長生
道言是時元始天尊說經一遍東方無極無
量品蒼精正氣至真大神無鞅之衆浮空而
至說經二遍南方無極無量品丹精正氣至
真大神無鞅之衆浮空而至說經三遍西方
無極無量品皛精正氣至真大神無鞅之衆
浮空而至說經四遍北方無極無量品紫精
正氣至真大神無鞅之衆浮空而至說經五
遍東北無極無量品鎮精正氣至真大神無
鞅之衆浮空而至說經六遍東南無極無量
品炎精正氣至真大神無鞅之衆浮空而至
說經七遍西南無極無量品華精正氣至真
大神無鞅之衆浮空而至說經八遍西北無
極無量品玄精正氣至真大神無鞅之衆浮
空而至說經九遍上方無極無量品虚精正
氣至真大神無鞅之衆浮空而至說經十遍
下方無極無量品幽精正氣至真大神無鞅
之衆浮空而至十遍周竟十方無極天真大
神一時同至一國男女凝瞻元始與五方天
尊妙極玄微見大神變九色光明遍照十方
世界一切國土即各相謂共目𢹂率齎持妙
香珍寳竒花天衣旛蓋自十方來舉此種種
珍竒妙供陳於天尊座前徘徊宛轉化成寳
蓋百億珠玉百億結綬百億繒綵百億紋繡
百億神竒百億光景遍於諸天所有世界如
是男官女衆咸皆敬禮仰聽元始天尊宣揚
靈寳大法無量度人五方正氣之道瞻望聖
顔一心歸依爾時五方天尊五老上帝侍立
元始天尊法座之側元始天尊舉身正衣良
久復坐於是紫金神光從面門出此光暉燿
與諸光明如相經緯縱橫微妙萬種華炫一
一天人不由心目外見天尊安如寳山内見
己身三一九宮諸境玄府光氣無極自下徹
上自上徹下從東達西從西達東交射灌激
聖變神化難可比倫元始告大衆曰今當度
人說五方正氣護生萬有之法得吾正氣皆
證妙道爲諸天仙真十方之聖利益世界演
說大法使諸天衆生聞道藴奥五方天尊環
繞寳座各放大光暉燿世界猶如千日照徹
諸天九萬億土天人宮殿帝王臺觀與光所
照森然俱見無有隔碍是時諸天各於光中
顯示正氣大道自然凝化相狀近可指矚天
於光中各有玉書五篇真文炳煥張布屈曲
飛動鎮召禳制普天安寧東方正氣晨光九
羅素景徘徊碧壘鬱霞南方正氣紫雲沓煙
朱丹三精生化億千西方正氣明石太素光
芒凝化非煙非霧北方正氣玄闕飛精雙皇
太微包羅玉清中央正氣上玄寳洞妙變盤
結化成龍鳳五方正氣無量形相懸在太虚
之中各飛瑞光灌元始燿明火玉如意之上
迤邐盤帀五色混成大如朗日通含五方所
見物象元始登引五方天尊天真大神上聖
髙尊妙行真人十方無極至真大神無鞅之
衆俱入五色混成圓光之内說經都竟衆真
監度以授於我當此之時喜慶難言法事粗
悉諸天復位倏歘之間寂無遺響是時天人
遇值經法各受正氣道心開悟見生化門知
道宗祖普得濟度全其本年年極數窮升入
太空脫離生死與正氣俱存示身千億變化
空常靜而爲虚動而爲形普應十方道同列
聖識心如幻無作無爲普濟萬生永斷輪轉
有形安泰愛利俱忘正氣入身與化㝠一離
諸疑網習染解脫飛形太虚爲天種民言無
華綺口無惡聲齊同慈愛異骨成親國安民
豐欣樂太平經始出教一國以道預有至心
宗奉禮敬皆得度世
道言元始天尊說經中所言並是諸天至尊
五方正氣内名隱韻之音亦是三寳皇君丈
人内諱百靈之隱名也非世之常辭上聖已
成真人通玄究微能悉其章誦之十過召致
五方正真之神化鍊結節靈感胎真東方正
氣爲英明文華清淨儀矩髙賢仁恕仙真之
應於物爲寳玉魂竒珍禽瑞獸希世之祥南
方正氣爲明慧禮制辯哲爽越命令布政輔
弼尊神之應於物爲丹華工麗艶妍色雘經
畫之事西方正氣爲義決剛別堅正果敢介
守敕法大神尊官之應於物爲介甲金石牢
革牙角防鈴兵刑之象北方正氣爲敏贍智
數機謀變通玄化爲真毋后太一隱靈之應
於物爲修蛇玄黮委曲怪異伏藏鬼神之符
中央正氣爲尊徳祕道寛厚博容廣大碩學
輔化帝王君主崇髙神聖之應於物爲沖融
柔順坎下盈滿逺隆甘和之驗遇正氣者上
爲帝仙中爲宰牧下爲賢德爲長生爲吉祥
爲福慶故誦詠此經諸天齊唱萬帝設禮正
氣來集淵澄嶽靜日月合照璇璣歷天魔爽
喪壞屍骨還生至學之士誦之十過則五帝
侍衛三界稽首正氣臨斗鬼祅滅形濟度垂
死絶而得生所以爾者學士思神致真坐招
正氣生命遇之則貴極仙真召制十方與天
爲一五氣齊靈中粹發華福德自生輕誦此
經身則被殃供養尊禮門户興隆世世昌熾
與善因縁萬災不干神明護門斯經尊妙獨
歩玉京度人無量爲萬道之宗巍巍大範徳
難可勝
道言凡誦是經十過五方真氣齊到以之治
身則仙化長生使丹靈氣備以之生物則堅
大瑞美煥偉靈異以之治人則明譽公端凛
然超舉以之通鬼神則億曾萬祖幽魂苦爽
皆即受度上升朱宫正氣所挺五方同真格
皆九年受化更生得爲貴人而好學至經功
滿德就皆得神仙飛昇金闕遊宴玉京也上
學之士修誦是經五方正氣入身愚變爲智
俗化爲賢賢則得道道成而仙爲聖爲神氣
之正也爲祅爲孽氣之邪也皆即受度飛升
南宮世人受誦五方天尊正氣之光照其真
形則延壽長年後皆得作尸解之道魂神暫
滅不經地獄即得返形遊行太空此經微妙
普度無窮一切天人莫不受慶無量之福生
死蒙惠上天所寳不傳下世至士齎金寳效
心盟天而傳輕泄漏慢殃及九祖長役鬼官
侍經五帝玉童玉女各二十四人營衛神文
保護受經者身
道言正月長齋誦詠是經五方天尊登玉寳
青華之闕布行五方正氣治化三界爲上世
亡魂斷地逮役度上南宮七月長齋誦詠是
經五方天尊登朱陵丹華之闕布行五方正
氣治化三界身得神仙諸天書名黄籙白簡
削死上生十月長齋誦詠是經五方天尊登
紫雲瓊圖玄真之闕布行五方正氣治化三
界爲國土帝主安鎮國祚保天長存世世不
絶常爲人君安鎮其方民稱太平八節之日
誦詠是經五方正氣周回八方還朝帝一化
生萬靈得爲九宮真人本命之日誦詠是經
五老上帝下鎮五臓五方天尊口吐正氣入
兆命宮絳府泥丸真道自然魂神澄正萬炁
長存不經苦惱身有光明三界侍衛五帝司
迎萬神朝禮名書上天功滿徳就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊㝠五方真氣繞絡身形光
　明洞燿有青龍白虎朱雀玄武獅子白鶴
　羅列左右日月照明洞煥室内項生圎象
　光映十方如此分明宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前(畢)
　引炁三十二過東向誦經

元始無量度人上品妙經
元始洞玄靈寳本章五方正氣十廽度人諸
天隠韻離合自然玄漠無垠妙氣生根沓如
紫煙分爲三華玉清離便大有纏羅升過玄
門盤結浮沉天元正道化爲玄亰隂抱至陽
陽合其真隂陽會化玄生其神神化爲氣氣
化爲靈化無體狀至用圎成發生之氣髙祕
黄庭神池絳淵色凝嬰丹旋轉浮遊上下無
方黄老潜養道體居常東青西素南赤北玄
中有寳皇正氣自然五方之神神運綿綿巡
環周流雷動雲奔五帝授符五老合魂天光
無象太朴混淪英芒晃燿靈液其滂物得之
生鬼得之靈神得之明人得之仙天得之清
地得之寧上分三界下列九泉風動虚清變
化行天希夷正氣皇道開宣肇自天真幽微
之君玉冠錦䙱碧鳳飛裙乗駕九龍役御千
官布行正氣運植五方沖氣所鍾爲仙爲靈
時爲尊賢用宏紀綱以之授形爲物之英悉
感正氣變化神真至真無形大象流精眇眇
劫仞若亡若存琨琛麗房琪蘤妙庭紫戸玄
關森羅浮霐五暈正氣周回十方中有太上
三素之君中有上聖清毋之神中有太微玉
帝之尊中有胎元帝一之君中有道徳五方
丈人中有主録主籍主生主化主變玄道尊
神廽氣儲正無量度人今日校録諸天臨軒
東方無極飛天正氣神王長生大聖無量度
人
南方無極飛天正氣神王長生大聖無量度
人
西方無極飛天正氣神王長生大聖無量度
人
北方無極飛天正氣神王長生大聖無量度
人
東北無極飛天正氣神王長生大聖無量度
人
東南無極飛天正氣神王長生大聖無量度
人
西南無極飛天正氣神王長生大聖無量度
人
西北無極飛天正氣神王長生大聖無量度
人
上方無極飛天正氣神王長生大聖無量度
人
下方無極飛天正氣神王長生大聖無量度
人
十方至真飛天正氣神王長生度世無量大
神並乗化真九光丹輪之輿炎飊紫霞神虚
之輦彤彩燿光百神之蓋五精天徳大力之
幢驂駕朱虯玉龍建萬天十華之節洞神招
真之旛神獸夔龍悲鳴躑躅青鳳紫鸞翔騰
飛翥前詠八素九陽之歌後吹六籥虚生之
曲神虎钁天奔躍辟邪五老啓塗羣仙翼轅
億乗萬騎浮空而來傾光回駕正氣度生中
皇内弼元斗右宮紫垣太極妙通大神攝氣
監真合㑹髙玄徘徊升降周歷虚圓敷告八
㝠幽微之關上極玉羅太空靈尊下該九壘
洞淵之源運道正氣鍊化神仙五方大神玉
司之官施生布養法道而行變凡入聖易骨
超騰恍惚通感大混帝門北都寒池部衛形
魂氣聚神生命出自然挺植正氣度品南宮
死魂受鍊仙化成人生身受度劫劫長存隨
劫輪轉與天齊年永度三塗五苦八難超凌
三界逍遥上清上清之天天帝妙和無色之
境梵行
　此爲五方正氣之天從角宿一度一杪半
　起經五星之分流演同法正行黄道不犯
　傍綱上禀皇極専行正氣四方各有二天
　配屬中央土位土無正形各居四方同㑹
　於正五方施化爲造物之主得其正氣決
　爲髙真
　　東方八天
　　定都越玄天帝辟除正虚
　　輅宜脩皇天帝伯上騎東
　　梁无書元天帝覺披言鐫
　　抑麗古常天帝蹈寂樞楊
　　𡵨森著天帝查无運沖
　　九竒蒼丘天帝律允師期
　　弼皇教宗天帝彊畢伺孕
　　皓㝠都源天帝真抱隷昌
　　　南方八天
　　燿機鄙瑶天帝球提振生
　　炎明升微天帝祖正宜先
　　飊麗正神天帝紐澄玞
　　洞沖璟降天帝拯漙施隆
　　萌華鏡羽天帝辯帝荼延
　　路瑾蕭宮天帝嶽樞兆玄
　　理禁宗明天帝護巴㝠离
　　角應巽靈天帝都夷昇優
　　　西方八天
　　信真瓊都天帝謁普順康
　　周渝韓薦天帝蕩浮南
　　杜極太元天帝噩阾雲潭
　　不驕燿評天帝弦樞烈微
　　躔飛騫余天帝濯羅兵祈
　　樂靜雲贄天帝杜圖阿容
　　正玄邈夷天帝辨克甦駢
　　西騫盈虚天帝尚備宻通
　　　北方八天
　　曇迷阮靈天帝皜孫隅方
　　昭峻令琚天帝嶽沅李渦
　　度明極皇天帝波記薰惠
　　玉宸和化天帝柏庾變呈
　　偃利蕪鋒天帝露真譯符
　　佇宛仙殊天帝召靈啓明
　　元渚陽玉天帝龍膺庠汪
　　仙度沈精天帝珌眇玄英
三十二天三十二帝諸天隱諱諸天隱名天
中空洞自然靈章諸天隱韻請天之音諸天
之尊諸天之神諸天大魔諸天之靈九和十
合變化上清無量之奥深不可詳敷落神真
普度天人今日欣慶受度歷關諸天五方天
尊施行正氣轉物之精使合道真不爲錯沴
與道俱貞遇之則吉失之沈淪正帝衛生普
度天人五苦斬絶無拘天門東斗執節西斗
捧符北斗宣令南斗定書中斗大魁開天立
圖青帝輔徳白帝司志黑帝守神赤帝行意
黄帝統天攝録正氣青天正神玉陽真伯赤
天正神動化感格白天正神金徳司殺黑天
正神伏姦破敵黄天正神中御無極五方正
神萬靈之宗飛行鼓從緫領仙兵麾幢鼓節
遊觀太空威光赫奕諸天齊功上天度人變
化太清玄樞虚通神輪不傾感生沖氣永滅
祅凶攝命帝官乗建交衝世被福祥莫有不
從敢容干犯拒抗列真風刀前戮丹火後焚
五方正氣化骨爲仙挹鍊革易萬景流行候
順自然九轉回真五色結融洞陽道成普告
無窮萬神咸聽三界五帝列言上清
杳杳變化混合㝠㝠運轉天陽大象交并神
源所肇燿景相依神氣無形天地玄機太一
含元化生真精谷虚而應道空而明命魔校
符動極太凝正氣之狀和契平寧動則聖真
靜則圎成天地告瑞六氣昭融虚妙停養水
火形容金光廓落元象之中五方植建正氣
自然貸以元始皇道乃宣元和包絡下立風
淵天上天下無幽無㝠無形無影無極無窮
鴻濛上範溟涬舒光五色分形運度周天正
因徳興生以道全紫融化結雲宮五篇赤書
玉字鳳檢龍文招回正氣使天長存神化彌
羅萬品施張五精開演經歷諸天包纏景色
周遍八維岀隂入陽造立四時三十二位仙
鍊太微八景混合氣入玄暉玄暉五老元洞
大神命皇保帝同天永貞汎景碧霞嘯咏雲
營流鈴七變豁落八威仙王召氣靈音九回
虚歌發響變化仙飛千和萬合正氣成真真
氣生神五方天尊長生大帝寳華靈君無英
伯史司命回骸太一景精桃康景延執符把
籙保命玄根上遊上清岀入黄庭星輪之内
三道之中扶揺大闕民壽永隆世生良弼道
運興崇降灌人身泥丸元宮中理五炁混合
百關十轉回靈萬氣齊仙仙道貴生無量度
人召爾正氣爲爾福源旁啓化門經天大輪
罪福禁戒宿命因縁普受開度正氣生身身
得受生上聞諸天諸天之上各有生門中有
空玄生氣之章太上靈篇辭參髙真
　　　第一五方神王布行正氣斬伐邪源
　　　飛空之音
朱旗散霞雲塗金馬六洞鬼魔
隱伏泉下出爲祅𦍙干我正氣
勃亂時令真光蒙蔽泊空縱姦邪
依地爲蠱魅生民受其殃乗災行疫癘
玉書煥赤文真光洞天地煌煌列玉篇
靈嶽安其位五老鎮五天攝凶送寒夜
扣鍾伐神鼓清蕩諸醜類萬方永安寧
仙真常保衛
　　　第二五方五老帝君玄造正氣嚴莊
　　　三界之章
凝雲化玉碧闕萬重洞然金色
混合八風亶樓蔚峨翠巘髙崇
朱輪碾月虚唱㝠沖有物玄黄
大道之王轉白爲紫寳華生香
瓊胞合氣兩半隂陽左擕玉佩
右帶金璫五色沓沓各奠一方
神以意行道由徳將正氣流傳
變化無常絳臺丹楯琳室青房
中有帝一龍衣虎章萬物成真體
三界居福郷仙直普生植大洞爲津梁
　　　第三五方天尊分衛正氣空玄度命
　　　歌曰
我乗東霞植此雲牙南丹赤城
嘯攝火兵玉臺西龜氣如龍芝
玄老太一散香繞日黄神揚旛
命駕帝關洞空凝碧絳絃光直
海色不動繁星歷歷晨燿扶桑
萬寳其昌正氣流傳出入華房
中和太玄紅露清霜物象陶冶
九醜伏藏我道惟明金斗朱璫
此三界之上飛空之中衆真歌音音參洞章
誦之百遍名度南宮誦之千遍五帝保迎萬
遍道備飛升太空過度三界位登仙公有聞
靈音魔王敬形敕制地祇侍衛送迎召攝正
氣㝠感天真五精扶衛所作者成魂魄制守
飛騰玉清是謂無量普度無窮有祕上天文
諸天共所崇泄慢墮地獄禍及七祖翁
道言此二章並是五方天尊及至靈神王隱
祕之音皆是大梵之言非世上常辭言無韻
麗曲無華宛故謂玄奥難可尋詳上天所寳
祕於神霄玉府東藏經室依科三萬七千年
應運下傳若有至人齎金寳質心依舊格告
盟十天然後而付焉
道言五方正氣禀生受之則爲福貴尊安澤
逮久遠遠其道則五方之氣錯戾弛散不能
致福成徳則有運否滯閉三景虧盈休咎疾
傷凡有此災同氣皆當齊心修齋六時行香
十遍轉經福徳立降消諸不祥無量之文普
度無窮
道言五方之氣失正則於人爲運窮數盡變
化終殁之證末學道淺仙品未充運應滅度
身經太隂臨過之時同學至人爲其行香誦
經十過以度屍形如法魂神徑上南宮隨其
學功計日而得更生轉輪不惑便得神仙
道言五方正氣從道爲胎生布五方以成萬
法下挺於人物氣正則生福否則爲殃正者
天中之真精道妙之自然違其正則天地運
終星宿錯度日月失昏四時失度隂陽不調
國境有災兵寇四起疫毒流行兆民死傷筭
窮命極皆當修齋行香誦經夫齋戒誦經功
徳甚重上消天災保鎮帝土下禳毒害以度
兆民生死受頼其福難勝故曰無量普度天
人
道言凡有是經能爲天地帝主兆民行是功
徳有齋之日發心修齋燒香誦經十過皆諸
天記名萬神侍衛方別至人克得爲玉清神
府之臣諸天記人功過毫分無失天中魔王
亦保舉爾身得道者乃當洞明至言也
諸天中大梵隱語無量音道君譔
元始靈書五方天尊正氣玉篇
　　　東方八天
　　攬陀元聿正忱巴林檀田梵都
　　羣峴蕭深錫延慮賞明機肅岑
　　匊羅筠婁杜蚪偃金聚輿馹魯
　　挺奚漠琳傳定太丘泮句眇澄
　　玄茫腃逸微氐㳙𤩹霞邈燿麗
　　典區乾泉
　　　南方八天
　　龍遥方埤月停頂真仇多部寅
　　麓寡阮神持清莎淨願侔吉樊
　　琤至寳止梵嬰象宫元恢洒育
　　攝仙咎菩刀濫大序𨶒鮮曲舒
　　稼馥魔輪涎那易坤沙惡柏空
　　飛華散逋
　　　西方八天
　　亶無法疇珍明緑玄碧夫雲滌
　　色開九仙池㝠瑛爕辨史眸綿
　　猷景莽栖古毅邊桓普首篤司
　　駕鮮圖候縶谿達玄略師隂
　　詵黎嵎爽浮落觀霐景慕由胙
　　魔墟救堅
　　　北方八天
　　雄玄彼真朔𤪽回靈辰劫秀野
　　攬叫閬童氣敷章急琉荷卷伸
　　祖時享帝漢濫鋤魂浩億忌幽
　　圖柳慶基運資泛遒日臼洪施
　　燕虎璟泥行霧鈴离嶽騫千羅
　　竭洙眛夷
道言此五方正氣合大梵之精風廻煙轉結
成玉文丹筆五色煇燿天關五氣之書上帝
寳章招致靈妙乙宻玄微赤書五篇斯文副
之舊文毎字方廣一丈上清天真皇人上真
道君執天芒九精之筆染丹紀於太微清都
之館鳳臺南軒以爲正音使五方氣行三界
寧曠有知其音能齋而誦之者諸天皆遣飛
天神王下觀其身書其功勤簡奏神霄萬神
朝禮地祇侍門大勲魔王保舉上仙道備克
得遊行三界升入金門此音無所不辟無所
不禳無所不度無所不成天真自然之音也
故誦之致飛天下觀上帝遥唱萬神朝禮三
界侍軒羣祅束首鬼精自亡琳琅振響十方
肅清河海靜黙山嶽吞煙萬靈振伏招集羣
仙天無氛穢地無祅塵㝠慧洞清大量玄玄
也


元始無量度人上品妙經卷之三十三


靈寳無量度人上品妙經卷之三十四黄四
　　　騰曜二景五星品
道言昔於上極天中霄霞洞歌大光明土受
元始度人騰曜二景五星上品元始天尊當
說是經周廻十過以召十方始當詣座天真
大神上聖髙尊妙行真人無鞅數衆乗空而
來紫煙霏霏玉飊華車靈雲蔭蓋朗映晨煇
九色蒨璨洞煥十方七日七夜諸天妙氣結
化成形並爲珍寳八風惠暢四海和寧時無
乖沴庶物自然一國地土山川林木緬平一
等無復髙下土皆作月𤩹日珠靈華五色衆
真侍座元始天尊玄坐空浮洞化龍仙曲晨
萬象玄牀說經一遍諸天大聖同時稱善是
時一國君臣修崇道徳感格神真說經二遍
二景齊明說經三遍三才交暢說經四遍四
時順序玉燭調和說經五遍五星循軌歷劫
不愆說經六遍六氣周流運化協功說經七
遍七元停徤光景延長說經八遍八方列宿
刻注不干說經九遍九宮主宰捍厄除災說
經十遍十神安位永致福祥是時一國是男
是女莫不傾心皆受護度咸得長生
道言是時元始天尊說經一遍東方無極無
量品天晶騰曜至真大神無鞅之衆浮空而
至說經二遍南方無極無量品天晶騰曜至
真大神無鞅之衆浮空而至說經三遍西方
無極無量品天晶騰曜至真大神無鞅之衆
浮空而至說經四遍北方無極無量品天晶
騰曜至真大神無鞅之衆浮空而至說經五
遍東北無極無量品天晶騰曜至真大神無
鞅之衆浮空而至說經六遍東南無極無量
品天晶騰曜至真大神無鞅之衆浮空而至
說經七遍西南無極無量品天晶騰曜至真
大神無鞅之衆浮空而至說經八遍西北無
極無量品天晶騰曜至真大神無鞅之衆浮
空而至說經九遍上方無極無量品統辰御
象至真大神無鞅之衆浮空而至說經十遍
下方無極無量品承光合景至真大神無鞅
之衆浮空而至十遍周竟十方無極天晶騰
曜日月星宿天真大神一時同至一國男女
傾心歸仰來者有如細雨宻霧無鞅之衆迮
國一半土皆偏䧟非可禁止於是元始俯容
笑喭億衆傾瞻於是旋命紫微玉妃啓御神
寳鑪擁夜山火玉徊妙靈香煙結空中如
寳如雲現一瓊室縹緲之間去地十丈元始
登引天真大神上聖髙尊妙行真人十方無
極至真大神無鞅數衆俱入瓊室之中天人
仰看惟見拂拂從煙景中入既入瓊室不知
所在國人廓散地還平正無復欹䧟元始即
於瓊室之内說經都竟衆真監度以授於我
當此之時喜慶難言法事粗悉諸天復位倏
欻之間寂無遺響是時天人遇值經法皆獲
開悟得保永年無有中傷順土受度與道齊
真不災不害不夭不殘不虧不敗不愆不禍
不哀不死顔如玉瑩體映金姿内外無疵徼
妙合玄下保家邦安泰昌隆經始出教一國
以道預有至心宗奉禮敬皆得度世
道言元始天尊說經中所言並是諸天上帝
内名隱韻之音亦是二景五星騰曜星君髙
真隱韻之音亦是璘儀三素之隠名也非世
之常辭上聖已成真人通玄究微能悉其章
誦之十過請天遥唱萬帝設禮日月垂芒星
辰映華寳炁流精妙灌三宮百神飲玉千真
嚥芳羣魔束形鬼精滅爽廻屍起死白骨成
人至學之士誦之十過則日君鑒徳月妃受
靈超脫世難以得長生所以爾者學士方達
妙詮未鍊至真勤苦修行道漸升玄自可祛
蕩災疾感格妙氣但却死而已不能更生輕
誦此章身則被殃供養尊禮門戸興隆世世
昌熾與善因縁萬災不干神明護門斯經尊
妙獨歩玉京度人無量爲萬道之宗巍巍大
範徳難可勝
道言凡誦是經十過諸天齊到七曜之真保
度善人一身受度七祖昇遷享福天堂常處
逍遥上學之士修誦是經與道契徳與天齊
真世人受誦散禍延年後獲成功遇其經訣
得作解化之道以度於世此經微妙普度無
窮一切天人莫不受慶無量之福生死蒙惠
上天所寳不傳下世至士齎金寳效心盟天
而傳輕泄漏慢殃及九祖長役地官侍經五
帝玉童玉女各二十四人營衛神文保護受
經者身
道言正月長齋誦詠是經招致日魂保生鍊
屍注景成真爲上世亡魂斷地逮役度上南
宮七月長齋誦詠是經招引月魂保生鍊屍
降景成真身得神仙諸天書名黃籙白簡削
死上生十月長齋誦詠是經招引五星精魂
保生鍊尸合景成真騰燿玉華普頼生成爲
國王帝主君臣父子安鎮國祚保天長存世
世不絶常爲人君安鎭其方民稱太平八節
之日誦詠是經神氣纏綿運化形軀克就玄
業得爲九宫真人本命之日誦詠是經寧固
命府塞遏死津魂魄受鍊道體日新超出苦
惱身有光明三界侍衛五帝司迎萬神朝禮
名書上天功滿徳就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐五色雲氣之中
　内外蓊㝠有青龍白虎朱雀玄武獅子白
　鶴羅列左右五星真氣纏綿兆身日月照
　明騰曜室内項生圎象光映十方如此分
　明宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前畢
　引炁三十二過東向誦經


元始無量度人上品妙經
元始洞玄靈寳本章騰燿二景五星上品妙
首十廽度人七晨隠韻造化自然髙上元精
天皇至真元始結化煥落天經隂陽推別分
布五行自其本元凝積神精列象穹玄日月
輪燿五星交躔各有宮府明皇道君玉妃夫
人司領治化禍福生成騰燿經緯昼夜無停
綱維次舍宿度之間隨其氣數以立權衡品
物受命庶位衆靈凡隷臨照莫不禀承衰旺
隠顯進退虧盈辯其主張亦有其方上攝中
極紫微天皇髙上玉真曲素雲房金闕靈都
森羅㑹宗太妙之極無所不周中有宰御天
地之神中有大帝金毋扶桑閬風二䦝之官
中有乾元萬炁之君中有五靈真老元都丈
人中有南上司命司録延壽益筭度厄尊神
囬骸起死無量度人今日校録諸天臨軒
東方無極飛光騰燿神王長生大聖無量度
人
南方無極飛光騰燿神王長生大聖無量度
人
西方無極飛光騰燿神王長生大聖無量度
人
北方無極飛光騰燿神王長生大聖無量度
人
東北無極飛光騰燿神王長生大聖無量度
人
東南無極飛光騰燿神王長生大聖無量度
人
西南無極飛光騰燿神王長生大聖無量度
人
西北無極飛光騰燿神王長生大聖無量度
人
上方無極飛光騰燿神王長生大聖無量度
人
下方無極飛光騰燿神王長生大聖無量度
人
十方至真飛光騰燿神王長生度世無量大
神並乗華龍彩鳳金根陽燧之車五色瓊瑤
之輦廽光紫蓋景燿靈旛前嘯空歌齊詠後
吹靈響同鳴獅子白鶴嘯歌噰噰靈童散花
玉女擁軒億乗萬騎浮空而來傾光廽駕監
真度生諸天丞相南昌上宮韓司主録監生
大神執綱乗紀齊到帝前隨所應度嚴校諸
天二景五星真光激旋採咽奔引注功太玄
上爲髙真福施無邊普告三界無極神郷泉
曲之府北都羅酆三官九府十二河源上解
祖考億劫種親疾除罪簿落滅惡根不得拘
留逼合鬼羣元始符命時刻升遷北都寒池
部衛形魂制魔保舉度品南宮死魂受鍊仙
化成人生身受度劫劫長存隨劫輪轉與天
齊年永度三塗五苦八難超凌三界逍遥上
清上清之天天帝洞明無色之境梵行
　　　東方八天
　　極華燿真天帝咸伸戈
　　玉明純意天帝述正微
　　無量燿景天帝邈自頻機
　　朱經離雲天帝穹修度廽
　　真英鎖龍天帝召都康師
　　燕常凌虚天帝翹里治因
　　九芒淵靈天帝覺由洞閑
　　仙臺乗光天帝冲遥客孚
　　　南方八天
　　紫玄凝光暉逸天帝敏江約樊
　　變霞隱金明幾天帝辯棋廣仙
　　蓋空梵氣天帝紉徳盧蓁
　　陽神扶靈天帝古谷允嘉
　　丹炎洞陽天帝太隆阿生
　　竒都益元天帝波遲騰崇
　　景空回雲天帝荷明思觀
　　寳魂隱章天帝道陣勤和
　　　西方八天
　　晨浩㝠元天帝澤宣濟元
　　清瑶進希天帝運英摽華
　　金羽芝帶天帝弼維員承
　　煥極太真天帝鼎跡瑶光
　　緑光度玄天帝尚吠伯誨
　　初皇含暉天帝長定宜文
　　道諱對精天帝顓越慈信
　　一混露液天帝博還陽恭
　　　北方八天
　　螭房利神天帝攝萬精
　　寥幽宗光天帝玄祖蘄清
　　龍陁梵道天帝沖融定方
　　元一生靈濟化天帝基昌化時
　　垂熒灌炁易本天帝益趙進㳙
　　墉微建霞可智天帝浩摇微光
　　熾文成流天帝沙逾變周
　　法有足思天帝紂杳鳴潛
三十二天三十二帝諸天隠緯諸天隱名天
中空洞自然靈章七晶隱韻御景之音天地
之尊靈寳之神飛晨三素鬱儀結璘九色十
華變化上清無量之奥深不可詳招神飲光
普度天人今日欣慶受度歷關諸天日魂月
魄五星道君請注暉芒流霞絳津灌兆百骸
凝固泥丸髙奔帝宮入燕瓊臺乗駕寳車上
造日門月妃贈珠蘂池浴身木星鎮肝金星
保肺辰星固腎熒定心中央土皇厥號鎮
星榮養脾元緫衛一形青霞護魂白霞侍魄
赤霞養炁黑霞通血黄霞主命萬神無越五
色流霞煥爛華鮮自天來下入兆九宮三田
盤囬八景蔚融青華帝君天雉落澤赤華帝
君皓雲充極白華帝君阿婁歘幽黑華帝君
碧瀾真侯黄華帝君寳鬲承休五華帝君日
月之神隨兆吸引降光運精神光照目玄珠
意輸七辰帝尊萬神之宗飛行鼓從緫領合
明九億萬兵麾幢鼓節遊眄天津散靈育生
共成玄功上天度人此道爲宗日月之使二
景皇君五星上王廽霞緑英威南受命普掃
不祥先斬隂孽下布威光金晶吐毒玉馬魁
張天丁前驅大帥仗旛擲火萬里流鈴八衝
敢有干試拒遏上真金鉞前戮巨戈後刑屠
割鬼爽風火無停千千截首萬萬翦形魔無
干犯鬼無祅精三官北酆明檢鬼營不得容
隱金馬驛呈普告無窮萬神咸聽三界五帝
列言上清
二景元精五星威神與道同徳天地俱生騰
燿未判混沌之中上無復色下無復淵神風
淪激火液凝光日月合𤩹五星連珠共處玄
胎以養天軀天上天下無幽無㝠無形無影
無極無窮赤明開圖運度自然元始安鎮七
燿列玄二景飛騰五星運天水火分任萬物
所尊兆引其精克爲真人白華凝液神氣同
符傳降天樓二十四關木榮土化金烹火鎔
氣矢交射走虎蟠龍赤紋成脉布絡三元玉
真明堂敷落五篇赤書玉字八威龍文保制
命㑹使身長存梵炁彌羅萬範開張元綱流
演三十二天輪轉無色周囬十方旋斗歷箕
囬度五常三十五分緫氣上元八景㝠合氣
入玄玄玄中太皇上帝髙真汎景太霞肅詠
洞章冠帶日月衣服星辰垂芒騰燿朗徹髙
清金真明郁流燿雲營玉音攝炁靈風聚烟
紫虛鬱秀輔翼萬仙二景五星通光入身千
和萬合自然成真真中有神長生大君無英
公子白元尊神太一司命桃康合延執符把
籙保命生根上遊上清出入華房八冥之内
細微之中下鎮人身泥丸絳宮中理五氣混
合百神十轉廽靈萬炁齊仙仙道貴生無量
度人上開八門飛天法輪日月運行寒暑經
緯五星主令導和生身身得受生上聞諸天
諸天之上各有生門中有空洞謡歌之章真
王靈篇辭參髙真
　　　第一騰曜飛空之音
水火相函氣號混芒柔於裹囊
圎包不開浮沉太空天地神胎
真炁如煙左周右旋至精爲星
日玄月青熠燿生華煥顯難名
天老剖象玉麗神嬰日月自飛
五星内明㝠㝠交養騰燿而升
景騰星燿色象齊并萬物啓圖
赤書玉丈動植滋繁皆有天經
中虚以節外華以紋虚則達氣
紋以運精神爲生主動植炁均
萬化淘澤騰燿是因太空杳杳
玄漠深淪日月既照屈者能伸
真王飛空交映寳輪洞鑒十方
垂光度人行斯祕道神霄上賔
　　　第二二景飛霞之章
玉海無際碧煙徘徊扶桑萬里
青闕崔嵬中有寳臺内隱樞機
左日右月前罡後魁玉女持錀
神官啓扉晝日夜月翕受敷施
舉標斡輪萬象分馳日月二門
激電飛雷騰騰寳光命駕九龍
絳霞紫雲映天曈曨朱芒張絃
金繩下連兆執二章引景八圎
日童玄炎月妃華㛹吐光揚暉
散注流分保兆生命變化神仙
雙景並燿深入含蓮紫金爲容
受書帝軒
　　　第三五星鍊真歌曰
東方九氣歳星九門玉樓萬重
寳駕飛輪中有帝皇青衣絳裙
南方三炁熒星三門瓊臺八觚
辟飛流煙中有帝皇錦衣寳冠
西方七炁岡星七門靄靄金闕
玉光散分中有帝皇素衣虎裙
北方五炁辰星五門龍宮髙浮
紫雲擁軒中有帝皇玄衣飛裙
中央十炁鎮星十門黄池帝臺
五斗攝精中有帝皇黄衣錦裙
彼五帝皇緫御萬靈泛泛天光
來入兆身鍊真易骨刻兆仙名
　乗飛龍兮遊九宮宴妙庭兮舞千童交虎
　旗兮傾羽蓋震鍾鼓兮動天籟五皇歡樂
　兮福祐帝宮永陽春兮億壽無窮引靈光
　兮神炁熏融登上清兮超凌碧空
此三界之上飛空之中真王歌音音參洞章
誦之百遍名度南宮誦之千遍真仙下迎萬
遍道備飛升太空過度三界位登仙公有聞
靈音真王降形鼓制地祇侍衛送迎抜出地
戸五苦八難七祖升遷永離幽宫魂度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及神霄真王挹
暉奔景騰燿日月五星上道隱祕之音皆是
大梵之言非世上常辭言無韻麗曲無華宛
故謂玄奥難可尋詳上天所寳祕於神霄玉
清玉府東華經室數當壬辰應運下傳若有
至人齎金寳質心依舊格告盟真王然後而
付焉
道言夫天地運度亦有否終日月五星亦有
虧盈至聖神人亦有休否末學之夫亦有疾
傷凡有此災同炁皆當齊心修齋六時行香
十遍轉經福徳立降消諸不祥無量之文普
度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度尸形如法二景五星之精鍊化屍
穢魂神俓上南宮隨其學功計日而得更生
轉輪不惑便得神仙
失度陰陽不調郡邑災蝗水旱流移疫毒流
道言夫天地運終星宿錯度日月失昏四時
行兆民死傷師友命過皆二景五星之致也
亦當修齋行香誦經夫齋戒誦經功德甚重
上消天災保鎮帝王下禳毒害以度兆民生
死受頼其福難勝故曰無量普度天人
道言凡有是經能爲天地帝主兆民行是功
徳有災之日發心修齋燒香誦經十過皆諸
天記名萬神侍衛右別至人克得爲聖君金
闕之臣諸天記人功過亳分無失天中眞王
亦保舉爾身得道者乃當洞明至言也
諸天中大梵隠語無量音道君譔
元始靈書七辰寶篇
　　　東方八天
　　騫樓岸符宛蕭瑶琚玟還阿奢
　　奔澤西杅落棧謨群攴斗益敷
　　渺化尤砭歷論伊尋光訛定拘
　　定思雲魂神洞郁郁億亶胡汾
　　赤咤慶廬戚驛資存佑路善特
　　匪燿維騰
　　　南方八天
　　素登丘霞月液芬葩九帝畜武
　　迎田湊營畔府碧顔鳥鑑留南
　　質承子敔燕程被幾靖暮輕槎
　　愿廢猛寂訖竇殊堅波緘罔直
　　瓊酴億歡奔升管堤爛陳宣嶷
　　游丹沖昵
　　　西方八天
　　晨鸞著啼翹趙忘雷乙戰兊醜
　　祝照漂隨黨薄豫童鳩沙華谿
　　勢式莊驅玉崑輔宣丙鉛雌神
　　合規扶鄰正戟廽枚暴酉那兊
　　俵道韓曲大庚樅竹臼積天屢
　　萬闌敏目
　　　北方八天
　　疆黙窘闌夷增巨修岑永部承
　　擊幾前謨飛魔周玄術如紀光
　　洚欽野盧抱圖𨓜嵩稽庸等化
　　飲謹周夷智洪觀區投幽運機
　　慧仝昭徹晨鋒敕彌尺坎潯奏
　　虎震威峙
道言此諸天中大梵隱語招降二景五星神
精霞液上道髙真命仙無量之音舊文元始
開圖生於二景五星之中騰燿光華感化萬
物字皆廣長一丈天真皇人昔書其文以爲
正音有知其音能齋而誦之者諸天皆遣神
霄上吏下觀其身書其功勤上奏諸天萬神
朝禮地祇侍門大勲靈司保舉洞玄道備克
得遊行三界升入金門此音無所不辟無所
不禳無所不度無所不成天真自然之音也
故誦之致日月流精身神上奔五星垂華鍊
炁成仙太上之道經隱妙玄上帝遥唱萬神
朝禮三界侍軒群祅束首鬼精自亡琳琅振
響金石同鳴仙梵合律十方肅清河海靜黙
七辰吐光天魔飛翥山嶽吞煙萬靈振伏招
集群仙天無氛穢地無祅塵㝠慧洞清大量
玄玄也


元始無量度人品妙經卷之三十四
靈寳無量度人上品妙經卷之三十五黃五
　　　九宮仙籍品
道言昔於太碧天中紫霞玄歌太空真土受
元始度人九宮仙籍無量上品元始天尊當
說是經周囬十過以召十方始當詣座天真
大神上聖髙尊妙行真人三元仙籍九宮大
神無鞅教衆乗空而來流桑景霄琅輿鳳車
羽葆神旛翠輦珠蓋金碧交光九色鬱明洞
煥太空三日三夜諸天日月宮府星宿躔次
化綱變紀大經彌綸停機息運寥廓沈㝠地
踴寳花天敷赤文韶響合奏靈韻生音煇燿
上境洞開八門一國地土山川林木緬平一
等無復髙下土皆作紫瑶通明瑩徹照映圓
羅光熖流晶無有異色衆真侍座元始天尊
玄坐空浮神化飛龍羽座之上說經一遍諸
天大聖同時稱善是時一國男女心開悟解
宻契妙微說經二遍百神聚㑹降體玉英說
經三遍生氣交纏合變正道說經四遍圓虚
應化五府灌煙說經五遍内運修輪上符天
範說經六遍浩刼結滯廓爾消融說經七遍
神洞虚明徹見十方說經八遍九宮注籍身
飛列仙說經九遍恩沾萬有福及八㝠說經
十遍寒夜衆生逍遥離苦是時一國是男是
女莫不傾心皆受護度咸得長生
道言是時元始天尊說經一遍上元無極無
量品玄都紫微宮正氣大神無鞅之衆浮空
而至說經二遍上元無極無量品元黄太極
宮合景大神無鞅之衆浮空而至說經三遍
上元無極無量品洞白太清宮燿煇大神無
鞅之衆浮空而至說經四遍中元無極無量
品洞虚清靈宮運功大神無鞅之衆浮空而
至說經五遍中元無極無量品南極洞陽宮
仙籍大神無鞅之衆浮空而至說經六遍中
元無極無量品羅淵導山宮元隂大神無鞅
之衆浮空而至說經七遍下元無極無量品
青華方諸宮安保大神無鞅之衆浮空而至
說經八遍下元無極無量品南水景翛宮元
道大神無鞅之衆浮空而至說經九遍下元
無極無量品隂天混化宮玄皇大神無鞅之
衆浮空而至說經十遍仙府無極無量品考
校功過玄籍靈官大神無鞅之衆浮空而至
十遍周竟三元九宮二十七府百二十曹主
領生化善惡飛天大神一時同至一國男女
傾心歸仰元始天尊即以五明寳扇指東南
維天光煥赫照燿太空天人隨扇所指仰視
神化見一寳山髙聳玉虚廣大難量上有瓊
臺玉觀華闕神功羅列天真敬禮元始飛空
歩虚謡歌讃歎天尊乃召清微髙上治化玉
虛萬寳一品天官黃闕大鎮敷化方輿元㑹
二品地官大溟流運廣化九淵玄徳三品水
官立於座右三十二天帝君立於座左九天
髙聖自然真王立於座前日月五斗經緯列
宿元綱大神立於座後曜晶玉極持握彌綸
二十五大魔王十方無極飛天大神按部九
天儀衛三界神兵瓊花散空天樂互奏導從
羽駕飛入東南天中天人仰看惟見億乗萬
騎鳳輦龍車炳若繁星難可悉視須臾黃雲
四合不復瞻見元始即於東南玉闕之内說
經都竟衆真監度以授於我當此之時欣樂
難言法事既周萬真復位俄頃之間寂爾無
聞是時天民悟此大範普獲濟惠皆得長年
永斷沉淪合境歸響咸識生根神真開化標
名九宮沖和變氣收伏祅凶物無瘥疹萬彚
昭融邪關阖塞正道開通永輔上極威令敷
弘世土升平國康民豐經始流布一國演教
各運至心宗奉禮敬悉皆度世
道言元始天尊說經中所言並是九天自然
真王内名隱韻之音亦是三元宮府内諱百
靈之隱名也非世之常辭上清開化真人通
真悟玄悉𢍆其章誦之十過天官遥唱真公
設禮太淵鎮靜神嶽收雲元皇錫教九宮書
名大魔伏形羣祅滅景回靈化體杇骨成人
妙學上士誦之十過則九官擁衛神帥稽顙
鬼精逃遁不敢干犯濟㧞品彚瀹而復升也
神州之民初學至道若能依科誦之十過則
萬惡消摧千瑞來臨聲參太微道貫紫霄三
元執筆注上九宮果備功圓升爲地真也輕
誦玉文永劫湮沉崇奉尊禮所願克成世世
下教開度含生萬魔不干天真護門斯經隱
奥髙祕玉清度人無極爲靈寳之宗巍巍尊
妙難可稱量
道言凡誦是經十過九宮列曹真吏持生化
之簿書下臨監觀削滅羅酆黑籍注名青編
祖先幽魂皆得上升流火之庭鍊質召靈爲
天種民而妙契有無修行至學大魔保奏升
度朱陵飛行八極遊宴上清降神天闕爲世
賢人恢張至道輔弼明君世人受誦則百痾
普消靈府虛明玉華内鍊金光外凝暫寄厚
土太隂變形數極純陽隨運更生此經玄奥
普濟無邊一切有生莫不蒙惠無量之福生
化受頼上天所禁不傳下凡至士齎寳玉格
心盟約而傳輕慢洞章殃及七玄長役冥塗
侍經九宮玉童玉女各二十四人擁護靈文
守衛受經者身
道言正月長齋誦詠是經紫微上宮注籍金
科妙行真人乗少陽景霄之光下開幽關㧞
度上世亡魂升入天堂七月長齋誦詠是經
洞虛元宮書功瓊簡龍燿神王奏名九天降
以生氣身得神仙十月長齋誦詠是經方諸
洞宮列章上聞持綱執紐玄天大魔清蕩姦
祅收伏百精消滅三災保世升平八節之日
誦詠是經得爲地真遊宴八㝠本命之日誦
詠是經五府灌鍊雙景交纏九元上㑹混合
綿綿制魂拘𩲸升騰絳煙采集華芒流運靈
泉功滿道備神飛列仙
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐九色雲氣之中
　内外蓊㝠有青龍白虎朱雀玄武獅子白
　鶴羅列左右三元九宮仙籍大神森然對
　目日月照明洞煥室内頂生圓象光映十
　方如此分明宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前(畢)
　引炁三十二過東向誦經

元始無量度人上品妙經
元始洞玄靈寳本章九宮僊籍上品升降度
人大經離合結氣自然玉洞紫文森羅景真
虚無至化流範成尊圎光分妙洪象飛根九
宮育質帝一生身琳琅廓落赤文化生奔天
廽水三極玄津眇眇層關運空飛輪安陽紫
微同歸帝宸是爲極變雲宮太霄鬱察神丘
玉虚陽寥須延飛霞熒晶散飊劫仞元臺敷
靈列曹數周綱維大運相交蕩簜天闕經緯
華城流𤓁泛境保天蔚明中有萬垣太帝之
真中有三官廣治之君中有九宮主籍之靈
中有化周開導丈人中有二十七府百二十
曹隂陽水火考校生死靈官大神敷弘至妙
濟度天人遊觀太空護世長存上朝大羅下
治泉扄緫領北鄷按察雲營神符告命玄詔
奉行今日宣示諸天臨軒
東方無極廣生神王長生大聖無量度人
南方無極執範神王長生大聖無量度人
西方無極司伐神王長生大聖無量度人
北方無極普利神王長生大聖無量度人
東北無極鎮極神王長生大聖無量度人
東南無極運化神王長生大聖無量度人
西南無極保經神王長生大聖無量度人
西北無極玉輪神王長生大聖無量度人
上方無極紫霄神王長生大聖無量度人
下方無極黄闕神王長生大聖無量度人
十方無極飛天神王長生度世無量大神並
乗素雲飛輿浮光葆輦羽蓋飊輪驂駕朱虎
神鳳金鸞建緑霞玄節翠燿華幢前導九天
神印後仗伏魔信旛素靈秉鉞青真執麾神
帥啓塗玄老主盟億乗萬騎浮空而來傾光
回駕促氣召仙紫霄丞相太極上宮清微治
録一品天官執簡捧籍齊㑹帝前隨所肇化
開示諸天普告八㝠浩蕩神闕混合之府七
都九淵羅酆暗域寒刄氷山炎城火翳剛風
九旋考功六司羣魔同宮激飊迅流劫運交
衝九宮符命伏制妖凶威光下濟普赦罪魂
升入福堂度品朱陵逍遥解脫衆苦咸原超
生受化慶會因縁隨劫運轉與天齊年過度
三災九厄之難永居上境遊行九清九清之
天天帝洞文無色之境梵行
　　　東方八天
　　玄利族延天帝澄源舒明
　　釐豐隱華天帝慶百靈
　　昭靈碧滁天帝略儀燿和
　　晉師長齡天帝玩生無遺
　　漳亭主仙天帝恪順預平
　　明極廻真天帝漠題甦英
　　昧思純氣天帝定玄景監
　　靜解應誠天帝隆欹皎淵
　　　南方八天
　　皓明慶述天帝植秀友良
　　炎華赤芒天帝託端承光
　　鍊真消魔天帝一求微藍
　　寂度忘塵天帝謹悟濟
　　靈鑑射玄天帝紹儀祕常
　　太極校仙圓明正化天帝力彊捐
　　赤岡飛霞鍊中天帝無待資宣
　　靜常惠神天帝篤慶生
　　　西方八天
　　鍾仙校録天帝披冲薦光
　　扶善紀功天帝都盈撩鄲
　　西昌奉真天帝辨世正開
　　鬼靈隔犀除魔天帝鍊咸俞仝
　　逸曦助爲號明天帝勃陽持雲
　　張虚留契左神天帝諒真召朞
　　伯化救傷拯物天帝覺義通
　　都司召靈天帝弼忠希恭
　　　北方八天
　　宣隂布化天帝詢蒙若賖
　　伏魔掌録天帝正威奠明
　　氣輪壘業天帝嶽昌祠宗
　　昇真進澄天帝輔東登華
　　陶晶正思天帝穹嚴犂
　　運龍直陽天帝烈江純思
　　九宮典嶽天帝優圖訥庸
　　順靈濟幽天帝呼成自康
三十二天三十二帝諸天隱諱諸天隱名天
中空洞自然靈章諸天隠韻天中之音天中
之尊天中之神主録真魔仙籍玄靈九運十
周變化杳㝠無量隱妙廣不可量紀籍元真
和合天人功書玉籙升進飛宸今日玄關應
體洞告無垠削落黑籍曲素髙奔徊風上範
超度弱淵大魔伏謁同揮玉軒東斗發生西
斗執權北斗布澤南斗主遷中斗廣化攝御
靈官青帝降神白帝制氣赤帝育胎黑帝合
志黄帝坐鎮統天大惠青宮真王碧羅定基
赤宮真王丹文耀開白宮真王玉景蔚扉黑
宮真王紫素貟微黄宮真王金方化機五宮
髙靈萬天之尊飛行九垣緫領天兵持幢秉
節遊眄太㝠神威赫奕與道交并上天度人
太憲流行元皇受命掃殄不祥石光交煥天
令恢張玉馬奔馳巨獸衘岡炎精遐布封落
靈郷敢肆干犯束縳誅摧玄鉞左戮玉斧後
夷除蕩怪魅殺伐祅蜚正天元極寳運同歸
魔無干試邪無遁形九署列曹校録鬼營不
容怠縱天吏飛呈普告靈關羣真仰聽三界
十極咸使知聞
靈書大䇿寳籙玄篇周化五常三氣推延太
極布形晶燿綿綿混洞浩劫眇莽升遷六氣
代交無極無邊上陳五斗下布九淵風包太
空徊水騰天玉京植立太素九城峩峩琳房
仙籍命真翠霞蔚蕭散飊長庚凝爲山嶽流
爲百川中藏上靈統領萬縁元綱流轉三界
諸天包絡碧虚纏結生關旋紀度經回運極
炎三十九帝統御四玄八治分真氣合淵源
皇中紫宸玉府絳霞宴景洞英吟嘯玄華金
書蔚明虚泛雲宮玉謡鍊質神音散沖瓊關
騫秀開導元功千運萬周自然成真真中有
神天官大君紫微玉輔暘谷髙尊嬰兒伯史
太一千精緫執玉符保奏生根上遊太虚出
入圎羅玉山之岫蕭仞之阿下應人身五府
靈河腦宮之戸方池百盈六洞囬泉㮒質飛
青青華九微開度天人上啓雲綱八門玉輪
大福禁誥善惡因縁普獲濟度死魂生身身
得受生上聞帝庭帝庭之上各有玄音中有
九宮闢闔之章三元靈歌辭參髙真
　　　第一九宮羣仙飛空之音
八明四虚包含九宮赤混髙清
交羅太空八圎之上風澤之中
洞合杳㝠下鎮北酆三官統領
中有至神執天大憲與道同功
立以天帝主以玉真妙化生育
三十九君上輔元始浩劫稱尊
出入有無飛遊玉京洞章下教
萬天告行
　　　第二九宮仙籍之章
紫瓊天策玉極真科髙真隱諱
上祕圓羅朱璧列名紫素三華
飛仙列聖赤文煥霞玄金寳簡
黄玉柔編緫記羣真帝心所銓
太極玄宮校籍命仙憫彼世人
逐物流遷魂升魄降沈淪九泉
胡不登山詠此洞篇一悟至道
身飛帝軒
　　　第三太極九宮歌曰
太清九方回秀流雲緫執天機
開通杳㝠碧山紫河玄微結鄰
太微上府中有老人騰天隱道
合景生身扇霄蔚羅朱光燿明
天輪回運經變元成九淵包絡
通道河津清微帝一大洞靈尊
黙念契大有自然成至真我歌九宮仙
願同朝帝宸
此三界之上飛空之中真王歌音音參洞章
誦之百遍名度南宮誦之千遍真王保迎萬
遍道備飛升九宮過度三界位登仙公有聞
靈音魔王敬形敕制地祇侍衛送迎抜出地
戸五苦八難七祖升遷永難北山魂度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及九宮仙籍隱
祕之音内有九真雄一雌一真諱仙聖内名
誦詠之者刻書太極證位九宮腦中有紫房
真神列坐向外聞此經聲上參太極下應洞
響九宮之神告兆仙期也皆是大梵之言非
世上常辭言無韻麗曲無華宛故謂玄奥難
可尋詳上天所寳祕於髙上神霄玉清玉府
東臺寳藏依科三萬七千年隨運下傳若有
至人齎金寳質心依舊格告盟九宮然後而
付焉
道言夫天地運度否終日月五星虧盈至聖
神人休否末學之夫疾傷凡有此災同氣皆
當齊心修齋六時行香十遍轉經福徳立降
消諸不祥無量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法則玉華帝妃執火炬以
滅隂邪雲儀玉女擊天磬於腦宮于是百神
混合九光之精入填泥丸返其所始魂神俓
上南宮隨其學功計日而得更生轉輪不滅
便得神仙
道言夫天地運終星宿錯度日月翳昏四時
失度隂陽不調國境生災疫毒流行兆民死
傷師友命過同學罹殃皆當修齋行香誦經
夫齋戒誦經功徳甚重上消天災保鎮帝王
下禳毒害以度兆民生死受頼其福難勝故
曰無量普度天人
道言凡有是經能爲天地帝主兆民行是功
徳有災之日發心修齋燒香誦經十過皆諸
天記名萬神侍衛右別至人克得爲聖君金
闕之臣諸天記人功過毫分無失天中真王
亦保舉爾身得道者乃當洞明至言也
諸天中大梵隱語無量音道君撰
元始靈書九宮仙籍諸真寳諱首篇
　　　東方八天
　　戞圖元鈴流體射回恍濡咸泰
　　周漿明垂𤓁龍疋芻斗江頻雷
　　仰斷鴻極招仙納暉演莆寂著
　　空蒙華催都瑶審涂洽玄壁刀
　　察陳澡珂袐來發深辨薈祈蔚
　　壯卑茂彬
　　　南方八天
　　赫那提都明邀𧦽彦荒度覺攸
　　璣標暄煥仗掌雲籍曽湍游旻
　　曜勤祝慈邊溏氣司駢胡耿池
　　晶圭薄微摘卓鄙消幽羅菅屍
　　靜立㝠洑揚華激彌滻雲驛童
　　豐佐畢龜
　　　西方八天
　　燎梵諸照環光秫羅邀兵無形
　　堆逵輳圍應道洛馘周蒙宛毗
　　屹左遊縳朱并丙持渺但洞澤
　　僕幽楮奚亮愬祖穆由汾淇真
　　獨綿閣韓夷虛角張宻變兹斐
　　瓊迅時機
　　　北方八天
　　叱麓擎蔽吟時陸絳海碧岨
　　希幽烱梅逸躍便燭錫光瑶陀
　　欽載更驅每官元師救漯壘嶽
　　堅風育悲族蕩萃遠淑丕在丹
　　陽輔葛則厭車橫鱗處滅生久
　　關盤泊嬰
道言此諸天中大梵隱語無量之音舊文刻
書太極九宮崇墉之上以詔未度至學之士
神棲九宮氣抱太極參味隱韻則録名仙籍
上遊太玄策登左元字皆廣長一丈天真皇
人昔書其文以爲正音有知其音能齋而誦
之者諸天皆遣太極右卿下觀其身書其功
勤上奏諸天萬神朝禮地祇侍門大勲真王
保舉九宮道備克得遊行三界升入金門此
音無所不辟無所不禳無所不度無所不成
天真自然之音也故誦之致太極下觀上帝
遥唱萬神朝禮三界侍軒羣祅東首鬼精自
亡琳琅振響十方肅清河海静黙山嶽吞煙
萬靈振伏招集羣仙天無氛穢地無祅塵㝠
慧洞清大量玄玄也


元始無量度人上品妙經卷之三十五










靈寳無量度人上品妙經卷之三十六黄六
　　　八景神合品
道言昔於朱陽天中玄極靈歌太融昌土受
元始度人八景神合無量上品元始天尊當
說是經周回十過以召十方始當詣座天真
大神上聖髙尊妙行真人三元八景大神無
鞅數衆乗空而來靈雲敷華寳輿玉軿紫蓋
扶蔭神境同光瑞色交朗八道煥明七日七
夜諸天八景合映自然千神萬靈㝠洞一氣
混化同輪一國地土山川林木煒燿齊鮮髙
下彌漫坦平一等土皆浮異彩纏羅之色衆
真侍座元始天尊玄坐空浮萬氣穹窿洞景
瓊臺之上說經一遍諸天大聖同時稱善是
時一國男女欲念永獲斷除說經二遍達悟
至真說經三遍識用通玄說經四遍妙和元
氣一合其形說經五遍神精凝粹保鎮軀靈
說經六遍萬神結華與身齊并說經七遍三
宮帝尊朝集神真說經八遍百關固宻宮府
相連死户塞絶斷滅胞根說經九遍三部開
朗八景齊歸說經十遍神明洞合舉形飛仙
是時一國是男是女莫不傾心皆受護度咸
得長生
道言是時元始天尊說經一遍東方無極無
量品至真青景大神無鞅之衆浮空而至說
經二遍南方無極無量品至真丹景大神無
鞅之衆浮空而至說經三遍西方無極無量
品至真素景大神無鞅之衆浮空而至說經
四遍北方無極無量品至真玄景大神無鞅
之衆浮空而至說經五遍東北無極無量品
至真生景大神無鞅之衆浮空而至說經六
遍東南無極無量品至真明景大神無鞅之
衆浮空而至說經七遍西南無極無量品至
真華景大神無鞅之衆浮空而至說經八遍
西此無極無量品至真幽景大神無鞅之衆
浮空而至說經九遍上方無極無量品至真
合景大神無鞅之衆浮空而至說經十遍下
方無極無量品至真化景大神無鞅之衆浮
空而至十遍周竟十方無極天真八景大神
一時同至一國男女傾心歸仰欣躍而言我
等各以善因或從道業證遇福縁得居此天
獲覩天尊說此八景神合之法上真至化之
道非我衆等素所知聞今當聞者必獲位進
上真備契玄理而我等昔來未聞此道不識
八景神合之妙豈能超合混元大道之宗於
是來詣天尊請聞至教有如細雨宻霧無鞅
之衆迮國一半土皆偏䧟非可禁止是時元
始天尊周覧十方垂顔凝顧揮五明羽扇徐
啓玉音彰明法要開顯太極一氣分化判爲
三辰離爲八景八景者八方光景自然之神
也天之八景有三部以隷三元人之八景有
三部以隷三閑故三部八景二十四真爲上
道之髙靈修用其道使八景之氣與己神合
則混合百神聚爲帝一散爲千真立成髙仙
也天之八景上元八景在玉亰蕭臺中元八
景在太微紫宮下元八景在崐崘之室人之
八景上合泥丸中合絳宮下合丹田各有名
字大小服色所居之處能招天景以合人神
八景之靈混與神合則爲髙真矣其㫖要玄
妙虛明洞徹清靜明照專此八事而修此道
無不克臻此八者八景之徳性也兆知勤此
陽精八景真神之道則八景之神自降於子
授子洞玄長生之真仙矣大衆于時聞是語
已再拜稽首願盡至言以教未悟今日慶幸
獲聞妙法波我沈𧸃三請不止於是元始化
一元精狀如朱日寳華熠燿在空玄之中去
地九丈元始登引天真大神上聖髙尊妙行
真人十方無極八景大神無鞅數衆俱入朱
日之中天人仰看惟見勃勃從寳華中入既
入其中不知所在國人廓散地還平正無復
欹慆元始即於日華之内說經都竟衆真監
度以授於我當此之時喜慶難言法事粗悉
諸天復位倏歘之間寂無遺響是時天人遇
值經法普得濟度全其本年無有中傷傾土
歸仰咸行妙心合道合虚合无合神合明合
景合照合清合玄合妙情無妄僞性備天真
齊同慈愛異骨成親國安民豊欣樂太平經
始岀教一國以道預有至心宗奉禮敬皆得
度世
道言元始天尊說經中所言並是諸天上帝
内名隱韻之音亦是三部人景内諱百靈之
隱名也非世之常辭兆能長齋修誦八景神
合與天爲一七世滅𣧛胞户閉塞上聖已成
真人通玄究微能悉其章誦之十過諸天遥
唱萬帝設禮心源澄寂害氣消沉洞合人景
神真内盈羣魔束形鬼精滅爽廻屍起死白
骨成人至學之士誦之十過閑八景挾衛三
元稽首魔精喪眼鬼祅滅爽濟度垂死絶而
得生所以爾者學士穢氣未消體未洞真存
召八景功未克全天政德可伏除魔試却滅
災患伹不死而已不能更生輕誦此章身則
被殃供養尊禮門户興隆世世昌熾與善因
縁萬災不千神明護門斯經尊妙獨歩玉亰
度人無量爲萬道之宗巍蘶大範德難可勝
道言凡誦是經十過八景齊降殃注斷滅億
曽萬祖幽魂苦爽皆即受度上升朱宮格皆
九年受化更生得爲貴人而好學至經功滿
德就皆得神仙飛昇金闕遊宴玉京也上學
之士修誦是經智慧開明舍光育英八景神
合道契玄庭皆即受度飛昇南宮世人受誦
則身中人景固律死門天中八景下合兆形
神景齊㑹得道成真延壽長年後皆得作飛
升之道魂神變鍊不經地獄哀惱常保孩嬰
遊行太空此經微妙普度無窮一切天人莫
不受慶無量之福生死蒙惠上天所寳不傳
下世至士齎金寳效心盟天而傳輕泄漏慢
殃及九祖長役幽官侍經五帝玉童玉女各
二十四人營衛神文保護受經者身
道言正月長齋誦詠是經上部八景降兆神
庭泥丸玄堂七祖超遷度上南宮七月長齋
誦詠是經中部八景與兆合并黄元混一天
地同靈身得神仙諸天書名青籙紫簡舉形
飛仙十月長齋誦詠是經下部八景固兆生
根真精鍊化萬炁結神儛輪太霄遨遊上清
億世含歡浩劫齊齡八節之日誦詠是經八
景神合超登玉亰得爲上清真人本命之日
誦詠是經三部八景二十四真混變嬰兒錦
衣繡裙列坐泥丸身宮之中魂神澄正萬炁
長存百關受鍊身有光明三界侍衛五帝司
迎萬神朝禮書名上天功滿徳就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐八色雲氣之中
　内外蓊㝠有青龍白虎朱雀玄武獅子白
　鶴羅列左右二十四真來到兆前日月照
　明洞煥室内項生圎象光映十方如此分
　明宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前(畢)
　別炁三十二過東向誦經


元始無量度人上品妙經
元始洞玄靈寳本章八景神合上品妙首十
回度人八景隠韻離合自然帝氣元真幽寥
髙宸冥漠之始空洞靈宗分化結形敷鎮百
關三宮布列纏絡廻環混變上境合鍊精根
無神不光無神不明無神不立無神不成無
神不度無神不生是謂妙極天中之尊玉闕
明堂流珠玄丹上衝華極巍峩崐崘紫文纏
羅煇煥交騰下通中黄絳宮之門臍元幽室
瓊房之田八景神氣周用廻旋中有三部八
景二十四真之神中有虛明通徹清靜光照
之君中有南極長生大帝君中有東極青華
帝君中有度世司馬大神中有好生韓君丈
人中有南上司命司録延壽益筭度厄尊神
廻骸起死無量度人今日校録諸天臨軒
東方無極一景天虚神王長生大聖無量度
人
南方無極二景天印神王長生大聖無量度
人
西方無極三景天曜神王長生大聖無量度
人
北方無極四景天玄神王長生大聖無量度
人
東北無極五景天符神王長生大聖無量度
人
東南無極六景天光神王長生大聖無量度
人
西南無極七景天姥神王長生大聖無量度
人
西北無極八景天真神王長生大聖無量度
人
上方無極三部緫真天慧神王長生大聖無
量度人
下方無極三部神合天順神王長生大聖無
量度人
十方至真三部八景神王長生度世無量大
神並乗華雲流霄寳輿玉駢紫蓋霞輪驂駕
素靈神虎蒼精妙龍建玄元之節洞景朱旛
前詠三辰華曲後參五曜真歌青鸞翠鳯鳴
嘯相和髙仙啓塗玉女翼轅億乘萬騎浮空
駕虚傾光廻駕混合人身元皇太一洞房玄
宫左持五籍右乗五符三廻九轉洞化㝠无
隨景應召開朗八區凝和結氣髙超太無大
魔保舉天皇授書普告十極洞府神君開釋
祖考億劫沉魂脫除罪籍散落禍根敢有停
滯烈火蕩梵身既升度上及億曽永岀夜庭
復備形魂普受鍊化度品南宮朱陽紀録仙
化成人生身受度劫劫長存隨劫流轉與天
齊年永度三塗五苦八難超凌三界逍遥上
清上清之天天帝洞昌無色之境梵行
　　　東方八天
　　翼真元慈天帝經角司神
　　洞靈開濟天帝恬淵景虚
　　昭素欽宗天帝慶嘉盡玄
　　輔元敢需天帝大極右扶
　　玉履羲常天帝生功被蒼
　　神徳仰真天帝逸車婁玄
　　皇度禮方天帝善回夷陽
　　生幟摽陽天帝主靈達華
　　　南方八天
　　玉曆紀功天帝道忻致登
　　雲韜素書天帝七皐無阿
　　八真清明景合天帝孝儀奉仙
　　化及冲要天帝烈常希真
　　赫丹保年天帝妙氣承隅
　　洞廬朝皇天帝絜維志聦
　　抜皐濟靈天帝開明度生
　　璇芳助月天帝蒲都斗皇
　　　西方八天
　　㑹氣集景天帝昆堂抱思
　　朝祖欽元天帝越康子明
　　擲干起威天帝運明宥初
　　奮容束魔天帝敕契頗庸
　　受嚴持福天帝覺育自中
　　宣道招靈天帝遜佑孚成
　　啓極司化天帝章瑶兊
　　梵廣審清天帝寅熈融神
　　　北方八天
　　披真恭慶天帝昊蕭紫琚
　　錫離崇用天帝鐸時勤
　　應化成功天帝渝塘雲翻
　　壁躔納靈天帝魂度九王
　　析梁緒明天帝仲方竒
　　海暎龍剛天帝蒙長生
　　星井珞璣天帝歷陁麗寧
　　八神合景天帝馘化曜靈
三十二天三十二帝諸天隠諱諸天隱名天
中空洞自然靈章諸天隱韻八景之音八景
之尊八景之神八景真王八景之靈八景神
合變化上清無量之奥深不可詳敷落神真
普度天人今日欣慶受度神境爲一湛湛真
元守而勿疑位登髙仙金顔玉葳虚微不窒
明識無虧通導不壅徹運忘機清無滯濁淨
無穢氛光華煇明照寂自然神有八道合此
八關結化爲形錦帶龍衣神化純妙道遥王
階受職東華制命三官永滅衆惡斬絶胎根
塞斷死户名列太玄三省監舉無有留難東
斗主筭西斗記名北斗落死南斗上生中斗
大魁緫監衆靈青帝護魂洞景致真白帝侍
魄華景安宅赤帝養氣元景受明黑帝通血
慧景朗徹黄帝中主合景備列青天真王青
景化神赤天真王丹景曜明白天真王素景
混靈黑天真王玄景靜深黄天真王八景齊
輪五天真王萬神之宗飛行鼓從緫領神兵
麾幢鼓節遊觀太空自號赫奕諸天齊功上
天度人嚴攝北酆神王受命普掃不祥神龍
攝毒天馬四張辟非前驅天將持幢擲火萬
里流鈴八衝敢有干試拒遏上真金鉞前戮
玉斧後刑屠割鬼爽風火無停千千截首萬
萬剪形魔無干犯鬼無祅精三官北酆明檢
鬼營不得容隱金馬驛呈普告無窮萬神咸
聽三界五帝列言上清
真皇玉訣玄化混㝠斡旋妙氣杳藹之中上
景非色下景非淵中景太虚㝠合自然八景
神合金剛乗天天上天下無幽無㝠無形無
影無極無窮二十四真周環列宮天地始成
神帝隱龍溟涬大梵遼廓無光八景開圖三
部敷張元始安鎮敷落五篇赤書玉字八威
龍文保制劫運使身長存梵氣彌羅萬範開
張元綱流演三十二夭輪轉無色周回十方
旋斗歷箕回度五常三十五分緫氣上元八
景神合氣入玄玄玄中太皇上帝髙真汎景
太霞嘯詠洞章金真朗郁流響雲營玉音攝
氣靈風聚烟紫虚鬱香輔翼萬仙千和萬合
自然成真真中有神八景玉玄神景之尊長
生大君無英公子白元尊神太一司命桃康
合延執符把籙保命生根上遊上清出入華
房八景之内細微之中下鎮人身泥丸絳宮
中理五炁混合百神十轉廻靈萬氣齊仙仙
道貴生無量度人八景飛神過度輪轉罪福
禁戒宿命因緑普受開度死魂生身身得受
生上聞諸天諸天之上各有生門中有空洞
謡歌之章八景靈篇辭參高真
　　　第一八景神合飛空之音
天有三元氣人有三部關二十四真神
紫戸連青扉上部有八景四景居泥丸
又復四境居在彼咽喉間渟光與季行
幽陀及越庚肺肺𢹂顒顒玉儔引叔淵
是名四星君保兆泥丸間辟祅却萬邪
鬼祅母得干喉中有四景革革史史神
賔元與子柯青竒伯羅君桃闌蔚蹊子
貫列相纏綿保兆㝠運機神合純和全
萬劫長不衰億齡猶合歡
　　　第二八景神合真王之章
髙上雕玉軿浮駕華景龍遊宴三元宮
靈日光曈曨中部有八景侍兆生關中
能存而守之身登玉京山心中居四景
黄寅併景霏詡詡連祝祝師南與孟暉
望离並鹿去護衛長生扉陽華制靈魂
固衛玄微津四景在膽中嘘嘘子張神
鎭凶奉仙子霄度禹疆君粲暉瑶芳來
金𦈢瓊觴和鎮彼天徳君永除世灾殃
八景神合一六氣御飛翔賜兆司命書
億載無悲傷
　　　第三八景神合真王歌
日車雲旗玉佩瓊璫坐宴金闕
指顧榑桑二十四真與王頡頏
飛翥神霄蹈莅華房下部八景
神名作彊生化萬靈權衡斗剛
腎中四景玄真大靈毛毛叱叱
紫還輔真月女落雲四景真人
護兆育嬰保天長存膀胱四景
公碩佃濛亭亭幻光芝仙伸逢
雄元次陽雲綱内通淨府不穢
除滅鬼凶三部八景二十四童
錦衣繡裳住兆神宮合沓如一
晝飛髙冲試爲此歌喭彼仙公
生道眇邈世莫我窮兆能體之
騰轡華龍
此三界之上飛空之中真王歌音音參洞章
誦之百遍名度南宮誦之千遍真王保迎萬
遍道備飛升太空過度三界位登仙公有聞
靈音真王敬形敕制地祇侍衛送迎抜出地
戸五苦八難七祖升遷永離鬼官魂度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及八景神王隱
祕之音兆誦詠之則百神混合八景同歡抱
神成真身生羽翰皆是大梵之言非世上常
辭言無韻麗曲無華宛故謂玄奥難可尋詳
上天所寳祕於髙上神霄玉清玉府東華玉
堂經室之内道君下治傳教流行若有至人
齎金寳質心依舊格告盟神霄然後而付焉
道言夫天地運度否終日月五星虧盈至聖
神人休否末學之夫疾傷凡有此災同氣皆
當齊心修齋六時行香十遍轉經福徳立降
消諸不祥無量之文普度無窮
道言夫末學道淺或仙品未充運應滅度身
經大隂臨過之時同學至人爲其行香誦經
十過以度屍形如法則八景俱降真神合并
左飛右伏神行氣谷乍合乍離景與神㝠朽
者更新墮者復攴魂神俓上南宮隨其學功
計日而得更生輪轉不惑便得神仙
道言夫天地運終星宿錯度日月失昏四時
失度隂陽不調國境生災疫毒流行兆民死
傷師友命過同學非殃亦當修齋行香誦經
夫齋戒誦經功徳甚重上消天災保鎮帝王
下禳毒害以度兆民生死受頼其福難勝故
曰無量普度天人
道言凡有是經能爲天地帝主兆民行是功
徳有災之日發心修齋燒香誦經十過皆諸
天記名萬神侍衛右別至人克得爲聖君金
闕之臣諸天記人功過毫分無失天中真王
亦保舉爾身得道者乃當洞明至言也
諸天中大梵隱語無量音道君譔
元始靈書八景神合内篇
　　　東方八天
　　恥明規般蔣籍濤外變維宏珂
　　曆展攸最彰谿濵义儀渤窈粹
　　靈敞懐堂保嘉瑶位卓評靜魔
　　墀騫扶頗縁演定足優杜頻羅
　　邈川洪嗣幽涂亟魔謁關領仙
　　格降越和
　　　南方八天
　　縁祈嗤南迕梢穹貝丁河宰池
　　邅翾离銳甲靈梵除清宣綱沛
　　彭都牢難約箕亨㑹處昌倫房
　　九俞蘭穟智澄雲瑶力濟奥類
　　耿參玄地運魂巢燔孽吠顓騰
　　揚旗東轅
　　　西方八天
　　武堅迎邦捐暉隗方寧緒岨芷
　　𡨚清紀皇持屭曜陁伊那妙光
　　鈕乾祕賔寧孤極良障彬越都
　　秦鈞覩剛翳眇熾掇奚放魯航
　　祝陁桓鈞洙機翹倫亮古忠悌
　　允鄙戚羣
　　　北方八天
　　賁融技傍珏傞温類延搜毗芒
　　淵嚴詹音寂相據育還微聊源
　　通隅蕭頂權著靈隨蠢孳羅合
　　玉神飛圖滑瀛佐丘直充綺鳥
　　略靜邊适琤瑄來虚逸澄俯汀
　　赭巖稽符
道言此諸天中大梵隱語無量之音舊文刻
記龍山北岡之室以調正三元爲洞真之宗
髙仙真人皆銘誦佩服以交八景之神真氣
流布諸天下及世間皆仙官奠𤩹玉女醮煙
樂御羣靈災厄莫干字皆廣長一丈天真皇
人昔書其文以爲正音有知其音能齋而誦
之者諸天皆遣飛仙玉郎八景大神下觀其
身書其功勤上奏諸天萬神朝禮地祇侍門
大功真王保舉上仙八景道備尅得遊行三
界升入金門此音無所不辟無所不禳無所
不度無所不成天真自然之音也故誦之致
飛天下觀八景遥降萬神朝禮三界侍軒羣
祅束首鬼精自亡琳琅振響十方肅清河海
靜黙山嶽吞煙萬靈振伏招集羣仙天無氛
穢地無祅塵㝠慧洞清大量玄玄也
元始無量度人上品妙經卷之三十六















靈寳無量度人上品妙經卷之三十七黄七
　　　七星除祅品
道言昔於北清玄靈天中大魁羅上妙寳華
土受元始度人無量上品玄靈妙天内號太
虚無上常容天其天帝主名曰緫監鬼神居
其宫殿思道因縁言我植福位爲天帝住不
遷界中與北方諸天世界通爲一境十方天
中及以天下一切大力鬼神國土咸我部屬
我以福業故周足神通禁制魔種歸依三清
奉太上玉律金科威被鬼爽而今元始上帝
當降此天爲諸天人十方衆生說無量度人
無上法門我今處極真世界聞聽法味實爲
忻快當與天中聖人僊真一切部寮男女等
衆逺詣玉京恭請元始天尊降此天中爲衆
說法敕命侍香金童都文瑜傳言玉女馮道
倩啓蘂玉九色之蘊索三天降真洞瓊寳香
然丹天火玉驛龍捧爐千真奏煙靈幡寳幢
竒花珍供百千萬人俱詣玉京蕭臺金闕叩
禮元始三說其辭仰祈大慈不違本念降眄
天中宣演道法度脫一切開通靈虚使内識
洞玄外伏魔試再拜長跪伏俟聖言天尊告
曰吾本無形以道爲質住此玉京散爲五形
變神萬億吾今住此見爲十方無極世界無
量衆生各各演說法要明曉至真示玄清之
路汝所居天上干無色下臨崑山傍及北臺
幽嶽鬼都無不統御北清玄靈俯及酆羅近
於海際宻與人境攴連貫接人世衆錯臭濁
難堪爲諸六天遊精八方鬼神殺戮啖食一
切人民不滿天壽横被夭傷於三元本命年
限運㑹之上隂謀鬼吏遘說㝠官妄作災凶
種種刑害是致呼魂之聲趣死之哀不絶於
耳覩此厄害身縈災疾我今欲下彼天說度
人法汝以挺生空洞乗此天位未明至道微
妙大法吾以妙无天帝出生三氣三寳天君
造立混沌分別萬天使帝闕列峙億真翔集
三萬六千日月一時同明吾以是也吾下化
爲玉宸大混居紫玉寳闕華蓋之下紫微垣
中號北極大帝龍衣玄服垂絛大弁左右十
二元士雷公霹靂居其傍三十六將衛其後
五帥四徳導其前赤明開圖之初爲上清神
公開皇之後爲北隂大帝平定功成位居中
天紫極之庭十方世界望之不動謂之辰樞
者是也然有形皆動惟無形不動北極星與
羣星相逺三度有竒而中空者北辰上帝真
形也望之炯炯五星煇映熒熒有光者帝座
也但可見座豈可遽謁其帝也此北極大帝
緫制三界星宿鬼神萬神千靈莫不叩頭請
命五嶽四瀆山川之神皆再拜伏候乞請水
旱風雨北極是吾第五化身位居皇極正統
玉帝爲祖立太空之元在九宮則號中黄太
一衣紫錦袍腰十二流金火鈴状如嬰兒手
把七元口吐青色今居天中䕃華蓋乗斗車
履三台席大角坐明堂左右七人服紫繍者
北斗七星之精也汝宜徃彼請下天中論說
法要開度天人天帝聞是說已整冠執圭再
拜臣今上請北極帝君降此天宮願聞大法
乃與天衆辭禮元始下詣中黄紫庭華宸玉
闕之下真官導前執法從後徑達北極大帝
御前具陳上事再拜作禮辭懇志切涕泗交
下帝君被玄龍之服以降言曰吾上爲元始
天尊敷揚至教當允斯請于是天帝垂光俯
眄北清玄靈太虚無上常容天中寳闕之内
三氣寳明之殿將昇法座當說是經周廻十
過以召十方始當詣座五天大神七元真君
上聖髙尊太虚真人無鞅數衆乗空而來彩
霞亘虚雲光四布瓊臺鳳駕羽節金幢雜色
寳蘊蓊曖鬱勃洞煥太無七日七夜諸天神
真日月飛仙星真雲將璇綱玉緯一時停輪
剛風啓韻豁落流光山川林木緬同玉色土
變碧璃柔明瑩潤衆真侍座北極帝君先嚮
玉亰心拜元始至恭修敬乃登玄空浮光五
色龍臺之座說經一遍諸天大聖同時稱善
是時一國男女皆聽北極帝君宣標玄旨無
量度人七星除祅最上法要說經二遍七星
明燿玄符見空說經三遍巨斧钁天山開石
裂說經四遍乾坤交泰四海澄源說經五遍
僊樂滿空靈香逺馥說經六遍天虹周遍跨
空成橋說經七遍七真下觀魔精喪膽說經
八遍鬼帝驚逃萬魔摧伏說經九遍天垂甘
露珠璣散飄說經十遍鬼神悟道幽品登僊
是時一國是男是女莫不傾心皆受護度咸
得長生
道言是時北極帝君說經一遍東方無極無
量品天斗七星除祅大神無鞅之衆浮空而
至說經二遍南方無極無量品人斗七星除
祅大神無鞅之衆浮空而至說經三遍西方
無極無量品地斗七星除祅大神無鞅之衆
浮空而至說經四遍北方無極無量品隂斗
七星除祅大神無鞅之衆浮空而至說經五
遍東北無極無量品鬼斗七星除祅大神無
鞅之衆浮空而至說經六遍東南無極無量
品陽斗七星除祅大神無鞅之衆浮空而至
說經七遍西南無極無量品遁斗七星除祅
大神無鞅之衆浮空而至說經八遍西北無
極無量品升斗七星除祅大神無鞅之衆浮
空而至說經九遍上方無極無量品飛斗七
星除祅大神無鞅之衆浮空而至說經十遍
下方無極無量品降斗七星除祅大神無鞅
之衆浮空而至十遍周竟十方無極天真制
魔除祅大神一時同至一國男女傾心歸仰
來者各各發心願除累劫以來心不正真穢
念充塞三尸遊蕩七魄妬害交通鬼氣及諸
魔類使有法病見遒不明雖處人天墮入流
轉乃至證位諸地暫登真階以魔精入心祅
試惑亂念動塵起攴縁傍對起無量因作百
千業今聞北極大帝宣說七星除祅抜邪護
正之法開迷翳眼蹈玄清路趣髙真品慚愧
頂禮無鞅數衆佇立傾聽於是北極仰天俯
地觀察萬彚運無量心啓靈寳慧普告大衆
元始未生曠劫無跡混沌既坼七竅乃張大
爲日月細爲星辰日月五星緫號七元而配
屬北斗北斗十二星五星爲隱曜斗口之中
有天一太一二十四玉皇光芒不顯惟七曜
大明彰示萬方七星之精在人七竅亦分其
神能視聽言齅知識悉皆由也輔弼二星之
精分降爲目中瞳子七星之神有隂魄陽魂
及正星之神斗中除祅之神有五帥四德七
千神將天罡河魁大殺大角豁落立斗黑衣
玄㝠七殺之神以滅除兇祅蕩遂魔鬼兆能
齊心修齋服佩符籙奏告懇祝則七星大神
下降兆所立除祅害有能稽索道要勤企止
清七星之神教兆上道飛昇神僊七祖升度
鍊化自然七星之精三辰五斗九宮八卦之
妙皆在于是聖人之心七星降神華房之内
方寸七室微妙祕諱不可宣泄已登上真後
復爲此北極即於法㑹之中說經都竟衆真
監度以授於我當此之時喜慶難言法事粗
悉諸天復位倏歘之間寂無遺響是時夭人
遇值經法普得濟度全其本年無有中傷七
星垂光光映真形内生玄丹外除祅精傾土
歸仰奉教遵行除魔除幻除妄除想除愛除
有除見除得除疑除邪言中天律口無非聲
齊同慈愛異骨成親國安民豐欣樂太平經
始出教一國以道預有至心宗奉禮敬皆得
度世
道言北極帝君說經中所言並是七星天中
列帝内名隱韻之音亦是北帝内諱百神之
隱名也非世之常辭上聖已成真人通玄究
微能悉其章誦之十過八威揚兵五天擲火
魔王警陣星使騁軒甲卒億萬斬邪除祅燒
霞燎空金鉞寫光羣魔束形鬼精滅爽回屍
起死白骨成人至學之士誦之十過則七元
降真三界稽首魔精喪眼鬼祅滅矣濟度垂
死絶而得生所以爾者學士欽詠洞章斗元
布氣殺伐祅祥掃蕩穢氣體將洞真召制十
方威未制天政德可服御地祇束縳魔靈但
却死而已不能更生輕誦此章身則被殃供
養尊禮門戸興隆世世昌熾與善因緑萬災
不干神明護門斯經尊妙獨歩玉亰度人無
量爲萬道之宗巍巍大範徳難可勝
道言凡誦是經十過斗中天騶七星大神天
帝使者齊到爲兆除祅驅斷不祥億曾萬祖
幽魂苦爽皆即受度上升朱宮格皆九年受
化更生得爲貴人以誦詠此經身神明正氣
無陳故則玄堂啓關魂爽超越不拘㝠昧而
好學至經功滿徳就皆得神僊飛升金闕遊
宴玉京也上學之士修誦是經七真登房妙
極空常徃返三周履星蹈綱漱雲嚥液魂魄
俱翔變化上清壽與天長皆即受度飛升南
宫世人受誦拱侍北辰坐致神女風送雨迎
左據𩵄魒右揖䰢魁六丁輔兆捕鬼搜尸則
延壽長年後皆得作尸解之道魂神暫滅不
經地獄即得返形遊行太空此經微妙普度
無窮一切天人莫不受慶無量之福生死蒙
惠上天所寳不傳下世至士齎金寳效心盟
天而傳輕泄漏慢殃及九祖長役鬼官侍經
五帝玉童玉女各二十四人營衛神文保護
受經者身
道言正月長齋誦詠是經七星真君開北玄
之籙校別罪魂斗中司命鍊七星之光導引
㝠靈爲上世亡魂斷地逮役度上南宮七月
長齋誦詠是經七星魁宮之氣紫光如絃灌
兆泥丸星中大神七人扶胥兆身遊行斗關
身得神僊諸天書名黄籙白簡削死上生十
月長齋誦詠是經斗中天皇手把七星爲兆
除祅赤帝黄老與兆陶魂同䕃華宸坐卧七
星星精入腦真火鍊形泥丸紫君厥諱規英
金床玉帳紫繍錦裙腰帶火鈴除祅滅精福
慶自生位極人臣爲國王帝主君臣父子安
鎭國祚保天長存世世不絶常爲人君安鎮
其方民稱太平八節之日誦詠是經七星光
色連布八方北帝位中九宮齊同一白二黑
貪巨爓空下代鬼祖斷遏衰凶得爲九宮真
人本命之日誦詠是經子魁午丑未二宮
下臨生位七星廻陽延兆天年賜夀無疆魂
神澄正萬氣長存不經苦惱身有光明三界
侍衛五帝司迎萬神朝禮名書上天功滿徳
就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐紫青絳三色雲
　氣之中内外蓊宴七星覆頭五藏真氣繞
　絡身相脾生黄氣岀頂成雲存見北極金
　容天馬千萬青龍白虎朱雀玄武獅子白
　鶴羅列左右日月照明洞煥室内項生圓
　象光映十方如此分明宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前(畢)
　引炁三十二過東向誦經


元始無量度人上品妙經
元始洞玄靈寳本章七星除祅元綱度人天
關運斡離合自然天有三魂二景含晶天有
七魄七曜流精華蓋曲直三五飛昇紫雲爲
關緑煙蒙蒙中有北極金城九重山環峯列
玄草垂茸洞戸鬱杳清虚八通頭建魁剛足
履玄龍手揮碧霞鳴玉叩鍾天丁九首四目
老翁秉仗金鉞息滅祅凶璇珠爲樞運機惟
空真道自然光泛九宮立斗大神霹靂霳
眇莽九醜衣斗乗風吐毒噴火衛世無窮鬼
爽竄伏神府靈明青氣灌滌混合百神金闕
玉房赤鏡飛光流雲萬丈周遍八㝠中有七
星除祅之神中有天猷紫極之尊中有景霄
太帝之真中有天丁縳龍大神中有玄天黑
殺四徳五帥之君中有天蓬威化玄曜真君
　中有太元真紐綱紀關七星尊神廽骸起死
　無量度人今日校録諸天臨軒
東方無極星符神王長生大聖無量度人
　南方無極星殺神王長生大聖無量度人
　西方無極星氣神王長生大聖無量度人
　北方無極星台神王長生大聖無量度人
　東北無極星藏神王長生大聖無量度人
　東南無極星使神王長生大聖無量度人
　西南無極星河神王長生大聖無量度人
　西北無極星令神王長生大聖無量度人
　上方無極星威神王長生大聖無量度人
　下方無極星根神王長生大聖無量度人
　十方至真七星除祅神王長生度世無量大
　神並乗七星燿羅之雲八色光明之輦天馬
　爲馭辟非驂羣六甲備駕天丁揚威徘徊丹
　霞翺翔胎僊建翠旄之節流光靈幡前嘯紫
　鳯齊唱後從玄獸同鳴獅子白鶴嘯歌噰噰
　天一啓途神兵翼轅億乗萬騎浮空而來傾
　光廻駕監真度生星宮丞相九霄上宮天英
　主録元斗大神執籙把籍齊到帝前隨所應
度嚴校諸天七星寳宮七元真君帶月引日
龍巾虎裙蒼舌虎賁北極神君赤書火籙黑
籍黄文蕩除祅𧕏飛屍遊魂斬馘無拘束送
泰山普告三界無極神郷泉曲之府北都羅
酆三官九署十二河源上解祖考億劫種親
疾除罪簿落滅惡根不得拘留逼合鬼羣元
始符命時刻升遷北都寒池部衛形魂七星
除祅度品南宮死魂受鍊僊化成人生身受
度劫劫長存隨劫輪轉與天齊年永度三塗
五苦八難超凌三界逍遥上清上清之天天
帝玉真無色之境梵行
　天真皇人曰北斗七星除祅之真北極大
　帝代元始天尊說付授雲宮紫房明威真
　人明威位爲髙真序稱道言理亦有在其
　三十二天者以三十二天爲輞二十八宿
　爲輪七星爲箱二曜爲轄北極爲樞緫於
　四方三十二天枝連蒂固也亦東南西北
　爲次毎天之色下貫九宮析而爲九真合
　而成大洞學者明之
　　東方八天
　　康化盡明天帝樂躭内生
　　禧禔成光天帝無圖理宗
　　却宴正緒天帝宛伯祁
　　空常梵无天帝眇逐韓盧
　　協真司真天帝剛杜巽隅
　　朱極玩時天帝角衣普招
　　希微蒙素天帝阿丹題昌
　　祖元慶淑天帝杳平彌強
　　　七星真君除祅神符施有祅處
　　　　東方直符吏八人



　　　南方八天
　　浩都火象天帝趙天僊長
　　著師滋妙天帝瑶宗重光
　　章岐善化天帝乾河預沙
　　帝圖上炎天帝定觀生
　　銖覧台賢天帝確震曲東
　　遼方頓微天帝扉期无垠
　　善譙鎮星天帝皇玄越南
　　變嶽呼雲天帝婁景瑞長
　　　七星護生神符房堂中安
　　　　南方直符吏八人




　　　西方八天
　　巢平演炎天帝伏屹偃山
　　常鍊栢空天帝獸路主基
　　録齊鏡張天帝璖梁核羲
　　灼華奏素天帝漠羽擎諦
　　璉祭鼎元天帝赫由忌孫
　　大始順陽天帝雲延慶標
　　正逺感化天帝仇蘭已蓬
　　素明燿姿天帝耿演符驩
　　　七星斬鬼神符置廟社中
　　　　西方直符吏八人




　　　北方八天
　　皇淵靜極天帝元晶持關
　　順明宗化天帝昊禹神
　　曆鮮玄都天帝邊兹倚聦
　　寥府祐祠天帝龍輔玉
　　靈化梵光天帝崙統鬱秀
　　玄天玉明天帝混育九真
　　六成燿靈天帝寳真魔
　　斗芒振感天帝緫丘光
　　　七星除病神符治一切病
　　　　北方直符吏八人




　　已上七星除祅四符吞帶貼燒灰丹書
　　香水調男女通用
三十二天三十二帝諸天隱諱諸天隱名天
中空洞自然靈章七星之音七星之尊七星
之神七星大魔七星之靈九和十合變化上
清無量之奥深不可詳八萬四千大小之星
天河九都子真天狼玄身獸狀威禁尊神北
極七星至真之形爾能知之祅氣無干鬼戸
蕩滅元斗飛精神變氣化無量通靈青身三
髻黄目烏形一十八角十二飛輪或變女子
繡衣丹裙或爲老人紫綬玄巾或變赤蛇巨
蟒龜身吐火放煙擲鈴興雲天地未生七星
混㝠昊皇聖毋生成崐崙七星之精變爲七
真首戴玉幘披青佩金梵炁成符上帝玄文
東斗開生碧落乗煙西斗皓華景燿飛天北
斗玄煇變化真僊目奪日光手握天關南斗
赤精乗龍仗旙司執典録統御無邊中斗帝
氣寳冠垂蓮身御龍衮佩帶五篇前引天剛
萬神莫干青天魔王斌齒元成赤天魔王林
志方生白天魔王文朱育英黑天魔王黄道
玄明黄天魔王合混元精五帝大魔萬神之
宗飛行鼓從緫領鬼兵麾幢鼓節遊觀太空
自號赫奕諸天齊功上天度人嚴攝北酆七
星七殺普掃不祥玄龜召氣丹蛇敷張巨靈
擊鍾神妃奏香蒼舌大帥緑齒神王是稟七
星變化威光黑氣翳空海風激揚流火熾然
電女回璫龍旗橫天摧震煇煌魔鬼刳腦祅
黨伏藏三官北酆明檢鬼營不得容隱金馬
驛呈普告無窮萬神咸聽三界五帝列言上
清穹碩玉亰眇浩無垠元氣成雲紫明寳輪
熠燿太空牢植天根根連風澤洞虚生龍隂
陽交進動化飛騰太光玄甲一十二元身蟠
碧霞背負神淵日月傍流寳仭三玄萬化合
景炤灼浮明三十五分二十八辰爲天形容
斡運圎羅氐房參尾回旋皓華角亢昴胃飛
騰絳霞中有雲綱光環帝宮魁𩲃𩵄䰢魓𩳐
魒童七大神王變化天蓬億萬大兵十八目
翁嘯鼓黑氣巨電蒼龍剛風神虎南丹玉童
斬除羣祅馘滅鬼鋒天上天下無幽無㝠無
形無影無極無窮溟涬大梵遼廓無光七元
威光照滅不祥三辰合明太一奉章玉帝下
觀黄旗召靈空梵成結玉符寳文刻書金簡
混九元陽靈瑞自生玄臺紫堂梵氣彌羅萬
範開張分度流演三十二天旋軫歷房回度
北玄七星炯灼緫氣上元八景㝠合氣入玄
玄玄中斗星北極髙尊泛景太微同會句陳
金真執書簡奏天皇玉音召氣靈化舒光清
虚鬱燿輪轉萬方千和萬合自然成真真中
有神元斗大君元羅帝一黄素飛僊太一司
命桃康合延此諸大神即爲七星分化之神
七神在身除祅鍊真天有三台人有三魂天
有七星人有七魄三魂主陽七魄主隂三台
六星虚精六淳合會曲生天尸地尸及與人
尸共爲六神招真降靈除滅祅氛執符把籙
保命生根上遊上清出入華房八㝠之内細
微之中下鎭人身大洞泥丸絳宮玄氣混合
百神十轉回靈萬氣齊僊僊道貴生無量度
人上運七星飛天法輪罪福禁戒宿命因緑
普受開度死魂生身身得受生上聞諸天諸
天之上各有生門中有空洞謡歌之章七星
靈篇辭參髙真
　　　第一七星童子飛空之音
元斗飛杓廣大真星日燿電火
誅伏魔兵司執元化鎮守天門
首建紫微擲火流金回布九道
北極之真斡旋二儀緫統百靈
三十六童玉冠珠纓主校圖籍
持握生成威光無量魔怪潜形
斬邪捕鬼正道流行消滅九醜
天清地寧
　　　第二七星玉妃之章
碧雲層層錦華明煇中有帝靈
内號玉妃推籌布策行天四時
電光豁落星綱陸離御兵九重
爲世除祅致福却禍正道昭昭
玉符四飛萬惡蠲消元化蕩蕩
貫氣紫霄一受真妙形神不凋
戴九履玄宮周流四象中太微回靈燿
神府自幽通
　　　第三七星神王歌曰
黑甲横天三官列言真魔神帥
備兵億千天蓬履元一坤毋敞金扉
離英肇帝真回光衝大微巍巍神霄尊
駕龍耕瓊芝香氣鬱元綱靈照洞神池
旋歩雲羅上流𤓁散天谿二五混玄景
三元陳玉機綜錯理皇運御氣合僊飛
丹靈曜幽闕青童啓霄扉除祅輔正道
我道日昌煇
此三界之上飛空之中星真歌音音參洞章
誦之百遍名度南宮誦之千遍魔王保迎萬
遍道備飛升太空過度三界位登僊公有聞
靈音七星衛形敕制地祇侍衛送迎抜出地
戸五苦八難七祖升遷永離鬼官魂度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言北二章並是諸天上帝及至靈魔王七
星神王僊真隱祕之音皆是大梵之言非世
上常辭言無韻麗曲無華宛皆七星除祅上
真重諱宻妙之訣是謂玄奥難可尋詳上天
所寳祕於玄都神霄玉闕東藏依玄科四萬
劫一傳若有至人齎金寳質心依舊格告盟
十天然後而付焉
道言夫天地運度日月五星虧盈至聖神人
休否末學疾傷凡有此災皆六天大魔五方
大力惡鬼爲世祅𧕏因生人之命天地厄會
作爲禍殃同氣皆當齊心修齋六時行香十
遍轉經福徳立降消諸不祥無量之文普度
無窮
道言夫末學道淺或自營生業不識道真致
土石之精草本之怪山𩴑山魈木客人都鳥
都泉𩲲魍魎或稱古今廟社血食一切依附
爲民祅害祈告北極大帝七元尊星以丹砂
書七星真符燒灰以香水調服或佩帶自身
安貼堂房之上七星真君立降天兵剪除大
害變災爲吉七星降庭授爾真要身得神僊
道言夫天地運終星宿錯度日月失昏四時
失度隂陽不調國境有災水火漂焚疫毒流
行兆民死傷師友命過同契殞傷或是大力
魔神六洞鬼帥妄興祅變亦當修齋行香誦
經夫齋戒誦經功徳甚重上消天災保鎮帝
王下禳毒害以度兆民生死受頼其福難勝
故曰無量普度天人
道言凡有是經能爲天地帝主兆民行是功
德有災之日發心修齋燒香誦經十過皆諸
天記名萬神侍衛右別至人尅得爲聖君金
闕之臣諸天記人功過毫分無失天中魔王
亦保舉爾身得道者乃當洞明至言也
諸天中大梵隱語無量音明威真人譔
七星除祅玉篇
　　　東方八天
　　渙都瓊樓魂綦猷浮洞鏡宛貳
　　嶽鄙顔仇吕正燕驛儻札遞侯
　　懃寂恕愿京僅蕭侔輪豫關璞
　　晉晝辯周固遁靈嶷互琤淙留
　　卦評杜盤華逗燕彪元直和敕
　　禧魯真收
　　　南方八天
　　程計鄒強挹需閟牙紂閤師祥
　　淵仍邈霞冀類屏塲宻圖景羅
　　湫減殊芒力扁盟柄朱環柳檣
　　玄鍊可韓魁漠救堂幼諦炎墮
　　良便嬰郷美林斗樞回混巖康
　　儔奕綿羅
　　　西方八天
　　神途霄儀著㝠兖麗碧髙慶和
　　雞堵曰逵莊池翊漿戞智完休
　　鄺定符司馘酆秤微僊輦光谷
　　囹穴鋒錐席衍黃琥縁索凝頥
　　昊罔太煥天庚聿拯采鏹伏祅
　　晶熒襄遼
　　　北方八天
　　童緫靈邃刃截㝠爽衂清荼九
　　道注生鞅璨華曜黨頗淙慈精
　　良納胃藏通羽聮鴻剛婦瑶琩
　　治巫允塞魂箕井昴泉獨興利
　　寳迪澤昉玉誕赤𤤠梵輳滬幾
　　意透飛驛
　　魁𩲃𩵄䰢魓魒攝
唐夏轄囚珠絡入度月妃東暄七殺黑聻
　　　　内一十六字七星隱文符書如左


道言此北極紫微七星大梵隱語諸天大將
五斗大魔無量音舊文始生於北斗玉闕及
三台垣門之上推正七星軌度統制鬼神斬
邪除祅北君之祕文天真皇人昔書其文以
爲正音有知其音能齋而誦之者諸天皆遣
飛天神王下觀其身書其功勤上奏諸天萬
神朝禮地祇侍門大勲魔王保舉上真道備
尅得遊行三界昇入金門此音無所不辟無
所不禳無所不度無所不成天真自然之音
也故誦之致飛天下觀上帝遥唱萬神朝禮
三界侍軒羣祅束首鬼精自亡琳琅振響十
方肅清河海靜黙山嶽吞煙萬靈振伏招集
羣仙天無氛穢地無祅塵㝠慧洞清大量玄
玄也
元始無量度人上品妙經卷之三十七





靈寳無量度人上品妙經卷之三十八黃八
　　　神符除難品
道言昔於赤靈丹天燿華明煇八威神闕受
元始度人神符除難祕奥妙品元始天尊當
說是經周廻十過以召十方始當詣座天真
大神上聖髙尊妙行真人無鞅數衆乗空而
來宸霞映虚翠轂瓊軒華芝寳蓋明彩纏煇
萬光蒨燦圎景合鮮五日五夜諸天妙氣交
文煥落龍光鳳徊鬱藹自然一時成章靈風
爽徹星宿停輪萬景廓奕氛穢消澄一國地
土山川林木七寳凝華緬平均等無復髙下
土皆作瑞雲浮鬱離羅之色衆真侍座元始
天尊玄坐空浮八靈九變神圖玉局之上說
經一遍諸天大聖同時稱善是時萬界廓清
靈風散煙天發玄瑞地發祥應慶會咸臻普
及含生說經二遍魔癘滅形丹刻麗空說經
三遍災疾消除說經四遍自然靈章映現八
虚說經五遍人民達悟符章之因說經六遍
敬奉靈文皆獲道真說經七遍寳章玉書開
度無窮說經八遍三光妙氣灌絡形神說經
九遍苦魂受化鍊度朱陵說經十遍國祚安
鎮永保升平是時一國是男是女莫不傾心
皆受護度咸得長生
道言是時元始天尊說經一遍東方無極度
符神王至真大神無鞅之衆浮空而至說經
二遍南方無極度符神王至真大神無鞅之
衆浮空而至說經三遍西方無極度符神王
至真大神無鞅之衆浮空而至說經四遍北
方無極度符神王至真大神無鞅之衆浮空
而至說經五遍東北無極度符神王至真大
神無鞅之衆浮空而至說經六遍東南無極
度符神王至真大神無鞅之衆浮空而至說
經七遍西南無極度符神王至真大神無鞅
之衆浮空而至說經八遍西北無極度符神
王至真大神無鞅之衆浮空而至說經九遍
上方無極度符神王至真大神無鞅之衆浮
空而至說經十遍下方無極度符神王至真
大神無鞅之衆浮空而至十遍周竟十方無
極主領神符度符神王天真大神一時同至
一國男女傾心歸仰來者有如雨霧交集無
鞅之衆繁積一國地土皆震非可禁止於是
元始於其座中凝顧玄空運大神力口吐靈
文雲篆龍章流金散燿八角垂芒遍於空際
離合變化現一寳壇去地九丈下捧華雲元
始登引天真大神上聖髙尊妙行真人十方
無極天宫度符神王至真大神直符將吏無
鞅數衆俱登所現寳壇之上天人仰看惟見
冉冉從壇四面而升既登寳壇無不容載國
人廓散地還平正復得安靜元始即於寳壇
之上說經都竟衆真監度以授於我當此之
時喜慶難言法事粗悉諸天復位倏歘之間
寂無遺響是時天人遇值經法皆得濟度全
其本年除難免傷傾土歸仰普證善縁無憂
無惱無疾無殃無驚無恐無厄無患無試無
魔言惟道旨心惟道真齊同和樂異骨成親
國安民豐欣樂太平經始出教一國以道預
有至心宗奉禮敬皆得度世
道言元始天尊說經中所言並是五老上帝
火鍊光精豁落空玄變化之根三元妙氣神
祕内名隱韻之音亦是三天内諱百靈之隱
名也非世之常辭上聖已成真人通妙達玄
能悉其章誦之十過魔王敬仰邪怪滅精氛
穢蕩淨道氣合神二燿流景五華受明災癘
消散却死回生至學之士誦之十過則帝真
鑒祐髙宸降軒宻授玄言寳籙玉文緫治鬼
魔却伏禍姦所以然者靈音會於眇清至理
合於元根妙精感激召氣致真洞化莫窮無
所不神輕誦此章身則被殃供養尊禮門尸
興隆世世昌熾神符除難萬災不干神明護
門斯經尊妙獨歩玉京度人無量爲萬道之
宗巍巍大範徳難可勝
道言凡誦是經十過諸天齊到三萬六千神
符妙氣八萬四千赤文之精灌注其身身受
鍊養結化僊真格皆九年玉籙定生削除死
名億曽滯魄𡨚繫幽沈皆受濟度各獲逍遥
遷變生形性識洞悟敬奉微言玄功備著昇
於九宮超凌太霞逸轡紫清也上學之士修
誦是經九天真文皆集其真結絡靈綱入其
身中纏羅五臟養育華精延度壽考長生飛
僊世人受誦則招集神吏符章從官三光真
宰五氣天君威靈衛護萬禍不干身鍾道氣
死不滅真俓上南宮返化常存此經微妙普
度無窮一切天人莫不受慶生死蒙惠上夭
所寳不傳下世至士齎金寳效心盟天而傳
輕泄漏慢殃及九祖長役鬼官侍經五帝直
符玉童玉女各二十四人營衛神文保護受
經者身
道言正月長齋誦詠是經感致上元東極宮
中長生玉真髙上帝皇敷降九氣玄生之符
保度一身九祖沈魂皆獲超脫與道合并七
月長齋誦詠是經感致中元西靈太皓宮中
寳華上妙至極髙尊宣通七氣金光玉符斷
除業累却伏魔精罪結散釋永保清貞金真
鍊華瓊英内生玉體堅彊長生萬年十月長
齋誦詠是經感致下元北真紫皇玄上宮中
玉宸大道無上元皇垂華散靈惠布五氣天
玄太符蕩除姦穢掃滅祅凶固衛家國敷佑
庶民帝主壽康福禄綿綿徳被萬方常保太
平八節之日誦詠是經感致八景赤精丹華
玉文八威神策靈光妙氣下降身中灌澤九
宮三田受真百痾蠲除萬害塞源羣魔憚伏
脫離禍難青書奏功紫籙紀僊玄功偉著昇
景上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊㝠有六甲直符九宮掾吏
　度符神王直符將吏羅列左右日月照明
　洞煥室内項生圓象光映十方如此分明
　宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經無量度人願所啓上徼
徑御
無上三十二天元始上帝至尊几前(畢)
　引炁三十二道東向誦經



元始無量度人上品妙經
元始洞玄靈寳本章神符除難妙首玉文變
化無量十廻度人天真隱韻離合自然妙虚
八靄大混之初靈光結體朗煥玉都分化三
景禀粹七元纏綿至用緫括真神摽著符章
統御羣靈因符而立因符而行因符而度因
符而生符命所告莫敢不從禍難所臨消却
無前是爲神寳元始玉文赤書内籙八會垂
芒威章豁落北帝隱銘天皇鳯壐玄律女青
攝邪大檄都匠合明非尸斷滅山怪摧姦紫
庭祕奥羅布魁剛屠割鬼爽伏魔洞淵黄籙
白簡超鍊苦魂範圍太妙宰制玄虚存亡受
度普被無窮中有明光合變之神中有除災
散禍之君中有消魔破害大神中有九光三
氣丈人中有掌符定籙三光五帝威伐尊神
廻生起死無量度人今日校録諸天臨軒
東方無極飛天神符除難神王長生大聖無
量度人
南方無極飛天神符除難神王長生大聖無
量度人
西方無極飛天神符除難神王長生大聖無
量度人
北方無極飛天神符除難神王長生大聖無
量度人
東北無極飛天神符除難神王長生大聖無
量度人
東南無極飛天神符除難神王長生大聖無
量度人
西南無極飛天神符除難神王長生大聖無
量度人
西北無極飛天神符除難神王長生大聖無
量度人
上方無極飛天神符除難神王長生大聖無
量度人
下方無極飛天神符除難神王長生大聖無
量度人
十方至真飛天神符除難神王長生度世無
量大神並乗景霞緑輿羽明流軿宸燿飛蓋
玉精寳輪驂駕驎鳳丹歘靈飊建九光瓊節
五氣華旙前嘯簫歌逸響後吹鸞鳳同鳴獅
子白鶴音韻噰噰四將啓途玉帝翼轅億千
萬乗泛皓凌煙騰煇驚電御化開玄明宸帝
氣太微玉宮神綱主宰天靈上卿秉符執籙
緫會髙清考校天地萬類之情隨品救護三
洞敷陳告下十方五嶽神君南丹北幽河海
㝠原帝命所至風火驛傳禁察祅凶削除罪
姦至於長夜罪繫沈魂並令解釋氛穢咸蠲
惡魔毒害孰敢當前生根寧極壽保長延神
霄紀善青華宥愆寳章流演應會百靈皆受
道徳陽光鍊真永度三塗五苦八難超升三
界遊觀上清上清之天天帝燿靈㝠无之境
梵行
　　　東方八天
　　清祕元漠天帝竺羅啓英
　　遼正愬明天帝元邵齊靈
　　道凝至悰天帝府蔚徐名
　　精務索离天帝明余梵平
　　九墟梵度天帝覺猶光庭
　　朱期符旨天帝祕宛須
　　敕校峯闕天帝呪威越淵
　　鬼符昭印天帝董道仲兵
　　　南方八天
　　喦驅杳魂天帝歷沙王
　　宿耶慶句天帝蒲妙光
　　圖都叟裕天帝子侯真生
　　玄利虎延天帝魔定張
　　明斗玉符天帝除海勃陁
　　混元太始天帝素來彦真
　　曜京誅魔天帝神祐元貞
　　玄城數極天帝鹿那容
　　　西方八天
　　符离金利天帝弱甫耀昆
　　戚奚鋪極天帝華瀦淵靈
　　延那丘靖天帝玉閑願寧
　　太紫限常天帝鄒父近營
　　歐盟俱于天帝宻夫冕京
　　資力勝玄天帝屈唐稽和
　　道捨崇和天帝慈勝時遊
　　孤正鷲臚天帝卷用勤登
　　　北方八天
　　赤宜洪陟天帝虐龍爲
　　牛微元舉天帝玄師㝠回
　　童枚孔乾天帝變希常玄
　　卓落辨蔽天帝統監鬼師
　　混常化空夭帝河當灰迷
　　眇忮明儒天帝喬思洞機
　　那羅沖奥天帝滅都好微
　　政奚居浩天帝邈無九朞
三十二天三十二帝諸天隱諱諸天隱名天
中空洞自然靈章諸天隱韻天中之音天中
之尊天中之神天中玄符天中之靈五符八
策變化上清無量之奥深不可詳敷落神文
普度天人今日欣慶受符歷關諸天請滅八
難斬絶邪根飛歩空常名列太玄魔王監舉
無拘天門東斗青簡西斗素文北斗玄綱南
斗火鈴中斗神符緫監天兵青帝運仁白帝
摧兵赤帝破暗黑帝驅精黄帝布命統制萬
神青符神王揮英左翊赤符神王炎功破釋
白符神王虎牙大嚇黑符神王橫吞跨驛黃
符神王雄剛會極三符大神萬魔之尊揚旌
揮㦸兵騎合驅遊行天界檢察災虞奉命上
帝宣布真符隨感應念善士相須與道齊契
靈光衛驅玃天神獸鐵額長顱噴煙吐火㗖
食祅魔直符將吏旋電風行執法功曹威忿
列陳作難之鬼幻惑神魂俱令捕録束送溟
泠千禍沈消福慶皆臻三元九宮關奏玄清
赤章青簡丹書紫文玉綱結斗妙用齊并該
集冲氣永固道根
空洞玄景赤明之初飛宸煥邈靈光燿敷三
元五徳至理㝠无凝華結氣著象自然杳靄
之中現岀靈文翩翩耀羅赫奕萬天流金玉
霞曲折回旋混成八朗靈芒四騫維持造化
神明之元統運隂陽四序之行攝制萬魔威
伏鬼精統御上極虚皇髙尊開度至化流演
微言彌綸億劫玄治司權天真皇人洞達元
根承命制篇解釋形模連貫成章紀録幽樞
散布三境藏於五城隨劫顯受拯護生津小
大定格參品分名龍章鳳書纏綿長存保僊
度真安鎮靈闗祅害不起蕩穢合靈敷落妙
精育養人身一身受鍊上契清玄玄中有神
三景真君五靈玄老太一尊神紫微北帝明
威吏官執節奉符保命長延逸轡紫霄升雲
駕龍朝拱玉軒接侍陽寥超度三災永脫八
難七祖齊僊永離幽泉逍遥朱陵華陽洞臺
玄恩普被無所不周浩浩法橋陶育萬生訓
悟之科禁戒因縁善道既臻克獲推遷玉符
開度神真散煙定簡青華關告諸天諸天之
上各有真符中有三天靈音謡歌空洞之章
上聖靈篇辭參髙真
　　　第一太一洞玄飛符之音
赤明開大運妙應顯元皇㝠㝠空洞中
靈文煥萬方煇燦燿神綱八角垂光芒
纏羅元梵精隱靄藏神綱結書散萬篇
感化無不藏敷落緯至用隨氣騰威光
符命所降傳風火馳驛龍蕩滅祅魔迹
禀粹神明宗永却八難厄與道同玄功
福慶契自然儛輪飛太空
　　　第一元始神符泰清大赤天隱諱
　　　　已下三符並丹妙書白箔過厄難
　　　　百試佩服貼並同用



　　　第二太一洞玄度符之章
八會三元氣宸華煒萬篇虚微該妙頥
太一秉玄權元始垂金科玉律按格言
隨功佩帝真衆害咸滅蠲神霄察善録
定簡青華編摧遏羣魔鋒試敗不得行
黄老保命基桃孩固百神哀此紅塵子
夭丧迷玄津惟我髙宸師與世爲梯衡
運度無窮極三天散玉文萬劫保至道
億兆無沈淪
　　　第二元始神符上清禹餘天隱諱



　　　第三太一洞玄化符之歌
玉綱凝太眇靈煇散景敷煥落髙上文
纏羅結八區紫極洞之體皇人按筆書
衆道分氣化千篇保萬殊神虎制大魔
金光却百邪緫命清微館天職奉玄圖
法治垂真範大格法幽樞混變齊一徳
咸歸無上居寥寥隱韻歌奕奕昭皇虚
嘯詠契靈會我道長相扶輕飛駕緑軿
旋轡登雲衢
　　　第三元始神符玉清清微天隱諱



此三天之上飛空之中玄孌神符自然成文
太一真符三洞真君神符歌音音參洞章誦
之百遍名度南宮誦之千遍魔王保迎萬遍
道備飛昇太空過度三界位登僊公有聞靈
音魔試逃形敕制地祇侍衛送迎過度世殃
解除厄患治官刀兵五苦八難七祖昇遷永
離鬼官神符度屍魄鍊更生乗道威神受化
自然神符護生上聞諸天有祕上天文諸天
共所崇泄慢堕地獄禍及七祖翁
道言北洞章並是諸天上帝及度符神王直
符真君隱祕之音皆是大梵之言非世上常
辭言無韻麗曲無華宛故謂玄奥難可尋詳
上天所寳祕於三天三洞寳宮依玄科四萬
劫一傳若有至人齎金寳質心依舊格告盟
十天然復而付焉
道言夫天地厄運亦有刑會日月五星亦有
照臨爲厄爲殃至聖神人亦有休否末學之
夫亦有厄難凡有此災同氣皆當齊心修齋
六時行香受符轉經福徳立降消諸不祥無
量之文普度無窮
道言夫末學道淺或僊品未充運應滅度身
經太隂臨過之時同學至人爲其行香受符
佩卧或安衣褥中誦經十過以度屍形如法
魂神俓上南宮隨其學功計日而得更生轉
輪不滅便得神僊
道言三元厄運災難競生亦當修齋行香受
符誦經星宿臨命遘難橫逆亦當修齋行香
受符誦經賊難兵難水火河井摧石刀繩疫
癘𡨚害夫婦刑破男女夭傷師友連注一切
諸難皆當修齋行香受符誦經夫受符誦經
功徳甚重三天神符隨師所用悉致大驗上
消天災保鎮帝王下禳禍難以度兆民生死
受符其福難勝故曰無量普度天人
道言凡有是經能爲君臣父子兆民行是功
徳有災之日發心修齋焼香受符誦經十過
皆諸天記名萬神侍衛受符至人尅得爲聖
君金闕之臣諸天記人功過亳分無失天中
真僊度符神王亦保舉爾身得道者乃當洞
明至言也
諸天中大梵神符隱語無量音道君譔
元始神符玉篇
　　　東方八天
　　紫宸洞京太敔靈音緬羅極梵
　　太覺洎曇玉那何逮丹綱惠矜
　　華常健無僊補爰臻然眇梵羅
　　都美奚雲領陁宛遂素已正門
　　妙神越虚責部靈玄超慶僊度
　　天蹟逾貟
　　　　南方八天
　　符名顯驅金英玉詵昭敕制魔
　　月儀祖前文尼逮臺花明郁千
　　都山由房招卑帝邅瓊除絳齒
　　沆浮青騫安進日賔蘂池四輪
　　竟育空遥珍極魔容太盡僊離
　　浩㝠思宮
　　　西方八天
　　龜亭浦中燕希竒通莽畸兖列
　　虹景逸堂宋榭沈曦盧東嶽嵎
　　梵寂空歌卦奥靈都子景覔瞿
　　歩亨峙由符止冤律霞芒熖首
　　柏苔星蘇梵津演神韻慶牛張
　　微陳篤僊
　　　北方八天
　　關敖秀名丹精播乾化樂自幾
　　升斗乗玄注盡隷兊無真妙雲
　　迪門求叔碧圎用天湛餌輝庸
　　道孚弭鮮澤婁蘭龍女布師珍
　　崛空敕嘉璹滋辨真狄陁微胡
　　長規孳人
道言此諸神符布化之天所現赤書大梵隱
語無量之音舊文流演天門樓觀館軒之上
天真皇人紫筆録之字方一丈八角垂芒曲
麗道妙施於十方上下以爲神靈寳符之文
也有知其音能齋而誦之或以丹書一天八
字爲符用之大驗諸天皆遣度符神王直符
真君太一使者下觀其身書其功勤上奏諸
天萬神朝禮地祇侍門大勲三界保舉上真
道備尅得遊行神景昇入帝關此音無所不
辟無所不禳無所不度無所不成天真自然
之音也故誦之致飛天下觀上帝遥唱萬神
聽命三元侍軒羣祅東首鬼精自亡空洞泛
響海嶽凝煙天映碧彩地秀丹連淨朗宛黙
萬氣回旋靈文廓奕招集羣仙上無氛穢下
無祅塵㝠慧洞清大量玄玄也

元始無量度人上品妙經卷之三十八





靈寳無量度人上品妙經卷之三十九黄九
　　　南宮延生品
道言昔於丹靈天中絳彩飊歌朱陵昌土受
元始度人南宮延生無量上品元始天尊當
說是經周廻十過以召十方始當詣座天真
大神上聖髙尊妙行真人南昌上宮天機内
省延生保僊上真道君南宮延生天機上相
真宰天機上吏真宰天機真僊真宰天機直
神真宰丹元僊官三元僊官天機都吏甲騎
神吏無鞅數衆乗空而來彤霞神霄寳輿丹
輪鳳蓋垂蔭流明紫光九色蓊蔚洞煥太空
六日六夜南昌上宮星樞守躔候鼓不鳴龍
嶽水刻玉滴停注煙旗浮空霧帷卷香樞機
二省十官秉笏嚴領局部神風輕襲虚海澄
映天容廓清氣界昭曠一國地土山川林木
緬平一等無復髙下土成柔玉紺膩純明洞
徹圎羅無有異色衆真侍座元始天尊玄坐
空浮六龍戲珠交昇雲錦之座說經一遍諸
天大聖同時稱善是時南昌宮中天機內省
注上兆庶延生保僊之名萬億論計得仙之
人九萬餘條說經二遍南辰朱華映滿碧虚
雲綱縈回瑰衡蚪屈說經三遍琳琅振韻讃
美洞章說經四遍南宮啓關生育萬彚說經
五遍天機流運五德平昌說經六遍六星摇
光萬神協慶說經七遍僊筭無終世壽遐逺
說經八遍真魔降券度兆延生說經九遍雨
花盈尺天香合雲說經十遍世無夭折樂慕
靈真是時一國是男是女莫不傾心皆受護
度咸得長生
道言是時元始天尊說經一遍東方無極無
量品延生至真大神無鞅之衆浮空而至說
經二遍南方無極無量品延生至真大神無
鞅之衆浮空而至說經三遍西方無極無量
品延生至真大神無鞅之衆浮空而至說經
四遍北方無極無量品延生至真大神無鞅
之衆浮空而至說經五遍東北無極無量品
延生至真大神無鞅之衆浮空而至說經六
遍東南無極無量品延生至真大神無鞅之
衆浮空而至說經七遍西南無極無量品延
生至真大神無鞅之衆浮空而至說經八遍
西北無極無量品延生至真大神無鞅之衆
浮空而至說經九遍上方無極無量品延生
至真大神無鞅之衆浮空而至說經十遍下
方無極無量品延生至真大神無鞅之衆浮
空而至十遍周竟十方無極南宮延生天真
大神一時同至一國男女傾心歸仰將聞元
始天尊宣示南宮延生之法成真之要各相
謂言我等位證天人住諸天中未聞天司名
品居處統治三元生死罪福功過所在南宮
延生但知大略南昌上宮爲南極長生大帝
君之緫司延生之所復在何治有何典宰主
吏三元之民當何祈請遂獲延生將享無極
今日天尊敷陳綱括開暁天人我等宜各精
心歸依大法修證前詣再拜稽首來者有如
細霧宻雲無鞅數衆迮國一半土皆偏䧟非
可禁止一切大衆圍繞座側瞻佇靈顔覬聞
妙法元始俯仰四顧攬几廻天儼紫金光容
發言宣告大衆曰夫天地定位君臣乃立三
大上帝設官布政分治三元紫微太微爲兩
極之司以主生死世人罪福僊真功過紫微
曹局係於北斗太微案掾隷於南辰紫微天
官之司則有太玄都省以統三官太微大君
之司則有天樞天機二省以延注生命校領
羣靈南斗第五星曰天樞第六星曰天機樞
機二省爲上帝之内司長生大帝正所御也
天有三省以治三元則樞機之司並屬於南
昌上宮即太微宮也三省之内金闕侍中上
相上宰侍郞僊卿司命以共治之兆能長齋
奉詞天機省中懇禮長生大帝嚴備供養勤
誠不替則有九天採察考校真官按兆功過
上聞機省則上相注筆爲兆延生壽無紀極
不必丹芝可俟僊道大衆欣躍乞獲詳教渴
佇聖言於是元始懸一寳珠大如黍米在空
玄之中去地五丈元始登引天真大神上聖
髙尊妙行真人天機内省上相真宰靈官直
符甲卒統騎南宮延生無量大神十方無極
至真尊神無鞅數衆俱入寳珠之中天人仰
看惟見拂拂從珠口中入既入珠口不知所
在國人廓散地還平正無復欹䧟元始即於
寳珠之内說經都竟衆真監度以授於我當
此之時喜慶難言法事粗悉諸天復位倏歘
之間寂無遺響是時天人遇值經法普得濟
度全其本年無有中傷傾土歸仰咸得延生
不殺不害不嫉不妬不淫不盜不貪不欲不
憎不𡜍言無華綺口無惡聲十二善行専則
延生南宮自聞天機列言七世命僊齊同慈
愛異骨成親國安民豐欣樂太平經始出教
一國以道預有至心宗奉禮敬各得度世
道言元始天尊說經中所言並是上帝南宮
延生内名隱韻之音亦是天機省中上相内
諱百靈之隱名也齋戒誦之直符詣天機省
乞延生之籙太上度南宮之契兆得延生永
世長存非世之常辭上聖已成真人通玄究
微能悉其章誦之十過諸天遥唱萬帝設禮
南宮延生天機紀齡雙景照頂泥丸返精羣
魔束形鬼癘滅爽回屍起死白骨成人至學
之士誦之十適則大君流遷三省言功魔精
喪眼鬼祅滅爽濟度垂死絶而得生所以爾
者學士穢氣未消體未洞真召制百神威未
制天政徳可伏御地祇束縳魔靈但却死而
已不能更生輕誦此章身則被殃供養尊禮
門戸興隆世世昌熾與善因縁萬災不干神
明護門斯經尊妙獨歩玉京度人無量爲萬
道之宗巍巍大範徳難可勝
道言凡誦是經十過諸天齊到南昌宮中天
機省宰上相真君請長生大帝玉篆龍文九
雲之書雲章寳籙統僊驅吏八鸞真符告下
酆山泉曲之府使億曽萬祖幽魂苦爽皆即
受度上升朱宮格皆九年受化更生得爲貴
人而好學至經功滿徳就皆得神仙飛昇金
闕遊宴玉京也上學之士修誦是經南極丹
元左靈仙府真官直符神吏爲兆延生皆即
受度飛昇南宮世人受誦則九元八極四斗
三真十二仙官教兆隱遷延生長年後皆得
作尸解之道魂神暫滅不經地獄即得返形
遊行太空此經微妙普度無窮一切天人莫
不受慶無量之福生死蒙恵上天所寳不傳
下世至士齎金寳效心盟天而傳輕泄漏慢
殃及九祖長役治官侍經南宮玉童玉女各
二十四人營衛神文保護受經者身
道言正月長齋誦詠是經南官延生長生大
帝敕太玄九仙君太虚無上君太上九老仙
都君爲兆開心通幽洞㝠爲上世亡魂斷地
逮役度上南宮七月長齋誦詠是經南宮延
生天機上相告太虚紫元洞陽元君太素仙
元君太上秀樂君爲兆辟妄長獲至真身得
神仙南宮書名黄籙白簡削死上生十月長
齋誦詠是經南宮延生金闕侍郎請玉華洞
靈君玉華紫靈君元丹中皇君爲兆護身忠
事至尊孝及一門爲國王帝主君臣父子安
鎮國祚保天長存世世不絶常爲人君安鎮
其方民稱大平八節之日誦詠是經南宮延
生玉清三皇太帝華陽仙君紫靈仙君洞陽
仙君開兆八關得見真仙得爲九宮真人本
命之日誦詠是經南宮延生長生大帝敕太
極仙君清靈仙君九光仙君十華仙君延兆
生籍赦罪超神魂神澄正萬氣長存不經苦
惱身有光明三界侍衛五帝司迎萬神朝禮
名書上天功滿徳就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐紫赤絳三色雲
　氣之中内外蓊㝠有青龍白虎朱雀玄武
　獅子白鶴羅列左右南宮天機相宰神官
　俱降兆前日月照明洞煥室内項生圎相
　光映十方如此分明宻呪曰
無上玄元太上道君召岀臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經無量度人願所啓上徹
俓御
無上三十二天元始上帝至尊几前(畢)
　引炁三十二過東向誦經


元始無量度人上品妙經
元始洞玄靈寳本章南宮延生上品天機度
人太微隱韻離合自然混洞赤精无无上真
化爲南極六司髙宸天樞統兵緫御三元天
機内省天政所干統攝南宮主校延生元始
祖劫化生諸天開明兩極水火天根上無復
祖惟道爲身九龍雲書八鸞真文攝氣命仙
召靈招真十極飛報玉章瓊文三省開廓普
植神靈太玄都紏樞機輔丞持印執法八天
鳳文無文不光無文不明無文不立無文不
成無文不度無文不生是謂大梵天中之天
鬱羅蕭臺玉山上京上極無上大羅玉清眇
眇劫刃若亡若存三華離便南昌妙庭金闕
玉房森羅淨霐神霄梵氣周廻十方中有南
宮延生之神中有南極長生大帝君中有神
府青華帝君中有天機上相上吏真神真宰
真君中有延生司馬大神中有好生主録韓
司丈人真君中有南上司命司録延壽益筭
度厄尊神廻骸起死無量度人今日校録諸
天臨軒
東方無極延生注善神王長生大聖無量度
人
南方無極延生考察神王長生大聖無量度
人
西方無極延生賞功神王長生大聖無量度
人
北方無極延生校録神王長生大聖無量度
人
東北無極延生定品神王長生大聖無量度
人
東南無極延生紀壽神王長生大聖無量度
人
西南無極延生上奏神王長生大聖無量度
人
西北無極延生僊誥神王長生大聖無量度
人
上方無極延生帝司神王長生大聖無量度
人
下方無極延生廵省神王長生大聖無量度
人
十方至真南宮延生神王長生大聖無量大
神並乗紫雲琅輿朱輦華蓋碧輪驂駕丹鳳
五色青龍建火鈴制魔之節六甲召真靈旛
前嘯九部齊唱後吹八樂同鳴飛空遊僊嘯
歌噰噰五帥啓塗四靈翼轅憶乗萬時浮空
而來傾光廻駕監真延生天機丞相南昌上
宮韓司主宰延生大神執籙把籍齊到帝前
隨所應度嚴校諸天兆能投誠奏告南宮摽
紀生命月日時年奏章通詞洞館隱天詣南
昌上宮天機内省金闕侍郎南上司命靈虚
真僊注筆丹籍延生續年已枯復榮已殘復
完已滅復起已朽復堅天機上生錫兆長生
普告三界無極神郷泉曲之府北都羅酆三
官九府十二河源上解祖考億劫種親疾除
罪簿落滅惡根不得拘留逼合鬼羣南宮符
命時刻昇遷北都寒池部衛形魂制魔保舉
度品南宮死魂受鍊仙化成人生身受度劫
劫長存隨劫輪轉與天齊年永度三塗五苦
八難超凌三界逍遥上清上清之天天帝洞
機無色之境梵行
　　　東方八天
　　玉曆司仁天帝慈持宗元
　　化植蒼靈天帝廣繁儀王
　　道華秀功天帝純平子夸
　　寳宸妙生天帝冲玄定僊
　　太玄靜真天帝慈持宗元
　　遘僊滌想天帝廣繁儀王
　　崿龍布和天帝純平子夸
　　清丘洞夷天帝冲玄定僊
　　　南方八天
　　正紀黄元天帝覺浮丹明
　　朱房簡真天帝絶洞九方
　　曲化耀威天帝恬昭延生
　　炎正宗成天帝殿公維良
　　皇極變成天帝放鐸卒馳
　　丹明感僊天帝鍊歸牧玄
　　飛龍晨燭天帝育垠祕懐
　　神闕絳玉天帝浮棠嘉萌
　　　西方八天
　　七靈素明天帝虎襄威
　　機輪皓都天帝勝元衍光
　　靜生太无天帝自真定開
　　清明回光天帝監印主收
　　敢司正刑天帝制懲檢㝠
　　道嚴戒城天帝曜道离昌
　　玉龍昇汭天帝昇竒纂神
　　盈虚緫靈天帝對神把真
　　　北方八天
　　朝極靜順天帝烈華至彬
　　履剛召靈天帝常祐柯童
　　玄真海遥天帝伯赤飄光
　　玄洞五雲天帝曷廻樞純
　　金呈禁理天帝保撫慶明
　　玄靈斗宮天帝契超燕宗
　　萬福帝皇天帝善持揭藍
　　玉雲靉龍天帝母精羅源
三十二天三十二帝南宮隱諱南宮隱名天
中空洞自然靈章太微隱韻太微之音太微
之尊南昌之神天機真宰南宮之靈九府十
曹飛報上清無量之奥深不可詳敷落神真
普度天人今日欣慶受度延生永固歷關諸
天請滅衆惡斬絶地根超度五苦名列大玄
東斗主筭西斗記名北斗落死南斗上生中
斗大魁緫監衆靈青帝護魂白帝侍魄赤帝
養氣黑帝通血黄帝中主萬神無越青籙真
官吉多真伯赤籙真官擘山擎石白籙真官
黄越赤靈黑籙真官銜雷鐵腹黄籙真官天
道神力五籙真官萬神之宗飛行鼓從緫領
僊兵麾幢鼓節遊觀南宮威聲赫奕帝省言
功南昌績生嚴攝北酆神府受命普掃不祥
神龍吐毒天馬四張金精前驅飛神仗旛擲
火萬里流鈴八衝敢有干試拒遏上真金鉞
前戮流火後刑屠割鬼爽炎飊無停千千截
首萬萬剪形魔無干犯鬼無祅精三宫北酆
明檢鬼營不得容隱金馬驛程普告無窮萬
神咸聽三界五帝列言上清
大洞啓曆道合自然恍惚結氣界域斯張君
父臣民列職分庠凝玉爲京初易龍康帝出
而治左右紀綱三宮肇基三省闢張三府緫
司按牘維防眇眇億劫混沌之中上空無色
下空無淵風鼓潭涸水堅爲山空生元土金
剛乗天天有萬官命世經天天上天下無幽
無㝠無形無影無極無窮自然神化變造形
容溟涬大梵與道合同民有耳目不知視聽
潜黙漠昧遼廓無光赤明開圖運度乃宣元
始安鎮敷落五篇赤書玉字八威龍文保制
劫運三界長存符變僊真官司臣鄰氣復成
符象與空淪梵氣彌羅萬範開張元綱星舍
隨氣流演三十二天輪轉無色周廻十方蔭
蓋乗車階登紫房太玄都司大魁植彊旋樞
歷機據斗建綱掖帶二省統號南昌順行六
儀回度五常三十五分緫氣上元八景㝠合
氣入玄玄上帝樞機天之喉舌下應體躬心
目爲玄玄中太皇南宮延生上帝髙真泛景
太霞嘯詠洞章金真明郁流響泥丸雲營在
中白珠連連玉音攝氣耳聽鍾絃靈風自徊
百神聚煙紫虚鬱秀輔翼萬僊千和萬合自
然成真真中有神長生大君青華左公玉妃
右神髙上道王執玉垂紳太一在前司命在
後桃康合延吐英噏秀執符把籙保命生根
閱籍南宮請筭北元上遊上清出入華房八
㝠之内細微之中下鎮人身樞爲腦空不動
者空絳宫爲機索幽見微中理五氣混合百
神十轉廻精萬氣齊僊南宮延生無量度人
機開八門飛天法輪罪福禁戒宿命因縁普
受開度死魂生身身得受生上聞諸天諸天
之上各有生門中有空洞謡歌之章眞聖靈
篇辭參髙真
　　　第一南宮延生天機上相飛空之音
天機據摛帝宮維南欲延爾生
無引機轅機軸不動道大勿用
機轅相馳不病則屍天機乘物
召則應之善惡功過率關帝司
機静神動僊飛南宮謹機祕真
卓爲靈人運機以天道法自然
運機以心丧精失身心目爲機
象以四時我握其寳上帝所知
第二南宮延生天樞上相之章
六星在南上通朱陵炎炎丹霄
絳闕彤庭環樞者空空體無形
無形不動孰使其靈靈無使從
惟帝是膺天政以常勿伐勿矜
有相若助徒爲主名靜而無爲
道以公平象彼泥丸中居至神
混與空合百骸自生大樞任成
無得無名我駕飛飊下觀億程
　　　第三南宫延生長生大帝歌曰
電輪舞空命駕神宮雲旗燿熠
紫雲光襲下有萬僊龍翼我轅
紫霞爲蓋天衣河帶樂𢹂髙上
席宴華童南昌列言道濟真功
注善延生勳靄僊宗人無私機
正意爲師情念鋒起招魔致鬼
僊聖殊超然豈獨長生已浮身八景間
俯眄青圎羅丹林覆諸天玉音揚洞歌
憫此塵中人一瞬隨流波焼香捧靈篇
真人自來過
此三界之上飛空之中真王歌音音參洞章
誦之百遍名度南宮誦之千遍真僊保迎萬
遍道備飛昇太空過度三界位登僊公有聞
靈音真王敬形敕制地祇侍衛送迎抜出地
戸五苦八難七祖昇遷永離幽關魂度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及南宮延生隱
祕之音統明樞機之司爲上帝喉舌心目之
任皆隸南昌上宮爲金闕之要地兆能長齋
封章奏告謁詣真靈上吏真宰敷功列言爲
其延年身享天福澤逮後昆皆是大梵之言
非世上常辭言無韻麗曲無華宛故謂玄奥
難可尋詳上天所寳祕於玄都髙上神霄玉
清玉府道合治世應法以傳若有至人齎金
寳質心依舊格告盟玉清然後而付焉
道言夫天地運度否終日月五星虧盈至聖
神人休否末學之夫疾傷凡有此災同氣皆
當齊心修齋六時行香十遍轉經福徳立降
消諸不祥無量之文普度無窮
道言夫末學道淺或僊品未充運應滅度身
經太隂臨過之時同學至人爲其行香誦經
十過以度屍形如法天機上相爲開南靈延
生續命之簡注記善功魂神俓上南宮隨其
學功計日而得更生輪轉不惑便得神仙
道言夫天地運終星宿錯度日月失煇四時
失度隂陽不調國境歲災疫毒流行兆民死
傷師友命過皆當修齋行香誦經夫齋戒誦
經功徳甚重上消天災保鎮帝王下禳毒害
以度兆民生死受賴其福難勝故曰無量普
度天人
道言凡有是經能爲天地帝主兆民行是功
徳有災之日發心修齋燒香誦經十過皆諸
天記名萬神侍衛右別至人尅得爲聖君金
闕之臣諸天記人功過毫分無失天中真王
亦保舉爾身得道者乃當洞明至言也
諸天中大梵隱語無量音道君譔
元始靈書南宮延生祕篇
　　　東方八天
　　婁胃握樞裔延重波綽摩慶將
　　陸徒凝帝抱能興生仗僊獨麗
　　銳伯麟元綿洪騫熾角飛兼羅
　　昒悦遘慧越嘉童貽雲鐸府位
　　梵方應落彌迢縁遷辟都登廂
　　丙寧盈牋
　　　南方八天
　　鳥東寧駝畢蒼充回壯輔裒淵
　　星柯監摧爵運謹韜闡時沂泉
　　耀芒赤奕龜蹊宜陳聚掌滅魅
　　寂盧歷聽號炎都利軫冲格真
　　漸旻蘇康嶽靈衝渦正并挾宥
　　棘囉達辰
　　　西方八天
　　灝景太華扄韓附瑾變清流濊
　　萌梁順忻曜燄剛式璞持妙成
　　梵度元品恢漠連濵常融殊丘
　　敵乾峨屏混化開兊偃池顫因
　　樞關崿都避爻魚圍質傍樊儲
　　遍蕩掖奔
　　　北方八天
　　玄漢巨漠螣輪腆陽龍堅華育
　　恵班至莊答落正位照艾虚危
　　錫河律多禀察興和瓉鼐幽仰
　　杞靈欽蓬晦洞室育俛墮熒敖
　　竺洛紀籍燕坤呈魔内殺醜祅
　　玉延終壁
道言此諸天中大梵隱語無量之音舊文刻
書南宮鳳臺之上召南極斗機真人開兆玉
曆延生永世抜度七祖帝澤千重身飛金房
書籍朱童字皆廣長一丈長生大君昔寳其
文以爲正音有知其音能齋而誦之者諸天
皆遣定真神王下觀其身書功勤其上奏諸
天萬神朝禮地祇侍門大功真王保舉南昌
道備尅得遊行三界昇入神霄
此音無所不辟無所不禳無所不度無所不
成天真自然之音也故誦之𦤺神王下觀上
帝遥唱萬神朝禮三界侍軒羣祅東首鬼精
自亡琳琅振響十方肅清河海靜黙山嶽吞
煙萬靈振伏招集羣僊天無氛穢地無祅塵
冥慧洞清大量玄玄也


元始無量度人上品妙經卷之三十九





靈寳無量度人上品妙經卷之四十黄十
　　　北都除殃品
道言昔於紫元天中流雲飄歌太玄光土受
元始度人北都除殃無量上品元始天尊當
說是經周廻十過以召十方始當詣座天真
大神上聖髙尊妙行真人北都大帝羅酆羣
真北方斗牛女虚危室壁七宿星君北斗司
命北都司察官曹掾吏北都飛騎立斗大神
北都黑甲五氣魁吏溟泠大神北都九醜捉
殺五天元帥除殃神王無鞅數衆乗空而來
蒼霞紫璆之輿瑿璧山雲之輦碧蓋垂蔭玄
精玉光海色鬱凝洞煥太空七日七夜諸天
層輪止虚辰緯停度龍山息鼓玉璣不行神
風靜籟嶽雲散影天徳髙清坤維靜粹一國
地土山川林木緬平一等無復髙下土皆作
碧玉無有異色衆真侍座元始天尊玄坐空
浮六明純燿九宮混氣瓊山寳牀之上說經
一遍諸天大聖同時稱善是時一國男女以
念道力故豁然心開明悟下世生民先因積
業罪報不停結釁羅酆若非聞經殃不可除
說經二遍覩見元始身有慧光照徹十方猶
如朝日北都三官上下六洞九幽無間𡨚仇
和釋五苦停酸說經三遍法音清妙普聞十
方證悟天人具無漏相說經四遍凡類衆生
忘怨毒心隂相謀害變爲法侣說經五遍殃
注之苦三災之難沉瘵屍疰一時解脫歡喜
更生說經六遍種民真學息鎮太无正念通
虚神朝上境說經七遍國永太平尊道貴生
無私無欲民不夭傷說經八遍諸天稱慶北
都除殃和順運誠獲見真理說經九遍天流
彩雲地録神芝說經十遍大帝遥臨來證說
法天人讃歎聲徹九清是時一國是男是女
莫不傾心皆受護度咸得長生
道言是時元始天尊說經一遍東方無極無
量品北都除殃大神無鞅之衆浮空而至說
經二遍南方無極無量品北都除殃大神無
鞅之衆浮空而至說經三遍西方無極無量
品北都除殃大神無鞅之衆浮空而至說經
四遍北方無極無量品北都除殃大神無鞅
之衆浮空而至說經五遍東北無極無量品
北都除殃大神無鞅之衆浮空而至說經六
遍東南無極無量品北都除殃大神無鞅之
衆浮空而至說經七遍西南無極無量品北
都除殃大神無鞅之衆浮空而至說經八遍
西北無極無量品北都除殃大神無鞅之衆
浮空而至說經九遍上方無極無量品北都
除殃大神無鞅之衆浮空而至說經十遍下
方無極無量品北都除殃大神無鞅之衆浮
空而至十遍周竟十方無極除殃大神一時
同至一國男女傾心歸仰同悟無爲方知一
心造此多業愚民無知動干罪殃失忠孝之
行懐隂賊之謀貪冒狠愎滛殺敗真妬害賢
良犯禁玄科魂歸北都身謝三官受苦億劫
無有休停乃至得生災病纏留萬無一善不
知罪積致此受殃若不誦詠真文祈告北都
醮謝七宿則殃不可除願聽元始明顯北都
除殃之法來者有如細雨宻霧無鞅之衆迮
國一半土皆偏䧟非可禁止於是元始宣示
十方天人曰北都羅酆中有大帝六洞山城
十二小洞三官九府百二十曹一十六獄二
十四獄三十六獄八十一獄百二十獄如是
大獄北都寒池逺在下方東北癸地大海之
内有酆都羅山名曰北都天尊除真鬼帝所
理故號鄷都酆爲城名羅爲山名都爲聚處
去此天境下觀非遥山髙三十六萬里山根
入水三十女萬里宮闕樓觀貴擬諸天其間
者對罪魂長夜不息悲苦之聲充震天地此
大山之上干於斗牛七宿毎宿之氣下貫都
城此爲北斗隂神制轄北都中有大帝玄滋
天君黑帝尊神身長千尺服玄龍之衣圎冠
方履乗駕九龍無極之輿丞相官屬萬億鬼
神惟此鬼神實與人等並皆胎生其身自然
通靈變化譬如龍蛇毒獸並是胎卵所生變
化大小神化不測北都鬼神悉亦如之無量
之衆還來人間與人婚宦商販生業一與人
同皆是大帝宻遣伺察生人衆生不能制戒
心性肆造悪業不忠不孝不義不仁一一䟽
記奏上北都北都神王以日計時簡奏大帝
帝敕惟允則使世人命爲不遂運會凶殃一
切橫夭皆自所招萬死萬生不可解脫我以
哀憫普爲救護敕使北都除殃滅禍且北都
有諸大神一切衆生投詞叩請嚴醮築壇敷
露真文誓天自悔則殃禍立除身壽安永諸
大神者北都神王北都鬼相北都隂斗左司
命主生諱閣隂斗右司命主死諱闓北都左
司命主生死罪録諱灌生北都右司命主一
切殃罰諱啓成北都左司察主考定功過諱
闉北都右司非主治獄典録諱關已上諸大
神乃主行殃禍特能除之奏章懇禱大殃積
負頓可除釋汝其受之大衆伏地再拜稽首
謹當奉行
元始說經都竟衆真監度以授於我當此之
時喜慶難言法事粗悉諸天復位倏歘之間
寂無遺響是時天人遇值經法普得濟度全
其本年無有禍殃傾土歸仰咸行善心不殺
不害不嫉不妬不淫不監不貪不欲不憎不
𡜍言無華綺口無惡聲齊同慈愛異骨成親
國安民豐欣樂太平經始出教一國以道預
有至心宗奉禮敬皆得度世
道言元始天尊說經中所言並是北都大帝
内名隱韻之音亦是北王内諱百神之隱名
也非世之常辭上聖已成真人通玄究微能
悉其章誦之十過諸天遥唱萬帝設禮隂爽
代釋殃苦消除福感自然祥應昭顯羣魔束
形鬼精滅爽廻屍起死白骨成人至學之士
誦之十過則北真竦聞隂官稽首魔精喪眼
鬼殃截源濟度垂死絶而得生所以爾者學
士穢氣未消體未洞真以制十方威未制天
政徳可伏御地祇束縳魔靈但除殃而已不
能更生輕誦此章身則被殃供養尊禮門戸
興隆世世昌熾與善因縁萬災不干神明護
門斯經尊妙獨歩玉亰度人無量爲萬道之
宗巍巍大範徳難可勝
道言凡誦是經十過北君齊到億曽萬祖幽
魂苦爽殃注斷絶皆即受度上昇朱宮格皆
九年受化更生得爲貴人而好學至經功滿
徳就皆得神仙飛昇金闕遊宴玉京也上學
之士修習是經殃注解脫皆即受度飛昇南
宮世人受誦斷絶凶穢死尸閉塞北都除殃
東華記名則延夀長年後皆得作尸解之道
魂神暫滅不經地獄即得返形遊行太空此
經微妙普度無窮一切天人莫不受慶無量
之福生死蒙恵上天所寳不傳下世至士齎
金寳效心盟天而傳輕泄漏慢殃及九祖長
考北山侍經五帝玉童玉女各二十四人營
衛神文保護受經者身
道言正月長齋誦詠是經北都除殃傳注速
寧爲上世亡魂斷地逮役度上南宮七月長
齋誦詠是經北都除殃七祖超昇身得神仙
諸天書名黄籙白簡削死上生十月長齋誦
詠是經北都除殃壽益増昌爲國王帝主君
臣父子安鎮國祚保天長存世世不絶常爲
人君安鎮其方民稱太平八節之日誦詠是
經北都除殃萬彚蒙恩得爲九宮真人本命
之日誦詠是經北都除殃落兆死名魂神澄
正萬炁長存不經苦惱身有光明三界侍衛
北帝司迎萬神朝禮名書上天功滿徳就飛
昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄玄三色雲
　氣之中内外蓊㝠有青龍白虎朱雀玄武
　獅子白鶴羅列左右北都大神森然對几
　降臨兆前日月照明洞煥室内項生圎象
　光映十方如此分明宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經無量度人願所啓上徹
俓御
無上三十二天元始上帝至尊几前(畢)
　引炁三十二過東向誦經



元始無量度人上品妙經
元始洞玄靈寶本章北都除殃上品五氣度
人酆羅隱韻㝠漠自然混洞元老无无上真
元始同生北帝髙尊隂斗七元下統酆城羅
山巍峩九府奠分龍漢祖劫北都六天青河
丹井雲門洞泉中有大神垂條龍巾攝制魔
靈善惡咸論考謫慘酷䟽記罪名律禁奉承
無有不聞玄銅環牢海峙山根太玄鬼祖骨
肉爲身同道變化龍伏風奔窺盗世法窮搜
業因遞種爲殃永溺轉輪道有玉篇開宥靈
文無文不光無文不明無文不立無文不成
無文不度無文不生是爲大梵天中之天酆
羅北臺黑山玄亰上極髙上玄羅浩清眇眇
劫仭若亡若存三華離便大有妙庭下極北
都三官羅酆魔洞鬼營火山寒池左淨右霐
太光梵炁周回十方中有北都除殃之神中
有北極黑帝靈君中有九天都禁司馬大神
中有注生定死北隂天君中有北斗司命司
録延壽益筭度厄尊神廻骸起死除殃度人
今日校録諸天臨軒
東方無極飛天捕魂神王長生大聖無量度
人
南方無極飛天攝氣神王長生大聖無量度
人
西方無極飛天殺鬼神王長生大聖無量度
人
北方無極飛天羅山神王長生大聖無量度
人
東北無極飛天巡虛神王長生大聖無量度
人
東南無極飛天定名神王長生大聖無量度
人
西南無極飛天都關神王長生大聖無量度
人
西北無極飛天監領神王長生大聖無量度
人
上方無極飛天簡奏神王長生大聖無量度
人
下方無極飛天除殃神王長生大聖無量度
人
十方至真飛天北都除殃神王長生度世無
量大神並乗蒼虬巨獸飛蓋奔輪驂駕蘷龍
玄角神虎建召靈之節燿景神旛前嘯九歌
齊唱後吹八音同鳴紫鯨玄羽嘯歌噰噰五
老啓塗羣仙翼轅億乘萬騎浮空而來傾光
廽駕除殃度生北都丞相酆域六宮緫司主
録除殃大神執籙把籍齊到帝前隨所應度
嚴校六天普告三界無極神郷泉曲之府北
都羅鄷三官九府十二河源上解祖考億劫
種親殃延禍種疾除罪簿落滅惡根不得拘
留逼合鬼羣元始符命時刻昇遷北都寒池
部衛形魂制魔保舉度品南宮死魂受鍊仙
化成人生身受度永劫無終隨劫輪轉與天
齊年永度三塗五苦八難超凌三界逍遥上
清上清之天天帝洞虚無色之境梵行
　　　東方八天
　　太元都羅天帝𨴋𨵛齊宣
　　玄滋燿成天帝辟乾毒王
　　玉寳超想天帝演剛隆
　　論明極濟天帝彦徒罙枚
　　開物順真天帝平雷判生
　　玉明朝始天帝綿都勤鐸
　　元陽耿化天帝敢霞羅於
　　道光初華天帝篤夏義端
　　　南方八天
　　燿利宣真天帝主軍繁來
　　四極廣晶天帝皇度振什
　　帝樞圎寂天帝律佑符玄
　　丹雲紀命天帝忽延輔章
　　曆増元紀天帝齒將比耕
　　還靈端神天帝卜直希辛
　　混明委光天帝濵嘉熈亭
　　道威崇虚天帝蔣露聦喬
　　　西方八天
　　籍度髙明天帝抱符器圭
　　昌慧資持天帝闌緒稽時
　　維平智寂天帝昭虎育明
　　素雲寳宗天帝尸繿鬱景
　　普明度地天帝末頂昆
　　舉仙鍊功天帝柏曽尭儲
　　素神正矩天帝蹈鈞隱洮
　　康祝運微天帝洪元次胥
　　　北方八天
　　玄丘緫神天帝盻邏伊房
　　變玄極真天帝力可明俱
　　度靈廣時天帝勃提維多
　　生直慶緒天帝鎮咄匪盈
　　定光浮羅天帝握瑶避須
　　宻濟禳助天帝術宣求衡
　　餘梨葆生天帝安夷社辟
　　九清昌陽道化天帝夜洋雲光
三十二天三十二帝諸天隱諱諸天隱名天
中空洞自然靈章北都隱韻梵化之音北都
之尊除殃之神北都真魔除殃之靈九聖十
真變化上清無量之奥深不可詳敷落神真
普度天人今日欣慶受度北都除殃歷關諸
天請滅三途斬絶地根飛度五炁超神北都
殃種注胚除蕩無餘滅屍鍊仙名列太玄真
王監舉無拘天門東斗天蒼西斗天獄北斗
帝車南斗天機中斗黄屋五斗降神牛女交
宿符下北都除殃賜福青帝延年白帝斬精
赤帝焚祅黑帝北君建都羅山峙闕酆城臣
民萬億輸納帝庭主世罪惡除滅殃縈六天
使者巡察幽明黄帝中主護國安人萬神來
朝元始化身青天神王燿羅尸伯赤天神王
振天騫石白天神王斬鬼破山黑天神王瞋
睛激電黄天神王倒海巨力五帝神魔萬神
之宗監領北都飛行鼓從緫領鬼兵麾幢鼓
節遊觀太空九旗赫奕六天齊功除殃度人
嚴攝北酆神王受命普掃不祥羅天吐毒天
狼四張火丁前驅都帥仗旛毒龍萬丈神虎
八衝敢有干試拒遏上真金礕前戮巨天後
形屠割鬼爽風火無停千千截首萬萬剪形
魔無干犯鬼無祅精三官北酆明檢鬼營不
得容隱金馬驛呈普告無窮萬神咸聽三界
五帝列言上清
元晦未明空無邊極晃空生氣風火爲石八
阿九周非知非識忽化蒼龍身長百億纏結
五柱自龍及康眇眇億劫混沌之中上海無
色下海無淵中海風澤洞虚包天金石堅剛
漸成碧圎六氣自行五運終天天上天下無
幽無㝠無形無影無極無窮溟涬太玄遼廓
無光先生元始乃化北皇鼓鐡爲山鍊金爲
房刻玉爲樓九氣煥明乃號黑帝太玄元王
主治死魂斷注除殃萬鬼魔羣威鎮十方赤
明開圖運度自然元始安鎮敷落五篇赤書
玉字八威龍文保制劫運使天長存梵氣彌
羅萬範開張元綱流演三十二天輪轉五色
周回十方旋斗歷箕回度五常三十五分緫
氣上元八景㝠合氣入玄玄玄中太皇上帝
髙真泛景太霞北都除殃殃爲罪種經劫不
亡消隂維何忠詠洞章金真明郁電火激焚
流響雲營黑幘萬軍玉音攝氣禍殃速避靈
風聚煙北都列言紫虚鬱秀輔翼萬仙鎮兆
一身泥丸百關斬滅邪殃靈府氣宣萬神同
會玉醴金樽千和萬合自然成真真中有神
長生帝君青華大帝飛羅九神太一司命桃
康合延執符把籙保命生根上遊上清出入
華房八㝠之内細微之中下鎮人身泥丸絳
宮中理五炁混合百神十轉回靈萬氣齊僊
僊道貴生無量度人上開八門飛天法輪罪
福禁戒宿命因縁普受開度死魂生身身得
受生上聞諸天諸天之上各有生門中有空
洞謡歌之章真王靈篇辭參髙真
　　　第一北都除殃上相飛空之音
四馬揚鑣丹隨我輪飛雲如旗
征此魔軍北都闐闐案牘紛紛
愚爲業因世植惡根殃自根生
胡不爾悛念道太无委心帝前
身佩八威金闕玉文十二大神
爲兆列陳除殃北尊乗駕鳳軒
我行太空金廂玉轅俯視九州
邈如深淵大道之妙非賢不傳
聞此飛空音七祖升諸天
　　　第二北都除殃司命之章
通晨大冠絳衣龍章惟我上笏
司命之王上帝之策神璽之光
來降北都蔭魁乗剛嚴備萬神
侍書在傍爲世之人生死尤殃
龍祈北尊潔禱壇塲敕命寳符
仰貯靈光殃除福生壽䘵齊昌
永離八難衰髙升紫雲房救世爲真人
範唱流無疆
　　　第三北都除殃北帝君歌曰
三十六萬里北都羅酆山上有夜光闕
下列九府官隂陽生死曹殃注停其間
世愚不念道情欲相追攀岀身百年中
一徃無再還地獄由爾心真境方寸邊
何不謝北都黙朝紫皇班首露革爾情
天赦無留難一身可得道七祖超㝠泉
殃注永斷絶福來如轉丸我歎生死途
萬劫囚幽關刻志禮神霄雲中仰金顔
此三界之上飛空之中真魔歌音音參洞章
誦之百遍名度南宮誦之千遍真魔保迎萬
遍道備飛升太空過度三界位登仙公有聞
靈音真魔敬形敕制地祇侍衛送迎抜出地
户五苦八難七祖昇遷永離殃纏魂度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及北都真元隱
祕之音福佑生民消除殃禍有能起心祈向
斷絶注傳横害不生真靈垂蔭一身得道七
祖昇真皆是大梵之言非世上常辭言無韻
麗曲無華宛故謂玄奥難可尋詳上天所寳
祕於髙上神霄玉清玉府道君降聖按法以
傳若有至人齎金寳質心依舊格告盟道君
然後而付焉
道言夫天地運度否終日月五星虧盈至聖
神人休否末學之夫疾傷凡有此災同氣皆
當齊心修齋六時行香十遍轉經福德立降
消諸不祥無量之文普度無窮
道言夫末學道淺或先品未充運應滅度身
經太隂臨過之時同學至人爲其行香誦經
十過以度屍形如法則北都大帝玄滋天君
監領殺鬼嚴敕幽方太一回生司命注昌使
此形神固息含光魂神俓上南宮隨其學功
計日而得更生輪轉不惑便得神仙
道言大天地運終星宿錯度日月翳昏四時
失度隂陽不調國境有災疫毒流行兆民死
傷師友命過亦當修齋行香誦經夫齋戒誦
經功德甚重上消天災保鎮帝王下禳毒害
以度兆民生死受頼其福難勝故曰無量普
度天人
道言凡有是經能爲天地帝主兆民行是功
徳有災之日發心修齋燒香誦經十過皆諸
天記名萬神侍衛右别至人尅得爲聖君金
闕之臣諸天記人功過毫分無失天中真王
亦保舉爾身得道者乃當洞明至言也
諸天中大梵隱語無量音道君譔
元始靈書北都除殃玉篇
　　　東方八天
　　暨桓乙遲托圖延牝盧須迎皇
　　迮羅紀清璞化馘廣娑賔雲承
　　緬洛义忽猷郎匪京諸變方定
　　益陀祖卿藍首伽婁亶迹墮昧
　　覺邦𡡮廬英玄指門謁斗華溢
　　晞俞嶽泰
　　　南方八天
　　踴寗忌童炎牎赤功紹元帝祺
　　令鈀卷冲荑憫康洞幾賢特隆
　　暉芒井圩隷邅俞蒙嬉云同宜
　　𨓜鎖由夷爵恭韓延王頥預飛
　　便梵竒綱素諠謹儀驛多斯靈
　　變兹溟池
　　　西方八天
　　色堂神禧薦福典隨驛洛規通
　　咽服梁窺曆奔庚和彌錂藴微
　　造星車禳回黄星微僥正絶仰
　　徒姦報鎞越懋蕩宥曹巖丘佃
　　卓頌嶤甫辨蕣揚艾紐資雲璫
　　弼光迢泰
　　　北方八天
　　晝謡瓊都北君隂拘勿淑令趣
　　碧駢謨符洚道綿博映陛乾秀
　　錠累布酉拙倣晉酧熾缾吳扶
　　烈命𢍆斗巒正悽極動咸欹紐
　　轉霞緑綱凝天扁陽呉投吉囉
　　簿辰侣祥
道言此諸天中大梵隱語無量之音舊文刻
書酆城闍臺九阿之上使兆殃種不生爲道
正真逍遥無物字皆廣長一丈玄光真人昔
書其文以爲正音有知其音能齋而誦之者
諸天皆遣考察真官下觀其身書其功勤上
奏諸天萬神朝禮地祇侍門大功真王保舉
北元道備尅得遊行三界升入金門此音無
所不辟無所不禳無所不度無所不成天真
自然之音也故誦之致考察下觀上帝遥唱
萬神朝禮三界侍軒羣祅束首鬼精自亡琳
琅振響十方肅清河海靜黙山嶽吞煙萬靈
振伏招集羣僊天無氛穢地無祅塵㝠慧洞
清大量玄玄也


元始無量度人上品妙經卷之四十











靈寳无量度人上品妙經卷之四十一宇一
　　　五行備足生靈壽域品
道言昔於大羅浮光天中妙安飛眞大善極
土受元始度人五行備足生靈壽域无量上
品元始天尊當說是經周回十過以召十方
始當詣座天眞大神上聖髙尊妙行眞人無
鞅數衆乘空而來紫煙散景流雲交映仙歌
合奏神風靜籟絳車彩蓋寳綱瓊軒三素玉
光九華窈窕洞煥太空七日七夜諸天宮殿
日觀月扉星綱舍次斗宿經𨇠璇璣玉𢖍泊
然停景神煙散藹山海蔵雲天無浮氣八景
明清一國地土山川林木緬平一等無復高
下土皆作紺玉無有異色丹彩青明涵影轉
照衆眞侍座
元始天尊玄坐空浮五色獅子之上說經一
徧諸天大聖同時稱善是時一國男女安壽
超逸五行之氣大備大足無有傷殘說經二
徧慶雲昭瑞惠露敷空說經三徧萬寳呈祥
五行昌順說經四徧神鍊心通民無疾病說
經五徧天霐寳連眞仙化立說經六徧玉嬰
空歌音參大洞說經七徧九幽息對水火分
源說經八徧眞符宣宥幽顯霑恩說經九徧
萬神迎光混生帝一說經十徧朽骸重起靈
運成人是時一國是男是女莫不傾心皆受
護度咸得長生
道言是時元始天尊說經一徧東方无極无
量品顯仁大神無鞅之衆浮空而至說經二
徧南方无極无量品威化大神無鞅之衆浮
空而至說經三徧西方无極无量品周覽大
神無鞅之衆浮空而至說經四徧北方无極
无量品收攝大神無鞅之衆浮空而至說經
五徧東北无極无量品定志大神無鞅之衆
浮空而至說經六徧東南无極无量品普振
大神無鞅之衆浮空而至說經七徧西南无
極无量品保安大神無鞅之衆浮空而至說
經八徧西北无極无量品正氣大神無鞅之
衆浮空而至說經九徧上方无極元量品元
光大神無鞅之衆浮空而至說經十徧下方
无極无量品妙靈大神無鞅之衆浮空而至
十徧周竟十方无極天眞大神一時同至一
國男女傾心歸仰來者有如細雨泛空合沓
駢至無鞅之衆迮國一半土皆偏䧟非可禁
止於是元始運神眞境聚萬八千天十方國
土九地幽泉團成一珠大如黍米在空玄之
中去地百丈元始登引天眞大神上聖髙尊
妙行眞人十方无極五方備足至眞大神無
鞅数衆俱入寳珠之中天人仰看惟見勃勃
從珠口中入既入珠口不知所在國人廓散
地還平正無復欹䧟元始即於寳珠之内十
方國土無鞅数衆天人仙聖一切鬼神之中
普告大衆曰五行備足生靈壽域者爲天地
之終極大道之要妙自非上聖不得而明五
行者三才之神用至眞之靈藴風熱燥濕寒
爲天之五行木火土金水爲地之五行喜怒
思憂恐爲人之五行生長化收蔵爲四時之
五行周天氣者六朞爲一備終地紀者五歲
爲一足五行備足則氣運平正氣運平正人
無夭傷各得全其天年至學之士抑勝助衰
使正氣長存無太過不及之患則長生神仙
久視無窮得安壽域域者限畛軫封際之義
數之終始五六相合而七百二十氣爲一紀
凡三十歳千四百四十氣六十歳爲一周不
及太過則非備足所謂備足正宫正徴爲備
足少宮少徴即非備足五行平正則隂陽無
剋賊之患陽法順施長生不死變化返覆出
生入死入死出生羽化神仙與道合體上爲
眞人說經都竟衆眞監度以授於我當此之
時喜慶難言法事粗悉諸天復位倏歘之間
寂無遺響是時天人遇值經法普得濟度全
其本年無有中傷傾土歸仰咸行善心無爲
無事無争無欲無貪無起無滅無思無得無
隨言無唱物口無邪尊齊同慈愛異骨成親
國安民豐欣樂太平經始出教一國以道預
有至心宗奉禮敬皆得度世
道言元始天尊說經中所言並是諸天上帝
内名隱韻之音亦是魔王内諱百靈之隱名
也非世之常辭上聖已成眞人五行備足壽
限無極通玄究微能悉其章誦之十過諸天
遥唱萬帝設禮河海靜黙山嶽蔵雲日月停
景璇璣不行群魔束形鬼精滅爽迴屍起死
白骨成人五星之精感降身形運備氣足生
道永固紫脉纒腦赤筋霜髓枯朽更還至學
之士誦之十過則五帝侍衛三界稽首魔精
䘮眼鬼祅滅爽濟度垂死絶而得生所以爾
者學士知五氣之用補缺平勝績絶延生運
極化源知生之幾得道之本雖備未足穢氣
未消體未洞眞召制十方威未制天政德可
伏御地祇束縳魔靈但却死而已不能更生
輕誦此章身則被殃供養尊禮門戸興隆世
世昌熾與善因縁萬災不干神明護門斯經
尊妙獨歩玉京度人无量爲萬道之宗巍巍
大範德難可勝
道言凡誦是經十過諸天齊到億曽萬祖幽
魂苦爽皆即受度上昇朱宫格皆九年受化
更生得爲貴人五行備足數極於九九變爲
一一變於九無過不及大小齊等則金木運
和水火合德土之一氣遊行其中固此四象
幽魂苦爽以洞文玄要而得受鍊備足之氣
九年登眞受化生成而好學至經功滿德就
皆得神仙飛昇金闕遊宴玉京也上學之士
修誦是經皆即受度飛昇南宮南宫爲六氣
五運之天非其位則邪當其位則正五行備
足得昇南宮朱陵之府降正眞之氣入身得
仙世人受誦則延壽長年備則不乏足則不
極一切生靈能盡此道則壽域定筭後皆得
作尸解之道魂神暫滅不經地獄即得返形
遊行太空此經微妙普度無窮一切天人莫
不受慶無量之福生死蒙惠上天所寳不傳
下世至士齎金寳效心盟天而傳輕泄漏慢
殃及九祖長役鬼官侍經五帝玉童玉女各
二十四人營衛神文保護受經者身
道言正月修齋誦詠是經九氣發生爲上世
亡魂斷地逮役度上南宫四月修齋誦詠是
經三氣養育萬物滋榮春屬宗親皆獲長年
七月修齋誦詠是經七氣收歛萬寳結成以
濟兆民身得神仙諸天書名黄籙白簡削死
上生十月修齋誦詠是經五氣安鎭福歸人
君國祚綿長永保太平四季吉日誦詠是經
一氣和貞永斷剋害消滅瘟疫使生民安泰
境土樂康位爲九宫眞人離合之日誦詠是
經天道澄清大地安寧心契至眞克獲飛昇
魂神澄正萬炁長存不經苦惱身有光明三
界侍衛五帝司迎萬神朝禮名書上天功滿
徳就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊冥有木九火三土一金七
　水五二十五真侍衛左右日月照明五星
　煇燿項生圓象光映十方如此分明宻呪
　曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前畢
　引炁三十二過東向誦經


元始無量度人上品妙經
元始洞玄靈寳本章五行備足生靈壽域十
回度人六氣五運合會飛昇太虚寥廓肇立
元根神靈浮景大化生音三玄降鍊無象無
形八垣舒光隂復陽明剛柔相勝皇道乃旋
玉機飛輪流演萬天丹煇晶瑩正炁綿綿太
玄帝一開生御圖皇上素燿普受眞符青簡
緑字鳯紐靈書七神啓煇備足五行經緯交
絡輪轉四虚巍巍玄景萬聖之居中有廣霞
校録之君中有長离應運之尊中有麗隂仙
鍊之眞中有鬱單變氣丈人中有崑崙閬風
司執元化統御萬道延壽尊神浮霄鎭嶽無
量度人今日敷教諸天臨軒
東方无極開生神王長生大聖无量度人
南方无極化育神王長生大聖无量度人
西方无極玄變神王長生大聖无量度人
北方无極持德神王長生大聖无量度人
東北无極隱妙神王長生大聖无量度人
東南无極泰幽神王長生大聖无量度人
西南无極冲氣神王長生大聖无量度人
西北无極合道神王長生大聖无量度人
上方无極廣運神王長生大聖无量度人
下方无極定鎭神王長生大聖无量度人
十方至眞立極神王長生度世无量大神並
乗流飈翠車華輦紫蓋飛輪驂駕龍虎道從
風雲建丹光之節靈鳳黄旗左列九天寳器
右陳八景眞文神印朱符收攝萬祅天綱前
驅七元後從四極十華讃詠而來天經明燿
召靈度仙鬱單翊相大洞髙眞青華上佐萬
始先生緫領圖籍來詣帝軒隨劫開建嚴校
五行持紐運機使氣無傾大劫交周同會河
源促召鳥毋役御蛟龍陀丘億衆下守崑山
灌注東井通導水津洪波浩蕩風淵九重數
殆百六隂極歸陽金玉化銷六合㝠㝠五常
返復水火推遷延康既往蕩穢除姦髙仙下
降拔度種民長安太虚遊宴上玄赤光開圖
三象復明吾憫群類乃降玉章以命五老安
鎭長存茫茫萬有統以三官生五嶽上列
五神元和備足形具乃生受道眞妙皆獲長
年永斷勝伏剋傷之數逍遥朱宫飛天太丹
太丹之天天帝圎羅混合之境梵行
　　　東方八天
　　太豫玉微天帝韞慈時明
　　朱英蕣蘤天帝浮煇元霄
　　思佑太和天帝崿都仇爛
　　至正廓常天帝栢閑覩生
　　寥霽散神天帝肇敷蒙儲
　　徧景耀華天帝求時衍彊
　　樂淵鏡皇天帝超度幽明
　　皓煇慶名天帝緫監轉司
　　　南方八天
　　洞覺合帝天帝虚陳妙依
　　玉元澄至天帝景伯孫
　　梵光靜眞天帝泰初止騫
　　照理極炎天帝盧神管魂
　　九帝辨宗天帝隂君宻通
　　太丹冲基天帝鬼祖登
　　逸用變神天帝嶽靈轉蹊
　　藏氣化仙天帝領眞監
　　　西方八天
　　大委顯光天帝素明燿羅
　　紫宸大元天帝子竇窈門
　　夜光含液天帝朱華正㡬
　　感穴凝金天帝瓊池祥延
　　麗澤正肅天帝鬼化竒都
　　玉瀾麗初天帝皛齊演山
　　崇仁振幽天帝魂度陵
　　照胎化眞天帝蕩元伯康
　　　北方八天
　　太上眞化天帝絳氣玉華
　　造玄逺揚天帝重明仙
　　軫翼司赫天帝鍊神超雲
　　直泉閱崇天帝黎松淨空
　　燕和納嘉天帝宗㝠祈修
　　淵光元淨天帝四登朗期
　　瓊聖紫霄天帝無常居
　　洞波混溟天帝震歷五輪
三十二天三十二帝諸天隱諱諸天隱名天
中空洞自然靈章諸天隱韻天中之音天中
之尊天中之神天中大魔天中之靈八遷四
纒合并太清玄運之度變化有常流演三華
普育生民升騰兩曜灌鍊五行正綱執紀以
化萬靈使氣備足壽域無傾七九相結大小
相交大輪運化經緯幽寥周還四精回度扶
摇天開地闢梵炁流焱五神飛光萬類肇形
离坎化眞咸契生成丹靈玄仞蒼宮浩清今
日欣慶建立三景騰煇鎮安地紐旋斡天維
超昇玉闕位列太微大魔監察明啓元機歲
星守肝太白檢肺熒惑正心辰燿輔腎鎮星
定脾布天威令始老發生皇老保命真老降
氣玄老開性元老四據萬境以正九氣仙王
緫校圖籙三炁仙王攝御養育七氣仙王司
執殺伐五氣仙王肅清蕩滌一氣仙王坐鎭
天闕五方上眞化天稱尊飛行八極緫領神
兵爲道元輔持握四溟遏絶邪源除蕩妖氛
威光下濟周徧十方雷電爭激風火施張萬
彚保安道化寧康息澄真固並獲長生恢宣
大範告命普聞五神協慶列象文明大殺豁
落隂斗書名攝召六天考校雲營百邪摧伏
氣合眞仙炎精振威淵燿持權生靈安泰壽
域永延元始符告勑命天官不容隱遏開導
冥關幽沉群類俱遂昇遷三元上佐列奏
上玄
開天御曆龍燿剛風黄素敷眞太合玄空上
輪元斗下立靈宮飛神化育梵炁成文渺渺
洞泉無極㝠㝠天闕運轉群品流形元造億
劫溟涬鴻濛赤光啓明混洞冲融泰清遼邈
杳杳無窮靈寳設象萬化之宗太微九道皇
極彌隆上元浩立大洞玉篇三十九皇赤書
寳章普植百神永鎮十方常安太虚正憲宣
揚儀璘執試萬景舒光玄綱調攝位列髙眞
眞中上靈金關輔臣揮霞紫房御氣太霄流
音景延合範清謡雲營定質炎方扇飊鬱察
圎羅召命玉宸玉宸降氣自然化生生道妙
微徊風帝尊雄一元父雌一元君混結交變
成育五行五行御運六氣迭興素精金華萬
和成仙靈威洞照明煥九天眞光下濟開闢
幽關太隂曹局黄闕洞淵秉道威令勑告九
官九官列奏上聞諸天考校罪福宿命因縁
不得差忒戒教明宣普受開度咸獲升遷遷
升太極書名玉京玉京之上各有生門中有
五行空洞之音魔王靈章辭參髙眞
　　第一飛仙讃歎五行備足之音
元始開圖生育隂陽二象既成
七燿飛光冲和布靈萬物無傷
安鎭五山地久天長至覺體道
與氣合并水火升降光照華京
上下往來流運胎津百神混結
徊風返生飛行玉闕坐觀十方
採集雙華灌鍊黄房五行備足
保天無傾役使百魔我道澄清
　　第二眞人吟詠生靈壽域之章
龍漢眇眇回度三華降生靈兮
受氣鬱羅茫茫貪欲沉溺愛河
浩劫迷所趣安能岀輪迴大魔攝汝形
遊魂逐氣歸既已背正道受生知何依
汨没三途中空使天仙悲豈知造化心
均壽何有期十部洞玄篇以爲登眞基
一悟長生道靈府廓爾開運身入太虚
合體皆仙飛
　　　第三髙眞宣示超出五行成道歌曰
嵳峩鬱察山玉宸誕兹嶽託靈洪氏胞
幽栖經億劫得遇虚皇尊開演靈寳法
鎭天永不傾怡然坐金闕濟度無量衆
降神居斗極把握天地機經緯環拱立
素靈秉朱旛青皇建金鉞逍遥度赤光
玉文當一出群品之有生五行皆備足
數極反歸無誰能定生滅學眞諸仙民
胡不奔日月一誦飛天書大劫可超脫
遊宴無何郷億天歡且悦
此三界之上飛空之中仙眞歌音音參洞章
誦之百徧名度南宮誦之千徧魔王保迎萬
徧道備飛昇太空過度三界位登仙公有聞
靈音魔王敬形敕制地祇侍衛送迎拔出地
戸五苦八難七祖昇遷永離鬼官魂度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈魔王隱
祕之音皆是調制五行不相剋伐運備氣足
招降和氣使生靈之命補斷續絶生生不窮
福祉荐至壽域綿逺元始飛玄之氣結爲洞
章大梵之言非世上常辭言無韻麗曲無華
宛故謂玄奥難可尋詳上天所寳祕於玄都
紫微上宫依玄科四萬劫一傳若有至人齎
金寳質心依舊格告盟十天然後而付焉
道言夫天地運度否終日月五星虧盈至聖
神人休否末學之夫疾傷皆非五行備足故
爲災殃凡有此烖同氣皆當齊心修齋六時
行香十徧轉經福徳立降消諸不祥無量之
文普度無窮
道言夫末學道淺或先仙品未充運應滅度
身經太隂五行之氣未備未足金木盜精水
火伐氣土潰金鎔神爲之遷臨過之時同學
至人爲其行香誦經十過以度屍形如法則
五星氣協神精完滿備足之運還生於身魂
神徑上南宮隨其學功計日而得更生輪轉
不惑便得神仙
道言夫天地運終星宿錯度日月失昏四時
失度隂陽不調國境災癘兵氣犯斗疫毒流
行兆民死傷師友命過同學殞逝皆五運大
小之珠履非其道乖備足之福亦當修齋行
香誦經夫齋戒誦經功徳甚重上消天災保
鎭帝王下禳毒害以度兆民生死受賴其福
難勝故曰無量普度天人
道言凡有是經能爲天地帝主兆民行是功
徳有災之日發心修齋焼香誦經十過皆諸
天記名萬神侍衛右别至人剋得爲聖君金
闕之臣諸天記人功過毫分無失天中魔王
亦保舉爾身得道者乃當洞明至言也
諸天中大梵隱語無量音道君撰
元始靈書中篇
　　　東方八天
　　玄宻珠穴洞杳霞津機連水火
　　龍浮妙梵混合神眞無英華紳
　　白元錦禂帝一虎中素景回黄
　　散房成雲雄雌氣溢五露𦆯紛
　　儀璘交煥中池帝君朱衣碧冠
　　紫煙四屯
　　　南方八天
　　生命固壽五老乗崑飛光漸海
　　金液沄沄羅阿重㝠寥無太宸
　　倏忽萬化靈根自新愼諱天禁
　　得知寸深郁玄上都瓊祁蕭森
　　蹈白履虚鳯譙寳輪玄智神停
　　生死流塵
　　　西方八天
　　守不知知至道㝠㝠離邊去思
　　神霄有門端待至空空爲生尊
　　神運意鑪三一常明玉書寳章
　　大梵岡輪結閑勿露自然成眞
　　眞魔鬼帥走檄驅氛備運足數
　　生靈保身
　　　北方八天
　　壽實天福納錫種民九韶法纓
　　叵濫無求攬緑泛景浮霐洛臺
　　育盖竺萌日導月付變質龍靈
　　東薈南閻靜省玄評昊莽迷度
　　那韓上京奏録度楫元皇眇浼
　　恢澤輔忱
道言此諸天中大梵隱語無量之音舊文五
老上帝刻書五星玉闕以正分度降備之之
氣壽彼生靈字皆廣長一丈天真皇人昔書
其文以爲正音有知其音能齋而誦之者諸
天皆遣飛天神王下觀其身書其功勤上奏
諸天萬神朝禮地祇侍門大勲魔王保舉髙
真道備剋得遊行三界升入金門此音無所
不辟無所不禳無所不度無所不成天真自
然之音也故誦之致飛天下觀上帝遥唱萬
神朝禮三界侍軒群祅束首鬼精自亡琳琅
振響十方肅清河海静黙山嶽吞煙萬靈振
伏招集群仙天無氛穢地無祅塵㝠慧洞清
大量玄玄也


元始无量度人上品妙經卷之四十一





靈寳无量度人上品妙經卷之四十二
　　　祈求嗣續慶延門閥品
道言昔於太始廣生天中紫霄洞歌大福樂
土受元始度人祈求嗣續慶延門閥妙品元
始天尊當說是經周迴十過以召十方始當
詣座天眞大神上聖髙尊妙行眞人無鞅數
衆乗空而來香靄浮煙翔鸞隨蓋赤光前擲
瑶車轉雷縟彩僊雲絢葆千色洞煥太空七
日七夜諸天海嶽交碧揚霞日月星宿凝明
並照神風遠襲玉嵒露煇天翠髙虚絳氣飄
衍一國地土山川林木鑑潔緬平仰矚毫髮
重影沓見萬象同規土成柔玉紺青一色衆
眞侍座元始天尊玄坐空浮蘂珠寳臺之上
說經一徧諸天大聖同時稱善是時一國男
女悟識生根說經二徧定觀本元不落苦趣
說經三徧咸知至道生育之宗說經四徧生
逢聖運爲賢哲士說經五徧心行孝慈善於
養老說經六徧隂陽合德感化靈胎說經七
徧得至法門生道不終說經八徧雖有受生
不爲愛慾持結淫想說經九徧暁解希微雌
雄混合理參洞玄說經十徧一切有情永延
嗣續慶流海宇福及幽明是時一國是男是
女莫不傾心皆受護度咸得長生
道言是時元始天尊說經一徧東方無極無
量品始生雲芽玄露大神無鞅之衆浮空而
至說經二徧南方无極无量品明性雲芽寳
華大神无鞅之衆浮空而至說經三徧西方
无極无量品大素雲芽感化大神无鞅之衆
浮空而至說經四徧北方无極无量品神水
雲芽定嬰大神无鞅之衆浮空而至說經五
徧東北无極无量品受識雲芽明智大神无
鞅之衆浮空而至說經六徧東南无極无量
品縷絡雲芽攝用大神无鞅之衆浮空而至
說經七徧西南无極无量品賢質雲芽主福
大神无鞅之衆浮空而至說經八徧西北无
極无量品陽運雲芽徤育大神无鞅之衆浮
空而至說經九徧上方无極无量品碧菡雲
芽九宮大神无鞅之衆浮空而至說經十徧
下方无極无量品靈藏雲芽復命大神无鞅
之衆浮空而至十徧周竟十方无極天眞玄
化大神一時同至一國男女傾心歸仰悉悟
道元傳立嗣續生化之基繼其本宗聮芳襲
慶其生无窮來者有如細雨宻霧无鞅之衆
迮國一半土皆偏䧟非可禁止元始大慈欲
使无量衆生明識造化之先至道之奥所以
妙極隱諱者爲明雌一雄一之神偶而爲爻
混合百神徊煙散風化生眞一即是人備至
祕之道雖飛僊列眞未得道時皆以雲珠下
投金液玄妙感合生此靈胎神氣充備内顯
眞身无動之體開演祈求嗣續慶延門閥之
法存念生根始由元氣元氣之精微細如纎
粒於是懸一寳珠大如黍米在空玄之中去
地十丈元始登引天眞大神上聖髙尊妙行
眞人十方无極至眞雲芽生化玉嬰眞子大
神无鞅數衆俱入寳珠之中天人仰看惟見
拂拂從珠口中入既入珠口不知所在國人
廓散地還平正无復欹陷元始即於寳珠之
内化舍蓮胎嬰之相說經都竟衆眞監度以
授於我當此之時喜慶難言法事粗悉諸天
復位倏歘之間寂无遺響是時天人遇值經
法嗣續昌隆福慶來臻全其本年无有中傷
傾土歸仰咸行善心行惠行和行弱行化行
悲行恕行儉行慈行定行仁言無唱宗口无
佞聲齊同慈愛異骨成親國安民豐欣樂太
平經始出教一國以道預有至心崇奉禮敬
皆得度世
道言元始天尊說經中所言並是諸天上帝
内名生神育嬰隱韻之音亦是眞魔内諱混
化變胎以致嗣續慶延世系百靈之隱名也
非世之常辭開闡大法明道根元初從胎育
朱精白鉛和混萬過三一鼓舞玉飴哺靈流
珠啓明帝妃儛賡紫胞坼落天嬰挺生號曰
眞一字曰精延爲形之主百神之尊固道元
命生道眞身爾欲祈求賢嗣門戸亨榮使无
絶氣與道无邊惟已得道大聖能悉其章誦
之十過諸天遥唱萬帝設禮聖母破券司命
定生監魂益善福慶駢蕃群魔束形鬼精滅
爽回屍起死返胎更生至學之士誦之十過
則天后衛房三界唱恭天機上相注命得生
嗣續傳世慶延門閥濟度生厄絶而保完所
以爾者學士外滌世殗内臻化淵童君捧箎
女君奏塤聲和神布妙諱乃傳道胎靈孕嬰
息自然召制十方保鍊胎僊克降嘉嗣無有
夭殤輕誦此章身則被殃供養尊禮門閥慶
延世世昌熾與善因縁萬災不干神明護門
斯經尊妙獨歩玉京度人无量爲生道之宗
巍巍大範德難可勝
道言凡誦是經十過諸天齊到爲爾開呈生
録降嗣繼賢永大僊宗億曽萬祖幽魂苦爽
皆即受度上昇朱宮格皆九年受化更生得
爲貴人而好學至經功滿德就嗣孫應僊葉
葉受道門閥慶延皆得飛昇金闕遊宴玉京
也上學之士修誦是經爲諸生民祈求嗣績
使生道不絶民獲有後祭祀祖玄隂德垂裕
皆即受度飛昇南宫世人受誦胄系錦昌則
延壽長年後皆得作尸解之道魂神暫滅不
經地獄即得返形遊行太空此經微妙普度
无窮一切天人莫不受慶无量之福生死蒙
惠上天所寳不傳下世至士齎金寳效心盟
天而傳輕泄漏慢殃及九祖長役㝠官侍經
五帝玉童玉女各二十四人營衛神文保護
受經者身
道言正月長齋誦詠是經析求嗣續慶延門
閥感神眞風火之君傳降台光使命得生智
識明秀人中之英拔度上世亡䰟斷地逮役
升上南宫七月長齋誦詠是經祈求嗣續慶
延門閥感金眞黄室之氣傳降幽精使形得
備宫室内固百神入胎身得神僊諸天書名
黄籙白簡削死上生十月長齋誦詠是經祈
求嗣續慶延門閥感太玄眞一之精傳降爽
靈使性徹寥漠慧通九㝠懸知吉先與化同
營爲國王帝主祈請聖嗣璇蕚萬芳百靈稱
慶普天䝉福安鎮國祚保天長存世世不絶
常爲人君安鎮其方民稱太平八節之日誦
詠是經爲諸絶嗣衆生降致道氣咸使有子
克基其家得爲九宫真人本命之日誦詠是
經三元返嬰白捧凝神道父道母長守泥丸
司命定藉伯華益年魂神澄正萬氣長存不
經苦惱身有光明三界侍衛五帝司迎萬神
朝禮名書上天功滿德就飛昇上清
　道言行道之日皆當香湯沐浴齋戒八室
　東向叩齒三十二通上聞三十二天心拜
　三十二過閉目靜思身坐五色雲氣之中
　内外蓊㝠有青龍白虎朱雀玄武獅子白
　鶴羅列左右日月照明洞煥室内項生圎
　象光映十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經


元始无量度人上品妙經
元始洞玄靈寳本章祈嗣慶門生化度人雌
雄隱韻混合自然空生三氣氣變赤文元始
祖劫化生諸天對明雙景是起天根傳氣立
祖法道爲身五文開廓五臓栖神上有天闕
虛適群僊經絡血脉是爲至靈威制萬類身
備天經傳孕嗣續紹祖列孫祈求勝氣貴慶
來庭胞胎受眞羅列交纏碧縷貫瞳緑繒爲
筋定爲僊宗應登髙玄體有朱誌舌有錦文
三萬六千神符繞身永輔帝化飛昇玉宸下
建民物皆著玄文流布大梵身中之天頭爲
蕭臺腦爲玉山委曲九回宫室相連前有明
堂赤鑑三君後有玄堂九祖七玄注記嗣續
保慶家門元辰簡奏天馬驛傳定子注孫繼
續本先方寸虚盈列坐髙眞紫衣絳裳狀如
天嬰節㑹谿谷皆爲玉京百神㑹身
大有妙庭金闕玉房森羅淨霐大行梵氣周
迴十方中有度人不死之神中有南極感降
嗣續長生之君中有度世司馬大神中有好
生韓君文人中有南上司命司録延壽益筭
度厄尊神迴骸起死无量度人今日校録諸
天臨軒
東方无極飛天主福神王長生大聖无量度人
南方无極飛天定生神王長生大聖无量度人
西方无極飛天注嗣神王長生大聖无量度人
北方无極飛天錫慶神王長生大聖无量度人
東北无極飛天益筭神王長生大聖无量度人
東南无極飛天増品神王長生大聖无量度人
西南无極飛天送生神王長生大聖无量度人
西北无極飛天度厄神王長生大聖无量度人
上方无極飛天進德神王長生大聖无量度人
下方无極飛天輔聖神王長生大聖无量度人
十方至眞飛天降慶神王長生度世无量大
神並乗輕霄流軿翠霞瓊輦星車羽蓋綺仗
風輪驂駕碧鳳神虎蒼龍建萬華之節天騎
靈旙前嘯九靈齊唱後吹八渟同嗚獅子飛
天嘯歌噰噰五老啓途群仙翼轅億乗萬騎
浮空而來傾光回駕降嬰度生南昌上宰天
機丞相金闕侍郎大玄司命紫靈僊君韓司
主録監生大神執籙把籍齊到帝前隨所祈
應生息蕃滋計考命禄嚴校諸天普告三界
无極神鄉泉曲之府北都羅鄷三官九府十
二河源欲致貴勝嗣續綿綿上解祖考億劫
種親疾除罪簿落滅惡根不得拘留逼合鬼
群元始符命時刻升遷北都寒池部衛形魂
制魔保舉度品南宫死魂受鍊僊化成人生
身受度劫劫長存隨劫輪轉與天齊年永度
三途五苦八難超淩三界逍遥上清上清之
天天帝洞曜無色之境梵行
　　　東方八天
　　十華招慶天帝洞覺好生
　　勝宗益賢天帝定世茂玄
　　澡明鍊光天帝陁明尚英
　　龍種玉嬰天帝觀福廣營
　　祖極承圖天帝妙無常生
　　化樞運陽天帝肖眞元昆
　　歷符應台天帝果都祕空
　　傳福佑生天帝納液合煙
　　　南方八天
　　光動降識天帝知無垠
　　辨息理明天帝務延宗
　　康回遼澤天帝順子榮
　　傳機宗道天帝情何靈
　　孝始慶初天帝始育上求
　　素開皓都天帝玉蘭齊瑰
　　繪微延霞天帝寂僊自盈
　　盟系靄豐天帝屹多裔暉
　　　西方八天
　　景祈報慶天帝伯雲郁羅
　　辨華棄欲天帝眞交命神
　　㝠緘宻陽天帝兆先祉包
　　温醴濯支天帝乗氣赴儀
　　敦道亨成天帝握符通
　　窈洞遘甫天帝力孟成
　　日灌彩裔天帝鹿本太王
　　九華含露天帝靜延定明
　　　北方八天
　　冥婁緫靈天帝孕咸同周
　　料度正緒天帝寥持野舒
　　積曜部俞天帝變蜞神
　　綱雷第容天帝霞泮聦
　　淨變卵珠天帝窮宅報恩
　　述眞祀常天帝管師遥寧
　　黙抱蘊和天帝揚嘉神英
　　鬱華九微天帝醜並福完
三十二天三十二帝諸天隱諱生化之機諸
天隱名育嬰徽稱和陽合隂繼世嗣民神出
空洞芒芽句茁自然靈章上眞隱名召氣之
音帝一胎尊結節之靈上𨽻眞魔育嬰之僊
九陽和眞十隂合神命嗣榮燿門閥慶延无
量之奥深不可詳敷落神眞普度天人今日
告祈受度歷關諸天請滅胎注斬絶邪祅誕
子无殤命通太玄司命監舉无拘生門東斗
禀氣西斗鑄形北斗降魄南斗賜魂中斗内
主泥丸尊神七寳宫室牎牖分明神氣衝溢
緫監衆靈青帝護魂白帝侍魄赤帝養氣黑
帝通血黄帝中主萬神无越青天魔王怒役
威明赤天魔王變遷守眞白天魔王憤擊虚
成黑天魔王車轂玄㝠黄天魔王持犯互爭
五帝大魔萬神之宗飛行鼓從緫領鬼兵麾
幢鼓節遊行大空恍惚无常下入身中潜伏
六根時廵九宫自頂達踵无不停容兆祈嗣
繢願生天童淨蕩胎穢嚴攝北鄷神王受命
普掃不祥玉女抱黃繡襦金璫聖毋護生福
慶堂堂都吏甲馬捕災殃神吏甲馬斬付
天綱擲火萬里流鈴八衝敢有厭魅拒遏胎
嬰金鉞前戮巨天後刑屠割鬼爽風火无停
千千截首萬萬剪形魔无干犯鬼无祅精三
官北酆明檢鬼營不得容隱金馬驛呈普告
无窮萬神咸聽三界五帝列言上清元造開
始龍漢延康體同人胎混沌相包眼爲日月
頭爲崑崙眉爲華蓋髮爲山林腸胃江海呼
吸風雲聲爲雷霆岀初光明眇眇億劫其氣
澤淪上无復色下无復淵風澤洞虚金剛乗
天天生地育外護百關金氣堅剛質疆姿頑
立劫之初无幽无㝠无形无影无極无窮溟
涬大梵遼廓无光赤明開圖運度自然元始
安鎭敷落五篇赤書玉字八威龍文保制劫
運使天長存爾將降胎百神内存太一幽寥
來過乂寧玉眞徹視華蕚流芳紫脉降絡曲
折靈文腦膜丹縷自然流雲固攝命根使命
長生梵氣彌羅萬範開張元綱流演三十二
天輪轉无色周迴十方旋斗歷箕回度五常
三十五分緫氣上元八景㝠合氣入玄玄玄
中太皇上帝髙真泛景太霞嘯詠洞章金眞
明郁流響雲營玉音攝氣靈風聚煙紫虚鬱
秀輔翼萬仙祈求嗣續繼先承門風廻煙繞
紫虚梵胞千和萬合自然成嬰嬰眞有神長
生大君太乙主生司命紀年桃康合體遘精
丹田執符把籙保命生根上遊上清出入華
房八㝠之内細微之中永鎭人身泥丸絳宫
中理五氣混合百神十轉迴靈萬氣齊仙仙
道貴生无量度人上開化源生如飛輪罪福
禁戒宿命因縁普受開度死魂生身身得受
生上聞諸天諸天之上各有生門中有空洞
謡歌之章眞王靈篇辭參髙眞
　　　第一欲界祈嗣迎慶之音
人道維何子孫是佑祖幹孫枝
英房實茂世當綿泒淵胄遠久
積德賜賢嗣上帝垂慶延稔惡斷爾續
衰薾淪重泉帝心本無私福報爲善縁
生民寡嗣孫黑籙在三天悔過祈至眞
首罪露誠丹司命赦刑籍玉女抱眞還
爲爾千年後積善廣眞源金車登紫庭
慶積若丘山
　　　第二監生定嬰之章
眞一玄一合爲天精飛露墮珠
受胎爲人和氣肇元形模乃全
精延入勝知而能言識明眞妙
文武經綸爲帝爲王爲牧爲臣
祖基爲先嗣承厥後生道不泯
長生妙有積德垂代慶系无垠
念道思眞至聖无親爰有簡籙
福慧生民民亦何知謂天无神
殺監貪嗔恣兆所行不知絶緒
禍逮爾身天官執筆注其善功
百子千孫禄食萬種兆能祈願
醮禮僊公監生送魂九老降容
使兆世其家生氣永不終故知道妙本
太隂飛千龍
　　　第三玉帝聖子歌曰
金闕絳霄飛龍繞嶽碧土紫房
洞清寥廓帝有八子聖智神通
長生大君赤日瞳朧青華東桑
三天列封蓬萊僊王制命萬靈
神璽玉䇿翠袍羽巾是皆上靈
聖胄洪勲況爾下民貴繼其先
杞祖奠宗慶延其門明不仰至教
奏章敷玉文召氣得賢正祈爲聖君臣
道常愛生化連連無斷倫隂陽合太和
剛風舉其身
此三界之上飛空之中眞王歌音音參洞章
誦之百徧道氣充盈誦之千徧群僊監臨萬
徧道備感激神靈生端潔士爲世賢人進道
功業舉形上昇有聞靈音百神衛形勑制地
祇岀入送迎拔出地戸五苦八難七祖昇遷
永離鬼官魂度朱陵受鍊更生是謂无量普
度无窮有祕上天文諸天共所崇泄慢墮地
獄禍及七祖翁
道言此二章並是諸天上帝及至靈眞王天
機上宰垂系生民注定嗣續不斷孳育流通
化源使生幾无盡自外得者後裔孫條孫枝
擁茂自内得者雌雄神遇下接氣泉感生玉
嬰禀受眞正肖顏同體紹立僊宗身得神僊
分形萬德幽栖方寸神徧十方隱祕之音皆
是大梵之言非世上常辭言无韻麗曲无華
宛故謂玄奥難可尋詳上天所寳祕於神霄
玉清上宮運當下傳垂教乃宣若有至人齎
金寳質心依舊格告盟十天然後而付焉
道言夫善信之士嗣子未立先胄不繼門閥
萎落或屢生女男夭殤不成纔及幼孺便即
淪没凡有此災同氣皆當奏詞投欵祈懇上
眞齊心修齋六時行香十徧轉經福德立降
嗣息生成慶延積世消諸不祥无量之文普
度无窮
道言夫末學道淺或福業未充祈求嗣續雖
得生已未至成人多被夭害同學至人爲其
行香誦經十過以度夭殤如法魂神徑上南
宮隨其善功復得更生爲爾賢德之男慶延
門第輪轉不滅便得神僊
道言夫生民不知无後爲大定信此身滅已
縁盡未明大道以生氣无終世世不絶爲本
九玄七祖近世祖考廢泯時祀犯禁彌甚或
年齒既大嗣續未立既常誕育不遂婚宦或
生輙愚魯慧靈不開偶得成人不循四業所
習凡下逺遊无方胎親憂憤弱稚縈疾治療
无痊皆是父毋先世殃注訟呼所延悉當行
香誦經祈求天司以招福慶夫齋戒誦經功
德甚重上爲人君祈嗣蕃衍下爲兆庻延續
家門生死受頼其福難勝故曰无量普度天
人
道言凡有是經能爲帝主兆民行是功德祈
求之日發心修齋焼香誦經十過皆諸天記
名萬神侍衛右别至人剋得爲聖君金闕之
臣諸天記人功過毫分无失天中眞主亦保
舉爾身得道者乃當洞明至言也
諸天中大梵隱語无量音道君撰
元始靈書中篇
　　　東方八天
　　緑應昭符黎學道蘇熈南允封
　　契天合魚英晃爽夕麓素凝濡
　　神灨誠布聿詔大魁鑒蹟匪回
　　蘄永壽言帝澤寳有霄飛意冥
　　道大真龍禳度沛度安祉變猷
　　寀勝廣定
　　　南方八天
　　綺命斗包子還戌髙天籍司枚
　　福溱效嚴奚盧忻恚閱空辭彬
　　洞咸幽計魂罔筵頥酎陣嶮縳
　　鬼首樵肥鄒靈哿顏辨炳牛尼
　　嶽驅機相玄省都微曜强注生
　　監玄仰淵
　　　西方八天
　　紀景靈定坤足邀明遥魔彦竪
　　武箕婁魔洞洪寥濵元圖隱哥
　　澤奕肆宗丘騎旼還縣禀列瞑
　　億健由灘支務海洛冝勤棣般
　　杳浦翹梭𣣱淇徧巒士浸蔚角
　　秋火戈山
　　　北方八天
　　酆程窅都支溪遄蕪歷眞离周
　　氐室傳俞勿落盤濯神鳳著騫
　　槎皇卷鋤謹命瓛序依攸憫遷
　　覺稠倣傞雲兖披灊孟阿邢何
　　龜華異邊祕邈道琪神曹把筵
　　僊碧露芝
道言此諸天中大梵隠語无量之音舊文字
皆廣長一丈司命大禁南宫上宰監生大神
以鸞羽紫瞳之紱書於絳臺瓊房金墉之上
以為正音大定生息道氣襲隆祕諱之要侍
文玉童玉女各六千人俠以寳華覆以龍巾
有知其音能齋而誦之者諸天皆遣飛天神
王下觀其身書其功勤上奏諸天嗣續貴壽
慶延門閥大勲僊曹保舉上真道備剋得遊
行三界昇入金門此音无所不辟无所不禳
无所不度无所不成天真自然之音也故誦
之致飛天下觀上帝遥唱萬神惠澤三界普
聞群祅東首鬼精自亡琳琅振響十方肅清
河海靜黙山嶽吞煙萬靈振伏招集群僊天
无氛穢地无祅塵㝠慧洞清大量玄玄也


元始无量度人上品妙經卷之四十二


靈寳无量度人上品妙經卷之四十三
　　　保胎護命品
道言昔於始青天中碧落空歌大浮黎土受
元始度人保胎護命妙品元始天尊當說是
經周迴十過以召十方始當諸座天眞大神
上聖髙尊妙行眞人保胎護命三元六甲大
神无鞅數衆歩景而來飛雲流軿泛霄紫輿
翠輦金車彩藎罙覆洞清凝光三色煥麗映
徹空玄十日十夜諸天寳苑鬱京墉臺庭闕
浮積巍構萬壘靈綱神芒停璣駐燿海雲呈
瑞山嶽徊煙遠逮浩杳近連陬壁雲煇鼔華
僊澤飄曵觸衣聞香皆獲上道一國地土山
川林木碧䝉綿宻蘭風靜注委霞繞落道聲
夷由无量天仙稱歎希有衆眞侍座元始天
尊玄坐空浮一千二百天宮萬龍蚪揭明蘂
繁珠大寳玉座之上說經一徧諸天聖母同
時稱善是時一國僊妃神女憶悟往因見道
本元信知天地未生元氣肇始神精吸粹隂
陽定胎九十億劫三氣混淪九十大劫三華
始分五老保胎三元育魂七竅洞張大塊乃
坤二儀岀胎始建寰海說經二徧胎卵濕生
毛鱗介嬴无不備成說經三徧喙鳴口語呼
應調順眞恊天律說經四徧膚革堅完金眞
散靈剛風宛轉說經五徧道出英妙才韻秀
爽說經六徧至巧功成曲遂天德說經七徧
育嬰端就善慧滋身說經八徧婦人懹娠鳥
獸含胎已生未生皆得生成說經九徧胎臓
發泄内寳露形說經十徧道用神化自然成
人是時一國是男是女莫不傾心保胎護命
咸得長生
道言是時元始天尊說經一徧東方无極甲
宫天㝠保胎萬和護命大神无鞅之衆浮空
而至說經二徧南方无極丙宫天眞保胎玄
明護命大神无鞅之衆浮空而至說經三徧
西方无極庚宫天曆保胎肅靈護命大神无
鞅之衆浮空而至說經四徧北方无極壬宫
天胚保胎順生護命大神无鞅之衆浮空而
至說經五徧東北无極癸宫天孕保胎護正
護命大神无鞅之衆浮空而至說經六徧東
南无極乙宫天壽保胎樂化護命大神无鞅
之衆浮空而至說經七徧西南无極丁宫天
申保胎道寂護命大神无鞅之衆浮空而至
說經八徧西北无極辛宫天童保胎玄祖護
命大神无鞅之衆浮空而至說經九徧上方
元極戊宮天明保胎法義護命大神无鞅之
衆浮空而至說經十徧下方无極己宫天陽
保胎道康護命大神无鞅之衆浮空而至十
徧周竟十方无極保胎護命大神一時同至
一國男女傾心歸仰來者有如揚埃積塵繁
星散霧无鞅之衆徧滿一國九地俱震非可
禁止於是元始舉身放光洞照十方上下良
久攝光從寳光雲葉中出上現元始天尊大
慈玉相金容赫炳於其眉間出寳珠相此珠
微妙光岀一㝷内見虚皇玉闕天靈寶臺无
鞅天人行住栖止乗跨鸞鶴笑言顧矚一時
同現水火交發山川宮殿圓寸而足元始既
在太玄眞一廣大靜定即此化身分形无量
登引天眞大神上聖髙尊妙行眞人十方无
極保胎護命至眞大神无鞅數衆俱入元始
珠光之中天人仰看惟見拂拂從珠影中入
既入珠影不知所在國人廓散地還虚曠无
復駢沓元始即於神珠妙光之内說經都竟
衆眞監度以授於我當此之時喜慶難言法
事粗悉諸天復位倐歘之間寂无遺響是時
天人遇值經法普得濟度保胎護命无有殞
傷傾土歸仰咸行善心不妄不惑不欺不欲
不爽不違不思不怍不制不回言與天通口
无二聲齊同慈愛異骨成親國安民豐欣樂
太平經始出教一國以道預有至心宗奉禮
敬皆得度世
道言元始天尊說經中所言並是諸天保胎
護命神王内名隠韻之音亦是保胎三元六
甲内諱百靈之隱名也非世之常辭上聖已
成眞人通玄究微能悉其章誦之十過諸天
遥唱萬帝說禮天地萬類合胞孕胎無不生
成祕解道先深得元奥大至天地纎及昆蛸
未有不深極胎眞受道眞氣布精凝血然後
化成一切聖賢諸天帝王髙僊未有不從胎
根育養而出故保胎護命誦經召神易轉隂
陽降福生人至學之士誦之十過則聖母降
房司馬侍軒司命定籍五帝延生萬彚受形
保胎護命壽德齊明所以爾者學士内呪隱
名外誦眞經召制十方與道同榮伏御地祇
束縳魔靈不但却死亦可僊身謂其呼召三
元六甲十方胎神使護己命身中胎元十眞
百節赤君聽命使子神僊不惟女子胎孕之
厄可以誦持而學道鍊眞不妨咏味輕誦此
章身則受殃供養尊禮門戸興隆世世昌熾
與善因縁萬災不干神明護門斯經尊妙獨
歩玉京度人无量爲萬道之宗巍巍大範德
難可勝
道言凡誦是經十過諸天三元六甲九宫保
胎護命福善大神降應齊到斷絶六天惡鬼
上世亡䰟於一切衆生胎元命宮作諸誣害
使眞氣消落神華傾丧孕化不登子嗣難成
故氣流接注連累代速付北都斬戮鬼形考
按録籍善惡速分受道順生得爲貴人而好
學至經功滿德說自識胎眞皆得神僊飛昇
金闕遊宴玉京也上學之士修誦是經皆即
受度眞神自飛出入胎宮女人受誦則得保
胎護命天人爲子寶精變嬰誕育之日胎神
護命无有損傷男子夙成福與道隆慶偕時
興延壽長年後皆得作尸解之道魂神暫滅
不經生滅即得返形遊行太空此經微妙普
度无窮一切天人莫不受慶无量之福生世
蒙惠上天所寳不傳下世至士齎金寳効心
盟天而傳輕泄漏慢殃及九祖長役鬼官保
胎護命玉童玉女各三十二人營衛神文保
護受經者身
道言正月長齋誦詠是經速召上元六甲直
符保胎護命斷上世亡䰟追呼子孫訟在天
官使胎不成絶孕无子鬼注孤婢七月長齋
誦詠是經速召中元六甲直符保胎護命斷
呪詛蠱厭妬害男女訟在地官使胎不成絶
孕无子鬼曆著名十月長齋誦詠是經速召
下元六甲直符保胎護命斷冢訟濕注祖世
牽連鬼食胎精訟在水官使胎不成絶孕无
子黒札定刑八節之日誦詠是經護諸衆生
一切命元使命无傾八方胎神各領官屬入
朝九宫太一眞君延生保胎護命生根凡誦
是經普及生民不獨女身而植道因天帝下
觀得爲九宫眞人本命之日誦詠是經速召
胎神聽受其經明堂三君保護胎精魂神澄
正萬氣長存不經普惱身有光明三界侍衛
五帝司迎萬神朝禮名書上天功滿德就飛
昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外䈵㝠有青龍白虎朱雀玄武
　獅子白鶴羅列左右日月照明洞煥室内
　項生圎象光映十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前畢
　引炁三十二過東向誦經

元始无量度人上品妙經
元始洞玄靈寳本章保胎護命十徧度人生
根隱韻離合自然太漠未分大道隱存倐忽
變化是生精神神爲物靈混沌斯成上下相
錯二象氤氲以白入赤隂陽齊并以赤入黒
胞胎乃凝中含太虚明燿三清神室峩峩无
始未名有玉嬰兒出玄入青上无復祖惟道
爲身紫胞解蔕瑩然眞形混元脫胎産育神
靈二儀同化恍惚杳㝠㝠中之精至眞之神
无神不光无神不明无神不立无神不成无
神不度无神不生是爲大梵胎中之胎億劫
玉山七寳崚嶒九宮十闕億千萬門皆自道
胎化運精神逮於人物三華妙庭紫閣朱宫
胎光爽靈細微幽精潜伏胎根神風轉靡周
回十方中有保胎叔火之君中有變嬰和菟
之神中有司男伯華之君中有太玄監生之
神中有衛房在庭之眞男呼孟非女呼子宜
玄胞未開二神同依胎血之鬼聞名斬摧不
敢干試生道永歸天壽之福護命玄師龍文
虎裳五斗攝衣速召三官太極主非握鈴嘯
咤謦欬風雷挾衛胎宮素煙霏微五帝大魔
金火八威保胎成眞貴務光煇除難度厄无
念无爲今日校録諸天臨軒
東方无極保胎生道神王長生大聖无量度入
南方无極保胎生德神王長生大聖无量度人
西方无極保胎扶貴神王長生大聖无量度人
北方无極保胎衞眞神王長生大聖无量度人
東北无極保胎福善神王長生大聖无量度人
東南无極護命昭化神王長生大聖无量度人
西南无極護命度精神王長生大聖无量度人
西北无極護命食厄神王長生大聖无量度人
上方无極護命斷死神王長生大聖无量度人
下方无極護命廣慧神王長生大聖无量度人
十方至眞保胎護命神王長生度世无量大
神並乗紫霞吉光越蒼之獸神禽丹鳯之輿
瓊宫瑶輦左驂七靈右服九絶巨鳥戢羽夔
龍負轅建保胎之節護命神旙前嘯八渟齊
唱後吹九律同嗚僊舞秦侯嘯歌噰噰五老
啓塗三元列言億乗萬騎浮空而來天貴生
道胎命爲先上帝躬簡大極候煙緫眞命神
監房度生九天聖母浮駕緑軿天后王妃玄
虎擁筵保胎護命齊到帝前隨所應度嚴校
諸天普告三界无極神鄉延生之府太一三
垣十二胎神布氣錫年使召天眞絳膜紫淵
交氣黃庭掃蕩河源若有故氣祖考逮傳閉
塞生道破胎敗傷不繼種嗣剋害殃延疾除
宿注落滅禍根不得枸留逼合鬼群元始符
命時刻升遷斷絶惡試五道不祥保胎育嬰
部衛形魂制魔保舉護命朱宮靈降出貴僊
化成人生身受度劫劫長存隨劫輪轉與天
齊年太度生災胎中八難超度三元道備飛
昇道遥上清上清之天北華台元主世生道
各有種天天帝玉眞無色之境梵行
　　　東方八天(此三十二天專主保胎護/命及天下胎生種類莫不)
　　　(隸之其胎氣所行之天起於晨極之/下自北斗玄冥星文入三台三台六)
　　　(星主生養萬物胎護群生下左回纒/房宿十三度女宿十七度至寳鉼宮)
　　　(子位而止凡過氣到本命及本生胎/宿則女人有胎胎脫生子故謂之子)
　　　(寳鉼者取其受而出之亦胎之象也/惟天人化生住無形胎自天人至於)
　　　(人鬼龍魔皆不化生住有形胎也此/天傍連欲界一十八天亦有帝君宮)
　　　(屬治之世人诸乞則降/貴氣生男安胎室也)
　　靈梵居羅天帝恭慈眞
　　秀明華燿天帝辨元胥
　　極眞洞生天帝劉行眞提
　　蒲離正化天帝羌度霞迷
　　上治宏黙天帝延神關熈
　　六凝眞度天帝抑眞虚夷
　　英延飛度天帝汩燄婁呬
　　覺儲應始天帝正察眞微
　　　南方八天
　　燄魔靜空天帝崔臨支題
　　旋樞赤界天帝理常都
　　氐正護雛天帝辯遲樓藍
　　越理至玄天帝薈端思䝉
　　梵符昭濟天帝約尚良
　　虚球彦渚天帝淵憂毗栖
　　禁非司政天帝眇圖卑羅
　　玉庭明度天帝鬰童傒人
　　　西方八天
　　風舉大剛天帝匪常儀生
　　金嵬賢善天帝火玄行
　　瓊嶽修盛天帝力摧大魔
　　陶化揚儀天帝都演奢多
　　曲魚斗剌天帝求婆貪貢
　　判靈宣平天帝智辟郎據
　　皓華成備天帝倪僊連
　　髙玄智豫天帝九都赫盧
　　　北方八天
　　太始拘墟天帝弗欲單齊
　　廣曜黎明天帝阿留眞明
　　鶴臺統全天帝開躬朗充
　　應利回㝠天帝惠屈眉龍
　　善幾率陀天帝偃幾西康
　　玄胎修妙天帝定梵光
　　稽元曆除天帝著克頥陽
　　不驕道循天帝鬼府洞侯
三十二天三十二帝諸天隱諱諸天隱名胎
神空洞自然靈章保胎隱龍變胎靈音天中
之尊天中之神天中太玄天中之靈保胎化
成氣連玉清皆自元始播精移神无量之奥
深不可詳敷落胎眞普度天人今日欣慶受
度歷關諸天請滅胎種傳注不祥食穢惡鬼
黑齒夫人黄女春姑白殃日廵噉胎殺子西
宫鬼神青蛇天狗白虎花源老翁幼婦誣害
胎元生民嗷嗷但抱深冤不知胎害故氣相
連神王監舉无拘生民東斗布筭西斗定名
北斗結胎南斗送魂中斗大魁土爲胎眞青
帝護魂白帝侍魄赤帝養氣黑帝通血黄帝
中主萬神无越青天降胎木眞碧羅赤天降
胎紫蓋婆娑白天降胎金眞九回黑天降胎
水帝灌池黄天降胎福禧登期五天胎神萬
生之宗飛行三台渉過氐房攀女揖虚遊觀
太空光霞赫奕諸天齊功保胎護命嚴攝北
鄷八方害氣敢爲災凶監生大神校課不容
風馳雲奔擊劈前衝火師迅煙玄虎檢蹤燔
裂洞浩神兵四攻敢有干試拒遏上眞金馬
傳驛玉眞衛營屠割鬼爽風火无停千千截
首萬萬剪形魔无千犯鬼无祅精保生瓊胎
天壽和寧普告无窮萬神咸聽三界五帝列
言上清
玉泉无波龍澤靈阿眇眇梵氣道胎駢羅孕
化混沌攝制大魔混沌之中上无復色下无
復淵風水舍虚紫胞洞然神來感格氣本先
天天上天下无幽无㝠无形无影无極无窮
溟涬大梵遼廓无光生道開明度人億千元
始安鎭建植諸天人氣昇玄胎神内連妙氣
成文雲章玉篇三元寳書鳯蹟龍文保胎護
命運曆長存大梵泛維萬貽啓張星光流演
三十二天輪轉无色周迴十方旋女歷房迴
度三台三十五分緫氣上元八景冥合氣入
生元元中太皇上帝髙眞乗景太和唱詠洞
章司録定生聖毋履綱斷除胎注生厄除殃
時貴月吉三元惟良既誕勝慶載齡恊昌千
和萬合道化成身身從胎生胎中有眞帝一
至尊司命保胎宮室布分天一左眞保胎神
君天一右眞保胎神君泥丸大神保護胎門
玉女出入抱火握鈴玉帝在頭赤子住心黄
庭老師守護帝闕與天爲一百子千孫斬逐
腐敗狼藉血痕不得忤胎使嬰晏存上通玉
清呼吸華房緑室神牎細微之中護命安魂
玉宫明堂金闕崐崘生氣保胎道德委純十
月九周萬氣齊仙僊道貴生无量度人開通
人門飛天元君恍惚常經變化无垠保護胎
命三景同明罪福禁戒宿命因縁普受開度
降魂生身身得受生上聞諸天諸天之上各
有生門中有空洞謡歌之章保胎靈篇辭參
髙眞
　　　第一天元保胎大神護命眞君甲子
　　　甲戌監生之音
大道有神地𩲸天䰟日月同并
結胎變靈玉佩左飛金璫右迴
流精九轉光被八垂赤子妙微
房參尾箕神女錦䙱華纓寳衣
入宴胎宫三元共禧扶𢹂眞童
自然合離辟却萬凶不蹈傾危
祈男公侯禱女嬙妃保固利亨
天眞永綏
　　　第二地元保胎大神護命眞君甲申
　　　甲午監生之章
黃旗舞空紫白當宮胎全子生
天福濛濛我來自東泛青雲兮
御彼長虹捫星斗兮玉馬金風
下眞庭兮素女么童傾光降車兮
翠裾六龍彼天人兮揖我上公
保胎神於三元固靈根於九重紫皇太一
萬天齊功坐嘯千神斬馘殃窮
擲火億程化明飲風保定生胎
道德无終晨霞吐光照徹玄穹
　　　第三水元保胎大神護命眞君甲辰
　　　甲寅監生之歌
隂胞陽胎萬生同頼一氣共旋
三界斯在我執玉彝來奠洪儀
聖妃瓊顏光華夷㽔紫氣在戸
胎室寧固即召九天華蓋翩翻
六丁鼓瑟三元掬煙衛此生房
日月齊年神公誅斬北帝列言
天兵合圍僊眞按軒燒香稽顙
注記无偏善功自生翊侍玄元
此三元之上六甲之宮保胎護命自然歌音
音參洞章誦之百徧靜衛胎宮誦之千徧百
神保迎萬徧道備胎化僊容過度三元護命
王公有聞靈音六甲扶承勑制地祇寢息无
驚拔岀地官夭墮横傷五苦八難生孳繁榮
永離禍姦䰟𩲸和明合道長生是謂无量普
度无窮有祕上天文諸天共所崇泄慢墮地
獄禍及七祖翁
道言此洞章並是三元上帝六甲神王隠祕
之音皆是大梵之言非世上常辭言无韻麗
曲无華宛故謂玄奥難可尋詳上天所寳祕
於玄都三台上宮依玄科六萬劫一傳若有
至人齎金寳質心依舊格告盟十天然後而
付焉
道言下元女人身抱胎脤或犯五傷日月刑
衝返害母命分降之時爲上世亡䰟无道鬼
爽阻礙移殃不得生就天魁大殺作諸妖賊
凡有此災此時皆當淨心修齋六時行香十
徧轉經福德立降消諸不祥无量之文普度
无窮
道言夫胎宮氣衰生福不行多致墮落羸涸
不榮祖考訟呼嗣種斷緒母子不良三孤九
病乳育乗邪災咎隨妨奉眞至人爲其行香
誦經十徧保胎護命監生奏上南宮爲添筭
紀全祐生身隨其道功計其隆殺冨壽神僊
道言有傷胎之鬼致訟三官賊其年命滅折
禄貟使胎嬰病注子養不榮皆鬼神之所爲
也亦有善人横被陵害使失嗣續世微門戸
凋謝可以急誦此經祈告胎星以保命生基
或上世之德鬼責人怒天刑其胎不得安完
速宜改愼洗心自悔以免此災害胎之鬼其
名有九食二月胎鬼名黄球食三月胎鬼名
厲生食四月胎鬼名兆非食五月胎鬼名陸
蜞食六月胎鬼名血尸食七月胎鬼名窮竒
食八月胎鬼名火朞食九月胎鬼名龍眉食
十月胎鬼名赤奚知其鬼名焚香誦詠永保
安寧生死受頼其福難勝故曰无量普度世
人
道言凡有是經能爲下世男女保胎護命有
災之日發心修齋焼香誦經十過皆諸天記
名萬神侍衛學道之士修誦是經則胎神明
正三宮煥騰長生致眞聖胎内結不但女子
可以奉行也右別至人尅得爲聖君金闕之
臣諸天記人功過毫分无失三元胎僊六甲
神王亦保舉爾身得道者乃當洞明至言也
諸天中大梵隱語无量音道君譔
元始保胎護命靈篇
　　　東方八天
　　祁彦荒正北台元旋梵形結生
　　帝火洞遷求离柏名希樓都玄
　　玉觀浩劫女房幾延景命神魔
　　緑英回檀感屢碧戚華瀾過邅
　　公都阿夷雲符月淵僊握流微
　　慶落孤賢
　　　南方八天
　　九獸蔚无曠圖日珠鄷曲鬼神
　　正頥温甦望祕蕭竟紫華玄胡
　　舊井逼府渾謀宛道雅恊僊梵
　　芝格乗除建土生屈道玄遮吳
　　律覧角媒乾卑浸孤萬眸逸度
　　天耀傳侔
　　　西方八天
　　羅扃野垂騫泥偃池劔婁尹虛
　　機泰迎埤宴月霞昇玄黙瀆齊
　　景瑶緑璆交拳近師宛樂太藪
　　勤封陂時骨夜求覩部目隱佀
　　歌逾昭樂鼎琯赤容飛屢耿名
　　僊庭洎峯
　　　　北方八天
　　苟无猴余琥具凝浮威曠安迎
　　㝠居岫臺洚澥尸枚九真迷崖
　　阿都子他平奚海嘉魯登丞丕
　　昞榭頥陀木罔魁漠玄篨願華
　　斗畢觀齒明愬灝差洞鎭希閱
　　天句衢羅
道言此諸天中辰魁三台元生之音靈芒結
文布鎮三十二天以施生定命化肇種民光
煇缛麗含景玉霄天真皇人模按其文以為
正音有知其音能齋而誦之者諸天皆遣飛
天神王下觀其身保胎護命上奏諸天萬神
朝禮地祗侍門大勲僊王保舉上僊上真下
臨尅得遊行三界昇入金門此音无所不辟
无所不禳无所不度无所不成天真自然之
音也故誦之致飛天下觀上帝遥唱萬神朝
禮三界侍軒群祅束首鬼精自亡胎真洞映
三府肅清天藎旋碧地樞玄明嶽峙海澄日
月煥照靈音幽響群仙慶賔四氣宴寂道景
虚凝大量玄玄也


元始无量度人上品妙經卷之四十三











靈寶无量度人上品妙經卷之四十四字四
　　　洞神禳災品
道言昔於太極天中青華安保大真明土受
靈寳度人洞神禳災无量上品扶桑洞神大
道君當說是經周廻十過以召十方扶桑世
界一切眞仙亘太極之東九十萬里碧海之
内中有大山根連洞溟金沙重疊貫軸下元
上出大无紫空神境西連太極南峙炎陵北
定幽門中通玄都而此世界十萬餘里神峯
巨嶺隱顯滄浪梵浮瑞光青霞之氣冪冪在
上青玉爲城碧林爲宮地凝紺華拱生扶桑
根蟠東極枝條相向青碧爲光千葉之上自
然天文帝眞赤書九氣鳳文以鎭十方諸天
日月下出陽機自運晝夜六時天漠波潮雲
濤爭湧仙都人民十二品格百千種物太无
三氣化生號青宫扶桑世界元始天尊分神
萬天散形千億忽於此方命以扶桑之天青
華道境靈冑孕精挺生空洞之極號扶桑洞
神大道君外曰扶桑大帝出納太陽賔餞濛
汜眞形爲日月之精魂爲南極長生大帝其
季次曰青華帝君扶桑育洞神之氣氣變九
劫體貌完具東眞道成爲洞神大道君扶桑
洞神者九陽眞精之氣也生於扶桑之内化
爲劫火更爲明哲辯慧髙聖之德德之至神
爲大道之君道君執萬物之母以化生元胎
含五行之精以鑪錘天地世之災變必由火
殃火爲災本而道有扶桑洞神之祖以御其
變扶桑青林之氣大則冶錬眞文増益玄道
小則禳災散禍福祐群生比之火然必縁於
木木胎蔵火火屬於神神養木中天災自息
可禳之道故扶桑洞神大道君爲禳災之主
也降於太極始當詣座扶桑眞境道德大神
上聖髙尊青帝眞人无鞅數衆乗空而來碧
落飛雲青林鬱秀飊輪潜運洞蓋垂華蒼龍
妙光迢遥无外流霞丹景混合渺茫七日七
夜諸天昭臺日館星闕璣轅一時停軌靈風
逺溢海岱明雲天无異色九氣鬱清一國地
土山川林木瓊蘂粲芳青文壟起紫璆振響
合音空洞扶桑洞神大道君於玄靜之中爲
諸生民解禳災厄玄坐空浮紫霄寳光玉座
之上說經一徧諸天大聖同時稱善是時一
國男女災病普皆消散說經二徧太極天開
萬眞同㑹說經三徧仙都揚煙慶周三界說
經四徧靈心内通宛識妙體說經五徧龍嗚
海空神波逺浹說經六徧三災不作萬物生
榮說經七徧神煇同映層闕光明說經八徧
五篇雲篆紫籟成音說經九徧玉華飛空重
綵交煥說經十徧洞神垂照泉曲蒙恩是時
一國是男是女莫不傾心皆受護度咸得長
生
道言是時扶桑洞神大道君說經一徧東方
无極无量品禳災解厄洞神至眞大神无鞅
之衆浮空而至說經二徧南方无極无量品
禳災解厄洞神至眞大神无鞅之衆浮空而
至說經三徧西方无極无量品禳災解厄洞
神至眞大神无鞅之衆浮空而至說經四徧
北方无極无量品禳災解厄洞神至眞大神
无鞅之衆浮空而至說經五徧東北无極无
量品禳災解厄洞神至眞大神无鞅之衆浮
空而至說經六徧東南无極无量品禳災解
厄洞神至眞大神无鞅之衆浮空而至說經
七徧西南无極无量品禳災解厄洞神至眞
大神无鞅之衆浮空而至說經八徧西北无
極无量品禳災解厄洞神至眞大神无鞅之
衆浮空而至說經九徧上方无極无量品禳
災解厄洞神至眞大神无鞅之衆浮空而至
說經十徧下方无極无量品禳災解厄洞神
至眞大神无鞅之衆浮空而至十徧周竟十
方无極禳災解厄天眞大神一時同至一國
男女傾心歸仰來者如赴淵之流應潮之水
渺然无際不見端涯无鞅之衆舉國内外或
有體用未分因縁爲災智慧不爽法染爲災
神氣不合分别爲災道性不明執妄爲災去
取空有邪正爲災戀著法身認己爲災貪著
神通變幻爲災欲出三界生死爲災識悟大
道无作爲災測量元化狂瞽爲災不知洞神
隂陽爲災出入胎蔵凡聖爲災凡此十二大
災天人大神至學之災也復有世間之災出
胎之時業力所轉横側爲災童孺之時驚忤
爲災壯歳之時運度爲災營辦之時得䘮爲
災修舉之時氣候爲災起居之時疾病爲災
有作之時鬼神爲災昩心之時天地爲災負
國之時刑戮爲災不孝之時雷火爲災不戒
之時天禁爲災汙慢之時夭折爲災潜毒之
時隂陽爲災貪徇之時溢分爲災居世之時
僞薄爲炎凡此十五大災世所罹犯以至身
命喪失五命加臨天星爲殃地司執録三官
上奏五帝注尤此等災厄累繫身心咸赴道
君廣大法席周帀圍繞瞻望天顔佇聽玉音
宣示禳災普利大法於是扶桑教主洞神太
上大道君攬日月雲龍之綬轉瑞玉明光之
几俯顧大衆欣眄十方倏歘之間分身千億
一切衆生各起生縁及諸境界一一衆生皆
見己身親對聖身長跪受記撫頂訓言演說
扶桑爲生氣之根中生洞神之氣爲萬類之
精神一切大災存念洞神正眞九陽之光无
災不除滌滅厄害於其㑹中見一道君浮坐
紫雲曲䕃扶桑玉章紋葉之下洞神之氣化
爲丹林丹林千眞冠劒竦列去地五丈洞神
大道君登引禳炎解厄洞神天眞大神韓司
主録南宫移度却災順行神君上聖髙尊青
華燿寳眞人十方无極至眞大神无鞅數衆
俱入神林扶影之内天人仰看惟見勃勃從
洞光中入既入林光不知所在國人廓散碧
壘砥平神林靜默洞神大道君即於化境之
内說經都竟衆眞監度以授於我當此之時
喜慶難言法事粗悉諸天復位空洞生神寂
无遺響是時天人遇值經法普得濟度全其
本年无有中傷傾土歸仰災患消禳清靜本
心心既淨正邪道不干星軌淩犯鬼神禍刑
三災四殺五行六害七傷八難九厄過度災
咎除滅不祥言契中道中无毀非齊同慈愛
異骨成親國安民豐欣樂太平經始出教一
國以道預有至心宗奉崇禮皆得度世
道言洞神大道君說經中所言並是諸天上
帝禳災致福隱韻之音亦是魔王内諱禳消
萬災之隱名也非世之常辭上聖巳成眞人
通玄究微能悉其章誦之十過諸天降眞災
氣沈滅厄禍𢷤竭本命開光生福自然天眞
警衛非道无干群仙凛顔靈司鼔節灝霞分
絢寳海發光世故殄除惡煙飄息回災轉厄
進業成眞至學之士誦之十過則列帝同格
衆天遐映護世災殃悉令禳解民物安謐生
道永昌毒害消散鬼精䘮眼五帝侍迎三界
禀命濟度垂死絶而得生所以爾者學士道
德充備鬼神尊仰體洞眞極神力周滿誦詠
至經福降災消一切衆生禳脫衆難玄通天
政伏御地祇束縳魔靈不但却死亦能更生
輕誦此章身則被殃供養尊禮門戸興隆世
世昌熾與善因縁萬災不干神明護門斯經
尊妙獨歩玉京度人无量爲萬道之宗巍巍
大範德難可勝
道言凡誦是經十過九天消災散禍諸天大
神齊到禳除厄難暗宿隂曜玄天神首孛戾
凶怪將臨命限齋心祈懇永斷衰殃數極劫
終魂神受度上昇朱宫格皆九年受化更生
得爲貴人而好學至經功滿德就皆得神仙
飛昇金闕遊宴玉京也上學之士修誦是經
惠澤滋洋生類蒙福重災巨厄清蕩捐釋皆
即受度飛昇南宫世人受誦則延壽長年後
皆得作尸解之道洞神火精錬骨變仙形神
隱顯出入自在栖泊福庭逍遥道域即得返
形遊行太空此經微妙普度无窮一切天人
莫不受慶无量之福生无蒙惠上天所寳不
傳下世至士齋金寳效心盟天而傳輕泄漏
慢殃及九祖長役鬼官侍經五帝玉量玉女
各二十四人營衞神文保護受經者身
道言正月長齋誦詠是經解禳上世亡䰟塜
訟鬼官臨注之災斷滅殃傳夜河之役度上
南宫七月長齋誦詠是經解禳己身天羅地
網九横凶醜天獄刑害之厄身得神仙諸天
書名黃籙白簡削死上生十月長齋誦詠是
經解日月勃蝕天地運否邪源祅𧕏境土國
界之炎人民毒疫傷犯天絶爲國王帝主君
臣父子安鎭國祚保天長存世世不絶常爲
人君安鎭其方民稱太平八節之日誦詠是
經解禳氣数遷易交變時節之災口舌罪咎
禁繫殺傷之厄水火窮衰閉塞之難九宫降
神下衛其身本命之日誦詠是經解禳北斗
追召生魂死注坎蹇窘辱之災魂神澄正萬
氣長存不經苦惱身有光明三界侍衛五帝
司迎萬神朝禮名書上天功滿德就飛昇上
清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊㝠有青龍白虎朱雀玄武
　獅子白鶴羅列左右日月照明洞煥室内
　十方禳災洞神大神儼對前後項生圎象
　光映十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經



元始无量度人上品妙經
元始洞玄靈寳本章洞神禳災妙品天福度
人百魔隱韻離合自然洞神赤文无无上眞
元始祖劫化生諸天青華木眞萬物生根生
氣流布精液氤氲木之尊神元氣之子氣生
眞水水變生木木含青華之氣爲萬物之主
其青華木精中舍明性化而爲火火色赤明
通妙成眞自然生神體洞太虚解悟誠明其
氣長生炎動熒熒各曰洞神洞神至眞物得
生成一切邪殃見之悉寧爲道眞體災凶邪
僞莫可禦當地有五金得火見精萬物入火
變化无方易骨登玄思妙全天理臻又玄如
世災殃非正之歸洞神乗之萬災折摧洞神
九陽生福无量得者長存物感永臧神風揮
激丹霞飄揚屈曲成文三景同光禳災護生
刻榜瓊堂上通三天无无道鄉下極玉山鬱
羅混黄中施群類救禳災殃嚥佩神文引吸
太陽紫烟内凝燦灼煒煌爲道之要超升之
門天眞之因化生神靈制運保民皆由洞神
神氣大梵周迴十方中有禳災回福之神滅
禍延生之君洞神解厄尊神東華度命之君
太皇萬福丈人中有扶桑定命除災之神消
災散禍道德之君禳祈應契无量度人今日
校録諸天臨軒
東方无極洞神禳災神王長生大聖无量度人
南方无極洞神禳災神王長生大聖无量度人
西方无極洞神禳災神王長生大聖无量度人
北方无極洞神禳災神王長生大聖无量度人
東北无極洞神禳災神王長生大聖无量度人
東南无極洞神禳災神王長生大聖无量度人
西南无極洞神禳災神王長生大聖无量度人
西北无極洞神禳災神王長生大聖无量度人
上方无極洞神禳災神王長生大聖无量度人
下方无極洞神禳災神王長生大聖无量度人
十方洞神禳災神王長生度世无量大神並
乗飊輪回旋燿景之輿丹瓊雕輦華蓋珠旙
諸駕龍鳳十絶九光之幢四氣八景明离之
帳前嘯梵音齊唱後吹瓊籟同嗚金鶴丹禽
嘯歌噰噰六甲啓道九老翼轅億乗萬騎浮
空而來傾光回駕監眞度生諸天丞相南昌
上宫司命司録禳災散禍延壽益筭度厄尊
神執籙把籍齊到帝前隨所應度嚴校諸天
普告三界无極神鄉泉曲之府北都羅鄷三
官九府十二河源行災主瘟天大殺鬼㝠曹
之神禳免世間生類刑禍衰虚之災改易簿
書勾落災祥使生常存福慶日増疾除罪釁
落滅惡根不得拘留逼合鬼群道君符命時
刻升遷順剛入斗迴度天關出死入生上見
帝宸制魔保舉度品南宮魂魄受鍊災消福
應生身受度劫劫長存隨劫輪轉與天齊年
永度三塗五苦八難超淩三界逍遥上清上
清之天天帝玉眞无色之境梵行
　　　東方八天
　　玉曆玄度天帝眞定儀陽
　　錫納慶祖天帝仇辨嬰常
　　九氣敬賢天帝收提耿光
　　青華利元天帝孚蒲耳敦
　　韓都九司天帝旺池奚銘
　　部同超後天帝鄙宗時隆
　　丹林隠立天帝僑蹤彦松
　　九色剛種天帝月支子容
　　　南方八天
　　燿浮墠寓天帝景肇建生
　　重光普時天帝玉微觀靈
　　洞極丹儀天帝祖竒歸仁
　　正基太度天帝除思歩肱
　　辨阿録成天帝感儀聦
　　玄殊惠凝天帝彦侣馮靈
　　九陽歷靖天帝路蚪師隂
　　章梵元淨天帝伍丘思仝
　　　西方八天
　　參寂玄際天帝大无元
　　兆津普夷天帝師度歌延
　　妙瑜素靈天帝順師洞隂
　　金扉皓墟天帝藻辭願晡
　　洞惠明妙天帝根齊踈衮
　　招眞空碧天帝𧓍東枝傾
　　國定慶基天帝浪敷由央
　　皇思時龍天帝夢元夷玄
　　　北方八天
　　道力弘度天帝學務演直
　　豫懌玄明天帝長善珉
　　助極德契天帝景章融妃
　　九素思玄天帝洞覺燿眞
　　潜燿承光天帝軸羅用崔
　　太元崇構天帝臺淵奔施
　　皓幾宗神天帝鹿杜㝠樞
　　幽夐遼期天帝月上眞
三十二天三十二帝諸天隠諱諸天隱名洞
神梵氣自然靈章諸天隠韻洞神之音洞神
之尊洞神之神洞神大魔洞神之靈性和神
合變化上清无量之奥深不可詳敷落神眞
普度天人今日欣慶受度禳災去非太上考
按宿舍回軒黑道百試血火千殃災及世間
鬼謀福怨誣成巨災歷關諸夭請滅五苦勑
斬五衰飛歩天垣命據九元害氣永滅道君
錫年洞神降精想入天門東斗校録西斗攝
靈北斗禳解改易災名南斗符命赤書護身
中斗注壽大福緫靈青帝保命白帝遏殃赤
帝度籙黑帝釋禳黄帝營衛福慶煌煌青天
大神使災不生赤天大神呪詛不成白天大
神喪害潜形黑天大神清蕩鬼營黄天大神
靈圖鎮真内安五臓外集百神靈文玉章元
氣之根禍難撲滅光明赫升五天大神萬鬼
之君飛行空界緫領鬼兵麾幢鼓節遊觀九
㝠朱幡赫奕紫氣煇騰諸天改度災變福臻
上天度人嚴攝北鄷洞神太上普掃災凶八
威攝氣猛馬四攻天丁捕鬼大帥縳龍擲火
萬里流鈴八衝敢有干試妄爲衆災北帝漂
骨南斗焚骸屠割鬼爽誅斬無偕風火浩浩
豁落燒摧千千截首萬萬剪形魔無干犯鬼
無祅精三官北酆明檢鬼營不得容隱金馬
驛呈普告無窮萬神咸聽三界五帝列言上
清
元洞青華氣結碧霞曲扶神桑紫文雲芽本
神爲生生道爲春化物之祖洞神之尊洞神
隂火制鍊陽魂人物遇之即成仙眞允被世
災邪回所興心能契眞禍散消雲洞神吐氣
不祥如焚生福之源玉京玄山左淨右霐金
液玉泉巍巍九天氣入重玄玄道無色玄下
無淵風澤洞虚玄中有天天上天下無幽無
眞無形無影無極無窮溟涬大梵遼廓無光
當爾之時孰爲迍災赤明開圖萬象克諧善
集成福積惡成災災福之肇皆心所生道體
無形道心無爲無形無爲福災何媒洞神道
君至慈運悲回災就福護生不遺五篇玉字
八威龍文禳革故氣延筭逺期保制劫運使
天長存梵氣彌羅萬災伏蔵元網流演三十
二天輪轉無色周迴十方斗中司命注福除
殃神氣運行三十五分緫氣上元八景㝠合
氣入玄玄玄中太皇上帝髙眞手把混元禳
災寳符生鎮明堂泛景太霞嘯詠洞章金眞
朗郁流響太微祅星順度攝制祅氛白烟左
回紫氣右歸化生玉儀千和萬合自然成眞
眞中有神扶桑碧宫洞神道君萬氣之祖長
生大君首建青霞身御綿紳無英公子白元
尊神太一注筆桃康俯庭執符把籙保命生
根上遊上清出入華房八㝠之内細微之中
下鎭人身泥丸絳宫中理五氣混合百神十
轉回靈萬氣齊仙僊道貴生禳斥災氛神視
天門奄見皇君授子宻語自識天眞罪福禁
戒宿命因縁普受開度洞神生身身以道生
上聞諸天諸天之上永滅災因中有空洞謡
歌之章三眞靈篇辤參髙眞
　　　第一洞神道君禳災致福天市順度
　　　之音
煌煌磊落明威八回下照世間
萬類所歸順度則吉逆天見衰
再拜金色願應禳祈災害不生
道德巍巍仙道無休否鬼道論興衰
何不觀太無靈妙氣昭璀炯炯碧空上
玉闕雲煙飛仙人挹香風嬰顔等春回
洞神變青芽嚥餌光徘徊庻使扶桑道
鳳章藹清微下憫朝生徒亹亹輪轉間
不知洞神㫖蹢躅拘籠樊騁霄契髙靈
偶景東華山
　　　第二洞神道君禳災致福太微空洞
　　　之章
碧光流映金闕朱軒燦燦星株
雲綱繞天繁秀貫珠遲伏見炎
留逆殃延我有赤文靈圖寳躔
交綱合形禳災赦愆太上所祕
萬劫一傳洞神元皇冐禁下宣
霞章吐麗丹書寫玄除世厄尤
延道永年扶順帝道億劫無遷
連閣龍居金光蜿蜒吐火激波
簜滌魔冤與道㝠一三界列言
過度八難氣入自然
　　　第三洞神道君禳災致福紫微伏魔
　　　之歌
圎景蕩蕩金馬四馳瓊軍空遊
日將月隨部衞萬神三官拱儀
世有災數水火陵夷九六終窮
交換坎离九靈鼓翮龍驛轉機
兵刀雨暴殺氣横陂災惡見象
赤書布施五帝執筆四明捕非
祅氛淨蕩福德洪罙帝壽萬年
巨民燕頥荒服衎歌慶善襲之
我歌洞文丹輿緑雲寳傘吹華
神風杳芬紫宸周行三台屏神
浩氣臨斗流鈴鍊眞宸霞九色
太素之君
此三眞太上洞神道君分化法身遊行太空
禳災萬福之音音參洞章誦之百徧名度南
宫誦之千徧魔王保迎萬徧道備飛昇太空
過度三界位登仙公有聞靈音魔王敬形勑
制地祗侍衞送迎拔出地戸五苦八難七祖
升遷永離鬼官災咎無留命福駢臻是謂無
量普度無窮有祕上天文諸天共所崇泄慢
墮地獄禍及七祖翁
道言此二章並是諸天上帝及禳災眞王隱
祕之音皆是大梵之言非世上常辭言無韻
麗曲無華宛故謂玄奥難可㝷詳上天所寳
祕於玄都紫微上宫依玄科四萬劫一傳若
有至人齎金寳質心依舊格告盟十天然後
而付焉
道言夫洞神禳災之法其道至妙自非體玄
究微不能悉知天人之災者運度否終日月
虧盈聖神休否末學疾傷凡有此災同氣皆
當齊心修齋六時行香十徧轉經福德立降
消諸不祥無量之文普度無窮
道言禳解種民之災或數窮命盡禳却不祥
者或末學道淺仙品未充運應滅度身經太
隂臨過之時同學至人爲其行香誦經十過
以度屍形如法夫如法者爲禳世災不逮更
禳殁後之災也今既身没魄逝而尚謂之災
者謂水火之獄金鐵之獄考掠追召囚閉之
災亦魂爽地下之災則於山水閴寂之地封
土爲壇北向析啓敷露五方眞文玉書修齋
誦經以解魂神逕上南昌隨其學功計日而
得更生轉輪不惑便得神仙
道言夫天地運終星宿錯度日月失昏四時
失度隂陽不調國主有災兵革四興疫毒流
行兆民死傷師友命過皆當修齋行香誦經
以五帝赤書五方靈文丹書碧素向方火而
颺之以栢木爲簡丹注其意禳解之文投山
水間埋著向處及有災之境則洞神大神收
攝災氣降致福祥夫齋戒誦經功德甚重上
消天災保鎭帝王下禳毒害以度兆民生死
受頼其福難勝故曰無量普度天人
道言凡有是經能爲天地帝主兆民行是功
德有災之日發心修齋焼香誦經十過皆諸
天記名萬神侍衛右別至人尅得爲聖君金
闕之臣諸天記人功過毫分無失天中魔王
亦保舉爾身得道者乃當洞明至言也
諸天中大梵隱語無量音道君譔
扶桑洞神大道君禳菑靈書中篇
　　　東方八天
　　箕鳴玉阜東井變仙牛室互交
　　六氣辯玄离披寳泰玄踱迷夷
　　諸羅梵摩陳帑萬微馘竺由慈
　　字盻紛持角卓護景月帝隂霏
　　辜乾擊陁變覺銘儀仙郴說林
　　翼原巒微
　　　南方八天
　　正坤九辨巴㝠混東紫丘適河
　　寂真相同梵度遼普金極洪壠
　　肇淨平育阿彌思蒙挺洞赤霞
　　皛晶碧容桓羅閻救率宰營忠
　　肆碑詩何竟卓懋舂公建霜縁
　　哨粤垂雄鬼澤龍偃定白祕玄
　　學靈鄙露支騫走檀
　　　自鬼字叩四句係禳災宻文
　　　西方八天
　　奎婁應仙旗髙步蓮綽真構攤
　　景復滋堅太香玉度球浪楚傳
　　牛室事無寳秤黙云神諦梵藪
　　青朗奏矜龍霧侔就丹𧕏淵弘
　　普載丁琥驥敕揚誡覧覺坰常
　　狐兵資興
　　　北方八天
　　鬱儀結璘佽堲功傳朗都究明
　　道伯攸玄爻宜轉綱權融齒房
　　玉邈稽微天魁辿延畢老墟圩
　　景霽洞傷陽復雷捷越逵聿蒼
　　蘇林奚兖神鳯膺張寂區環極
　　道祕竒常
道言此諸天中大梵隱語無量之音舊文字
皆廣長一丈刻書大帝金宫扶桑青林玉葉
雙幹之上上禳天災下禳地禍中安民物神
風振之洞神發音氣徧九有和合萬靈使災
害不干萬真降庭天真皇人昔書其文以爲
正音有知其音能齋而誦之者諸天皆遣洞
神禳災萬福神王下觀其身書其功勤上奏
諸天萬神朝禮地祗侍門大勲魔王保舉上
真道備尅得遊行三界昇入金門
此音無所不辟無所不禳無所不度無所不
成天真自然之音也故誦之致飛天下觀上
帝遥唱萬神朝禮三界侍軒群祅束首鬼精
自亡琳琅振響十方肅清河海靜黙山嶽吞
烟萬靈振伏招集群仙天無氛穢地無祅塵
㝠慧洞清大量玄玄也


元始无量度人上品妙經卷之四十四






靈寳无量度人上品妙經卷之四十五字五
　　　解禳山谷瘴癘品
道言昔於浩舒天中邃碧幽歌大神樂土受
元始度人解禳山谷瘴癘妙品元始天尊當
說是經周迴十過以召十方始當詣座天眞
大神上聖髙尊妙行眞人大小山谷仙官主
宰十方國土列嶽群仙溪谷泉源鬼神令長
直年方域行瘴爲癘神官曹屬部隷攸司无
鞅數衆乗空而來從山現出紫軿碧輿飛雲
暉映寳輪羽蓋扶華垂廕流明玉光千色蓬
勃朗耀玄虚七日七夜諸天日月星宿樞衡
玉闕駐景停輪神風靜黙山谷蔵雲天鑑鮮
瑩和氣八騫一國地土山川林木緬平一等
无復髙下土皆作蘂珠含碧温明之玉无有
異色衆眞侍座元始天尊玄坐空浮九靈夜
光萬峰承景瓊臺之上說經一徧諸天大聖
同時稱善是時三萬六千山嶽一時開明說
經二徧玄霜洒空靈芝盤鬱說經三徧祥煙
普覆岩竇生香說經四徧世境肅清山雲吐
秀說經五徧龍光照海天寳凝華說經六徧
道炁昭蘇群生怡悅說經七徧鬼魔潜伏瘴
癘捐消說經八徧天谷虚玄神煙鬱藹說經
九徧玉眞俯應妙瑞告玄說經十徧化洽窮
夷天人稱嘆是時一國是男是女莫不傾心
皆受護度咸得長生
道言是時元始天尊說經一徧東方眞賢世
界无極國土解禳山谷瘴癘大神无鞅之衆
升空而至說經二徧南方慧觀世界无極國
土解禳山谷瘴癘大神无鞅之衆升空而至
說經三徧西方定仙世界无極國土解禳山
谷瘴癘大神无鞅之衆升空而至說經四徧
北方常善世界无極國土解禳山谷瘴癘大
神无鞅之衆升空而至說經五徧東北明微
世界无極國土解禳山谷瘴癘大神无鞅之
衆升空而至說經六徧東南靈德世界无極
國土解禳山谷瘴癘大神无鞅之衆升空而
至說經七徧西南海静世界无極國土解禳
山谷瘴癘大神无鞅之衆升空而至說經八
徧西北元皇世界无極國土解禳山谷瘴癘
大神无鞅之衆升空而至說經九徧上方洞
虚世界无極國土解禳山谷瘴癘大神无鞅
之衆升空而至說經十徧下方通光世界无
極國土解禳山谷瘴癘大神元鞅之衆升空
而至十徧周竟十方世界无極國土解禳山
谷瘴癘大神一時同至一國男女傾心歸仰
求請天尊以大慈力普爲下元十方世界无
極生類解禳山谷瘴癘保命全形演說普天
山嶽洞谷幽墟有諸鬼神蔵匿遊泊與諸惡
毒御命之衆聚結黨屬施行毒炁瘴癘生民
元始神文收攝解除毒害永消是時仙眞來
者雲集雨飛駢羅圍繞无鞅之衆迮國一半
土皆偏䧟非可禁止於是元始凝眸垂盻遐
覧國土緩振玉音徧吿大衆混黄立極萬象
同生故有三萬六千天地三萬六千日月又
有大三千世界中三千世界小三千世界一
一世界各有種類以分族緒三萬六千山谷
處諸世界次二萬三千山谷一萬二千山谷
一千二百山谷三百六十山谷以爲天地世
界瀦澮藪澤山谷之炁化生毒酷醜惡蛇蝮
大小之蟲乗其晨炁嘘吐成烟毒霧蔽蒙觸
冒世間世間男女依近山谷呼吸飲吞納受
其邪搆爲瘴癘以至夭傷徧殆境邑我以法
慧出示神符解禳之法使世間生民獲養安
和修行得道大衆稱讃各願聽聞
元始既興妙教懸一寳珠大如黍米在空玄
之中去地五丈元始登引天眞大神上聖髙
尊妙行眞人十方无極世界國土解禳山谷
瘴癘大神无鞅數衆俱入寳珠之中天人仰
看唯見勃勃從珠口中入既入珠口不知所
在國人廓散地還平正无復𣣱䧟元始即於
霄珠之內翫經都竟衆眞監度以授於我當
此之時喜慶難言法事粗悉諸天復位倐歘
之間寂无遺響是時天人過值經法普得濟
度全其本年无有中傷傾土歸仰咸行善心
不邪不妄不恣不𨓜不驕不矜不說不隨不
誑不惑言止淳正體貌雍容齊同安泰異骨
成親國安民康欣樂太平經始出教一國以
道預有至誠宗奉禮敬皆得度世
道言元始天尊說經中所言並是諸天上帝
内名隱韻之音亦是眞王内諱解禳山谷瘴
癘百靈之隱名也非世之常辭上聖已成眞
人通玄究微禁敕山谷行瘴爲癘毒惡鬼神
解脫禍因厭禳疾害保濟生民能悉其章誦
之十過諸天遥唱北帝設禮鬼神攝毒山谷
蔵雲瘴癘不行兆民清安群魔束形鬼精滅
奚回屍起死白骨成人至學之士誦之十過
則五帝侍衛三界稽首魔精喪眼鬼祅滅爽
濟度垂死絶而得生所以爾者學士棲眞山
谷與道玄同不假解禳自无瘴癘若穢氣未
消體未洞眞以制十方威未制天政德可伏
御地祇束縳魔靈解禳瘴癘存救世人但却
疾而已不能長生輕誦此章身則被殃供養
尊禮門戸興隆世世昌熾與善因縁萬災不
干神明護門斯經尊妙福慧自然度人无量
爲濟物之宗巍巍大範德難可勝
道言凡誦是經十過十方解禳山谷瘴癘大
神齊到毒惡之炁大小蟲蝮噴吐惡烟染害
生民殘傷物命誦此洞文瘴癘消滅十方山
谷緫屬瘴癘之神有七仙童子奏事童子十
二年王七十二候統瘟癘仙師掌病仙母主
瘴癘歐陽神君華仙郭師君張師君鍾師君
李師君白師君統兵行瘴病鬼帥邵侯欽聞
帝勑急爲收攝毒炁山谷惡精解謝積世傳
注禳辟災咎立離兆身長生降眞福禄永年
清淨通靈衆神護衛如符所勑病炁蠲釋而
好學至經功滿德就皆得神仙飛昇金闕遊
宴玉京也上學之士修誦是經山谷之邪世
間瘟疫不敢爲害神炁充全皆即受度飛昇
南宫世人受誦則延壽長年後皆得作尸解
之道魂神蹔滅不經地獄即得返形遊行太
空此經微妙普度无窮一切天人莫不受慶
无量之福生死蒙惠上天所寳不傳下世至
士齎金寳效心盟天而傳輕泄漏慢殃及九
祖長役鬼官侍經五帝玉童玉女各二十四
人營衛神文保護受經者身
道言正月長齋誦詠是經解禳春夏山谷瘴
癘不得染注生人爲上世亡魂斷地逮役度
上南宫七月長齋誦詠是經解禳秋行山谷
瘴癘不得染注生人身得神仙諸天書名黄
籙白簡削死上生十月長齋誦詠是經解禳
冬行山谷瘴癘不得染注生人爲國土帝主
安鎮國祚保天長存世世不絶常爲人君安
鎮其方民稱太平八節之日誦詠是經解禳
時行山谷瘴癘不得染注生人得爲九宫眞
人本命之日誦詠是經解禳山谷瘴癘不得
於本命刑害衝破死敗之日染傳毒炁殃注
兆身魂神澄正萬炁長存不經苦惱身有光
明三界侍衞五帝司迎萬神朝禮名書上天
功滿德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青絳黄三色雲
　氣之中内外蓊㝠有青龍白虎朱雀玄武
　御子白鶴羅列左右日月照明洞煥室内
　解禳大神侍衛畢至項生圓象光映十方
　如此分明宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經無量度人願所啓上徹
徑御
无上三十二天元始上帝至尊几前畢
　引炁三十二過東向誦經


元始无量度人上品妙經
元始洞玄靈寳本章解禳山谷瘴癘妙品十
方度人勑魔隱韻㝠合自然眞炁妙祖虚无
上玄元始之炁寳液凝華植立天地山嶽洞
宫棲烈萬神握御元綱經營造化順育生靈
隂陽乖沴生積妖雲毒精結體以造魔群蚖
蛇巨蝮癘鬼之精八山四嶽隱穴幽墟乗其
正炁騰化邪氛肆其酷毒傷害黎民爲瘴爲
癘无以蕩除靈寳上道洞玄眞文攝召統制
永保肅清无文不光无文不明无文下立无
文不成无文不度无文不生是爲大梵神妙
之機鬱羅蕭臺玉山上京上極无上大羅玉
清渺渺劫刃若亡若存三華離便大有妙庭
金闕玉房森羅淨霐幹旋大紐範圍十方中
有解禳山谷瘴癘之神中有清淨萬福天君
中有衛世吉祥大神中有无極保命丈人中
有南上蕩妖滅注延壽益筭度厄尊神迴骸
起死无量度人今日校録諸天臨軒
東方无極攝毒神王長生大聖无量度人
南方无極葆眞神王長生大聖无量度人
四方无極破邪神王長生大聖无量度人
北方无極靜天神王長生大聖无量度人
東北无極辟禍神王長生大聖无量度人
東南无極祛瘴神王長生大聖无量度人
西南无極消癘神王長生大聖无量度人
西北无極制妖神王長生大聖无量度人
上方无極固命神王長生大聖无量度人
下方无極護身神王長生大聖无量度人
十方解禳山谷瘴癘神王長生度世无量大
神並乗寳雲紫琳玉輦碧鳳神輿縟幰雕輪
驂駕玄虎五色黄龍建九天之節八素靈幡
前嘯洞章齊唱後歌隱韻同音獅子白鶴嘯
歌嗈嗈仙𡖖啓途五老翼轅億乗萬騎浮空
而來傾光回駕監真度世九地土皇五嶽上
公九州社今四瀆神王解禳瘴癘疾厄大神
執籙把籍齊到帝前隨所應度嚴校諸天普
吿三界无極神鄉山谷之府四面八方三萬
六千大小之山潜穴幽谷岩壑溪源上解鬱
伏五行不正之炁寒温乖沴之邪遘合鬼異
蒸發雲烟隨人呼吸傷害間關外薄肌膚侵
擾内眞寒如冰凛熱如火燔形負萬苦神意
哀冤急爲禳除速付三官不得怠縱逼合生
靈元始符命敢有稽延天師將吏部衛形魂
勿使惡毒枉致暴殘普世蒙惠福慶自然生
身受度劫劫長存永無災患與天齊年過度
三災五苦八難超淩三界逍遥上清上清之
天天帝玄真无色之境梵行
　　　東方八天
　　螭明通化天帝景齊文
　　普曜絶真天帝昌嘉久隆
　　生開悅感思皇天帝曜正尊
　　洞空濟澤昭隨天帝驕持屍危
　　奔中理神淨化天帝論祁允多
　　虚德紀章天帝保真自宜
　　道思欵玄天帝覺子湘
　　獻迪蒙示天帝伯越師昂
　　　南方八天
　　玉除正强天帝班何子卿
　　果寂思微天帝道伯靈
　　都璣明玄講化天帝玉賢公梁
　　章化夷德天帝滋季師明
　　慧觀曜空天帝勑雷九莊
　　太微妙宗極義天帝延岐保靈
　　端靖存華天帝尚孝恭
　　仙曆緫真平功天帝仲玦宜坤
　　　西方八天
　　𣿼玄眞和天帝黄聿慈
　　太上變炁天帝諒伯上玄
　　辭化舉仙天帝千梁曜
　　角道生光天帝湛扄羅强
　　梵寳招靈用修天帝確覺真
　　鬱淵景慶天帝鎮微次霞
　　叢陽絳英天帝髙玄陽
　　瓊度力房天帝正虞兆先
　　　北方八天
　　玄靈七眞天帝班序正析
　　慶玄宛縮天帝魯方躋騫
　　校靈議淳天帝澤路龍符
　　斗籍變魂升真天帝優管黨無
　　保仙順解理明天帝混道開
　　初皇元首玉機天帝賢資漸容
　　八道隱玄蔵微天帝朝侯左還
　　太素龍景逸王天帝烈修洞休
三十二天三十二帝諸天隱諱諸天隱名天
中空洞自然靈章諸天隱韻天中之音天中
之尊天中之神天中大魔天中之靈九和十
合變化上清无量之奥深不可詳敷落神真
普度天人今日解禳瘴癘擒攝妖氛請消殃
怪誅伐禍根削除疾横上奏玉玄眞王護度
塞絶死門東皇馘毒西帝録精北君淨穢南
真衛形中皇太一司領化權調運正炁蕩辟
魔烟青帝布和白帝安肅赤帝激炎黑帝潤
澤黄帝緫生无令夭閼青山魔王拘飛運格
赤山魔王擊殃禦惡白山魔王鋒揮巨勃黑
山魔王撫烈捍㦸黄山魔王董威利翼五山
大魔攝毒之神各司將吏億萬之兵操戈揚
麾祛掃不祥拱輔玄化與道齊功上天度人
奕闡真風神姦不作妙化澄清萬種孽類肅
殺成塵黑溪曠野下逮幽隂夔魖魑魅血食
之賔奮鼓祅力乗負邪津流鈴震腦金鉞戮
形元始告命敢有稽停癘魔䘮迹瘴毒滅氛
三官北鄷明檢鬼營不得容隱金馬驛呈普
告无窮萬神咸聽三界五帝列言上清
　　　(辟山谷瘴癘佩帶符絳囊盛/朱書白素上男女大小通用)





　　　(朱書辟山谷瘴癘貼臥處)






　　　(朱書辟山谷瘴癘作小丸煎桃湯/望東南吞服曰三次病寒燒灰服)




　　　(朱書辟山谷瘴癘解穢符安水盂中)



天元之始萬劫之先渺渺祖劫混沌玄黄凝
精結育融植乾坤隂陽升降四序推行中有
沴炁化成毒精毒精之母號曰栢仙嘘炁焦
木吸潤枯泉造爲瘴癘冥晦遊天形爲莽鳥
九頭相連聲如啼呱周行八山人觸其形病
注羸孱天寳妙帝鎮伏邪源號曰赤靈被丹
巾金威用无邊救護世人摧敗强𦍙召迎冲
炁安輯元元太平開圖運度自然元始安鎮
敷落五篇赤書玉字八威龍文保制病魔使
命長存封山禁谷瘴癘不生梵炁彌羅萬範
開張元綱流演三十二天輪轉无色周回十
方旋鬼歴心迴度八山三十六洞緫炁上元
八景冥合炁入三玄玄中太皇上帝髙真汎
景紫雲嘯詠洞章金真朗郁流響雲營玉符
攝炁徊風聚烟紫虚欎秀輔翼萬仙巨山神
獸金虎玃天啖食瘴癘冲和自然天地康泰
和合歸真真中有神青華帝君太始青炁來
降下元兆民長生病无毒艱仙卿輔相真妃
侍軒叔火玄父擁衛華晨執符把籙保命生
根上遊上清出入雲房八㝠之内細微之中
下鎮人身泥丸絳宫中理五炁混合百神十
轉回靈萬炁齊仙仙道貴生无量度人地戸
天門日車月輪隨道正炁救病得生山谷惡
注禳解永蠲保度得生上聞諸天諸天之上
各有生門中有空洞謡歌之章真王靈篇妙
化玉文
　　　第一解禳山谷瘴癘之音
髙上眇眇神用无涯御正炁兮
蠲蕩百邪正炁衛生邪正酷殘
魔毒既滅迹怪孽熄其源妖氛害我真
乖沴相纒綿消魔玉清王妙範却百痾
靈音鎮山岳琅琅招太和散攝禍根源
瘴癘亦无餘噫嗟爾兆身未識玄中歌
夭横喪其軀哀冤將柰何不遇空洞音
焉能脫世羅
　　　第二解禳靈感之章
四炁无騫萬禍滅連瘴癘毒妖
鬼莾邪烟神符驅甸威虚輝煌
諸天大聖緫御騰驤握鈴儀節
掃絶不祥肅清十界氣穢除蠲
遠殃疾子安泰自然身度此難
无量玄恩此其樂兮頼我生存
和炁蕩蕩與道合真靈寳上法
元始玉文无所不禳无所不解
保度无窮爲世津梁恐爾未悟
設此歌章
　　　第三解禳降真招靈歌曰
朗朗髙晨煥耀玉都布今千真
緫統萬魔神金虛章制召衆靈
部衞世化闡我明科有崇我教
遂保長年災横莫千晏眄无虞
上聖哀憐出此玉書消除苦毒
我道不愆正道好生邪道夭殘
遵我正道以合我真正道常固
疾禍无侵若不知此道何以感百神
神威鎮八方上德長日新
此三界之上飛空之中真王歌音音參洞章
誦之百徧瘴孽消除誦之千徧邪癘不生萬
徧道備普護長年過度三界位列仙真有聞
靈音五嶽衛形敕制地祗侍衛送迎拔出禍
難解禳不祥七祖升遷永離北山䰟度朱陵
受鍊更生是謂无量普度天窮有祕上天文
諸天共所崇泄慢堕地獄禍及七祖翁
道言此二章並是諸天上帝及至靈真王隱
祕之音解禳山谷之邪合雜鬼神異惡蟲蠆
四時不常之炁以爲瘴癘輕病一家重疫一
郷州城聚落以至天下上聖哀憫岀顯符章
解禳之法救護生民皆是大梵之言非世上
常辭言无韻麗曲无華宛故謂玄奥難可尋
詳上天所寳祕於神霄玉清王府東華經室
歳曆壬辰應運下傳若有至人齎金寳質心
依舊格吿盟真王然後而付焉
道言夫山各之炁險易不同髙下不等寒濕
不均炁之所至先後不時髙則多寒下則多
濕温蟲不蟄流水不水毒蛇異物乗炁鼓邪
金石燥濕鬱蒸成烟游魂癘鬼浮行其間觸
冒生人以爲疾患上聖神人示以解禳二法
若病炁方熾井邑流行則宜淨心修齋行香
服佩符章以解之又以朱薑大梵隱語焼灰
着清水之中徧令飲之无不寧息若歳炁夫
宜或渉履山谷預爲禳備之法則於所居之
方爲壇醮祭十二年王山谷行病五方天使
邵侯神君内外施符五方安瓶以桃柳香艾
竹葉煎水貯於瓶内大小隨時飲之或以沐
浴又以大梵隱文朱書隨方安之即瘴癘消
散鄕邑乂安六時行香十徧轉經福德立降
消諸不祥无量之文普度无窮
道言夫末學道淺或仙品未充誤遘瘴癘失
於解禳運應滅度身經太隂臨過之時同學
至人爲其行香誦經十過以度屍形如法魂
神逕上南宫隨其學功計日而得更生韓輪
不惑便得神仙
道言夫隂陽乖否亦當修齋行香誦經瘴癘
爲愆疫毒流行亦當修齋行香誦經妖靈肆
酷擾害生民亦當修齋行香誦經破除隂怪
侵犯正真亦當修齋行香誦經召集吉祥安
鎮家門亦當修齋行香誦經夫齋戒誦經功
德甚重上消天災下禳毒害以度兆民生死
受頼其福難勝故曰无量普度天人
道言凡有是經能爲一切兆民行是功德有
災之日發心修齋焼香誦經十過皆諸天記
名萬神侍衞右別至人尅得爲聖君金闕之
臣諸天記人功過毫分无失天中真正亦保
舉爾身得道者乃當洞明至言也
諸天中大梵隱語无量之音道君撰
无始靈書解禳山谷瘴癘玉篇
　　　束方八天
　　桓精山佳鵰雲穴貍董猫虺蛛
　　殺真乾雷桃鬼枯柳月芝渠師
　　遁寂胡蝣馬符螋非剪沙岩畜
　　虎蜒流丹土蚿罔剛遥文敕馗
　　化感夢仙趙邵緫靈氣淘海區
　　性遂時凝
　　　南方八天
　　社侯伯元南府三師勉凶移毒
　　老父溪龍崿銁璉俞佐閑池蒙
　　攝命符令轉火奔風屍牢鎖伏
　　太空極雄依出恍成化石廣功
　　操枝運靈察景殺童道遊天霞
　　敕岸已舂
　　　西方八天
　　崔杜監驅急攝縞女秦蘭丙垂
　　幽寳竟東育典秋堲欽持決容
　　茂果逸回汶靈褒中馬玄離逐
　　雲鄉耿漢殿合建孤明瑶敏神
　　昆盧蒼機淪藻品昧靜獨荒詛
　　走阮夷陵
　　　北方八天
　　真勃陀婁燄珠擎門左太皇扆
　　牛奎浮瓊去害子仙羅聦變玄
　　波霽兖石何庚窈宣司饑鄭侯
　　録剌捦修泉合洞誐赤天瀛由
　　定驛遣毒斬截横鉤犯洛憂明
　　酆官蟬旒
道言此諸天中大梵隱語无量之音舊文刻
書閬風玄臺以却萬惡不惟解禳山谷瘴癘
一切邪病鬼神爲害依法敕之无不立驗字
皆廣長一丈天真皇人昔書其文以爲正音
有知其音能齋而誦之者諸天皆遣十方神
王下觀其身書其功勤上奏諸天萬神朝禮
地祇侍門流傳此經普救世人治病除邪消
却禍災大勲真王保舉上清道備剋得遊行
三界升入金門此音无所不辟无所不禳无
所不度无所不成天真自然之音也故誦之
致十方下觀上帝遥唱萬神朝禮三界侍軒
群妖束首鬼精自亡琳琅振響十方肅清河
海靜黙山岳吞烟萬靈振伏招集群仙天无
氛穢地无妖塵㝠慧洞清大量玄玄也

无始无量度人上品妙經卷之四十五
靈寳无量度人上品妙經卷之四十六字六
　　　除禳水火漂焚品
道言昔於靜樂天中飛青寥歌大无畏土受
元始度人除禳水火漂焚妙品元始天尊當
說是經周回十過以召十方始當詣座天真
大神上聖髙尊水火二司大將仙君將軍吏
兵行水發火官曹掾吏度厄拔難真人无鞅
數衆乗空而來紅黑奔雲虎輿甲馬黄麾絳
節翠葆朱旛疾雷沸天雄風偃嶽異彩祥光
縹緲鬱勃洞煥太空七日七夜諸天宫鑰震
鳴殿觀傾動日月星辰靈芒噴射煒燿停輪
仙梵佇雲迴霞繞斗碧影輕泛紫烟結樓一
國地土山川林木緬平一等无復髙下土皆
作蒼玉无有異色衆真侍座
元始天尊玄坐空浮五色自然飛仙十華之
座說經一徧諸天大聖同時稱善是時一國
男女受福諸天常樂道化說經二徧太微紫
微水火二曹奏功紀德隂陽調平說經三徧
日帝奉笏月后致恭說經四徧二曜三元咸
來禀命說經五徧水毋運機延劫永世火官
布筭増曆益年說經六徧考罰得宜无有橫
枉說經七徧漂焚息苦焼溺業消說經八徧
三界晏安不生驚擾說經九徧地鑪天竈飛
伏合倫說經十徧厄運俱濟人物乂寧是時
一國是男是女莫不傾心皆受護度咸得長
生
道言是時元始天尊說經一徧東方无極无
量品水火司功大神无鞅之衆浮空而至說
經二徧南方无極无量品水火司察大神无
鞅之衆浮空而至說經三徧西方无極无量
品水火司罰大神无鞅之衆浮空而至說經
四徧北方无極无量品水火司直大神无鞅
之衆浮空而至說經五徧東北无極无量品
水火司厄大神无鞅之衆浮空而至說經六
徧東南无極无量品水火司令大神无鞅之
衆浮空而至說經七徧西南无極无量品水
火司録大神无鞅之衆浮空而至說經八徧
西北无極无量品水火司禁大神无鞅之衆
浮空而至說經九徧上方无極无量品水火
司命大神无鞅之衆浮空而至說經十徧下
方无極无量品水火司非大神无鞅之衆浮
空而至十徧周竟十方无極水火二司典録
大神一時同至一國男女傾心歸仰來者皆
各頂禮讃歎已證天尊願不罹水火大小劫
災三界遷易之難尚處世身願不罹水火焚
漂焼溺之厄不爲三官考按罪録刑在水火
罰於漂焚乞使二曹順理天政和均人界清
裕鬼道沈鎮邪神祅吏无妄行水發火作非
横之厄稽首元始欣聞至要各以天寳妙具
神州真𧵥勢同雲集无鞅之衆迮國一半土
皆偏陷非可禁止於是元始流眄十方俯觀
衆㑹振衣進几迴天轉地吹爲水光呵爲火
燿二景交飛遊龍宛轉翔騰虚極良久之間
變成寳珠大如黍米懸處髙空去地七丈元
始登引天真大神上聖髙尊度厄拔難真人
水火二司曹掾將吏漂溺焚𤑔執罰大神无
鞅數衆俱入寳珠之中天人仰看惟見勃勃
從珠口中入既入珠口不知所在國人廓散
地還平正无復𣣱陷元始即於寳珠之内說
經都竟衆真監度以授於我當此之時喜慶
難言法事粗悉諸天復位倏歘之間寂无遺
響是時天人遇值經法普得濟度全其本年
无有中傷傾土歸仰咸行善心不猛不怒不
侈不迅不察不蕩不散不時不諂不回言尚
明析口无惡聲齊同慈愛異骨成親國安民
豐欣樂太平經始出教一國以道預有至心
宗奉禮敬皆得度世
道言元始天尊說經中所言並是諸天上帝
内名除禳水火漂溺焚焼隱韻之音亦是真
王内諱禁勑水火二司不得妄溢行發二考
虐暴生民呼召主宰百靈之隱名也非世之
常辭上聖已成真人通玄究微法寳已靈水
火之變㝷源得涇燔燎炎暴知究祖因能悉
其章誦之十過諸天遥唱萬帝設禮水土火
蔵淵靜明離河海湛黙赫烈防扄日月停景
璇璣不行群魔東形鬼精滅爽焚爍潜息漂
溺自平至學之士誦之十過則黑精守位赤
怪不生魔魅喪眼鬼妖滅爽濟度水火危厄
不生所以爾者學士丹宮未成水騰火降體
未洞真召制二司威未制天政德可伏御姦
祅束縳遊火大醜故氣但却邪度厄而已不
能使水火二神絶諸考罰輕誦此章身則被
殃供養尊禮門戸興隆世世昌熾與善因縁
水火不干神明護門斯經尊妙獨歩玉京制
御水火除禳漂焚爲萬道之宗巍巍大梵德
難可勝
道言水火二司有大威神號五嶽緫領真君
主放大水漂流蕩溺發暴火焚𤑔燒延護善
去惡考罰罪人下逮地獄寒池火車漂焚重
苦烹注亡䰟謫役泉曲火山之府煮瀆焦然
悉𨽻真君天有二燿隂陽靈根照映下民而
惠災福非行禍厄之權也此大威神與九天
司命採訪使者五嶽丈人五嶽都司共治水
火水火之罰有六將軍以布令行災主水之
將河魁將軍杜元吉天録將軍張子華執符
將軍沙伯晃主火之將捷疾將軍劉天鏹定
界將軍周君采發火將軍石完夫世界有水
火之宂伏蕆隂陽之精化爲水火之龍民有
危厄則飛龍降災水火併至北斗中勑北帝
列司領水火神龍之政號玉光紫靈夫人官
吏數千典掌其職生人先世有罪幽䰟在水
火之獄徒水大之役運水灌四瀆之穴伐薪
煎百里之鑊洪波滔天烈火亘地一日一夜
受苦无量凡誦是經十過諸天齊到受苦衆
生出離水獄遊神紫臺出離火獄上昇朱宫
格皆九年受化更生得爲貴人除禳漂焚福
慶自生而好學至經功滿德就靈寳成丹身
生水火七返九還皆得神仙飛昇金闕遊宴
玉京也上學之士修誦是經真水上浮靈火
下温日蔵於海萬竅生雲皆即受度飛昇南
宫世人受誦則延壽長年後皆得作尸解之
道䰟神暫滅不經地獄水火漂焚即得返形
遊行太空此經微妙普度无窮一切天人莫
不受慶无量之福生死蒙惠上天所寳不傳
下世至士齋金寳效心盟天而傳輕泄漏慢
殃及九祖長役鬼官侍經五帝玉童玉女各
二十四人營衛神文保護受經者身
道言正月長齋誦詠是經爲上世亡䰟斷地
逮役水火功考度上南宫七月長齋誦詠是
經除禳水火漂梵身得神仙諸天書名黄籙
白簡削死上生十月長齋誦詠是經除禳水
火使二氣和平爲國王帝主君臣父子安鎮
國祚保天長存世世下絶常爲人君安鎮其
方民稱太平八節之日誦詠是經赤黑順界
萬物遂成得爲九宫真人本命之日誦詠是
經隂无僣陽臣忠於君火降水升德下而尊
䰟神澄正萬炁長存不經苦惱身有光明三
界侍衞五帝司迎萬神朝禮名書上天功滿
德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青紫絳三色雲
　炁之中内外蓊冥有青龍白虎朱雀玄武
　獅子白鶴羅列左右典緫水火二大靈司
　神官將吏備衛前後日月照明洞煥室内
　項生圓象光映十方如此分明宻呪曰
无上玄元太上道君召岀臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前畢
　引炁三十二過東向誦經


元始无量度人上品妙經
元始洞玄靈寳本章除禳水火漂焚保劫度
人百魔隱韻從濟自然二象交輪无无上真
元始祖劫神化无神有一未形氣生空玄大
器内温温則氣升升爲玄露降爲天津水爲
帝先太一杳冥温氣成炎火爲神津火明水
晦二象備成水盈器中火動神温温久泫液
結凝玉京九宫八門安鎭十方開明赤黑是
爲天根水火无祖一九化真丹靈焚惑玄老
大辰辟非朱鳳蒼龍皛精百六陽九剪滅凶
群游火黑祅戰物災民道可除禳化空成文
是名大法玄中之玄三元八㑹鳳真玉篇髙
祕神文億千萬年真玉治世應運流傳普度
生死一切苦䰟威悉應符永劫長年歷水過
火三災不登暴氣邪侈移變世間成災可除
將至乃禳焚𤑔漂溺速離逺方帝君行令敢
有來當太虚焚氣運轉元綱中有除禳水火
漂焚之神中有南極長生之君中有度世司
馬大神中有好生韓君丈人中有南上司命
司録延壽益筭度厄尊神迴骸起死无量度
人今日校録諸天臨軒
東方无極風力神王長生大聖无量度人
南方无極威燿神王長生大聖无量度人
西方无極金光神王長生大聖元量度人
北方无極洞淵神王長生大聖无量度人
東北无極制姦神王長生大聖无量度人
東南无極熾𤓁神王長生大聖无量度人
西南无極水蔵神王長生大聖无量度人
西北无極禳禍神王長生大聖无量度人
上方无極拔難神王長生大聖无量度人
下方无極度厄神王長生大聖无量度人
十方至真除禳水火漂焚神王長生度世无
量大神並乗宸霞錦光玉輿紫清瓊輦彩盖
霓輪驂駕五鳳十二玄龍建招真之節八景
靈旙前嘯金巢齊唱後吹玉錀同鳴獅子白
鶴啸歌噰噰列真啓途群仙翼轅億乗萬騎
浮空而來傾駕水火監檢生靈神霄府相青
華上宫韓君僊伯消災大神執籙把籍齊到
帝前隨所應度嚴校諸天普告三界无極神
鄉連宛之府靈紐之宫六天九獄冰池火山
救解衝蕩漂溺焚燼過度生關沈屍苦䰟釋
赦三官上解祖考億劫種親疾除罪簿落滅
惡根不得拘留逼合鬼群元始符命時刻昇
遷火翳寒庭部衛形䰟制魔保舉度厄南昌
死䰟受鍊僊化成人生身受度劫劫長存隨
劫輪轉與天齊年永度漂沈焚蕩之苦超淩
三界逍遥上清上清之天天帝洞覺无色之
境梵行
　　　東方八天
　　慶華瑶虞天帝臺昌舞霞
　　歷明資玄天帝靈谷振光
　　控神九真天帝巴慈引祥
　　日觀揚靈天帝都竒昇方
　　歩竒乗角天帝統貟羅
　　氐舍次東天帝真陀流淵
　　妙律垂科天帝閱道維美
　　定儀師微天帝伯初桃英
　　　南方八天
　　爍寰理赫天帝孫愚道奕
　　禁明威勇天帝鄱滿祁桓
　　安樂昭仁天帝鬱禎英
　　陽化度僊天帝幽雲靜坊
　　微境冲遊天帝子殊衡
　　史滔逸䰟天帝符乾處寧
　　赤洞顯幽天帝徧常澤墟
　　利泰猶和天帝召無僅剛
　　　西方八天
　　梵氣七真靈曜天帝繼元正基
　　白章文皇天帝越定莊
　　台玄極義天帝僊閔弗冥
　　江霞子湘天帝韜樞蓋倉
　　中遥玄變天帝師元同瑰
　　靜妙委神天帝嶽録華由
　　洞光素燿天帝落丘造章
　　制飛鎮精天帝穴汨求輔
　　　北方八天
　　麗正真期天帝黄武明
　　超空昇化碧炎天帝詔智賔
　　玉奔紫景露陽天帝宗耀湟
　　祕清瑶章神府天帝仲季綿
　　寳陳華几降龍天帝學吉隆
　　雲澤敷成天帝達司進行
　　紫融通微夭帝芾儀開
　　正真萬齡天帝建裕崑
三十二天三十二帝諸天隱諱諸天隱名天
中空洞自然靈章諸天隱韻除禳水火漂焚
之音水元太一之尊火元赤皇之神發水大
魔行火真靈九陽十隂變化上清无量之奥
深不可詳敷落神真濟拔漂焚今日欣慶度
厄除禳却氛禁勅典司歷關諸天請滅漂焚
斬絶邪冤飛度水火名列太玄魔王監舉无
拘天門東斗紀善西斗降祥北斗水考南斗
火殃中斗定刑燎溺存亡罪大殞命貴輕受
厄青帝監䰟白帝攝𩲸赤帝執炬風火煥赫
黑帝揚波漂蕩无極黄帝中主統行誅殛青
天魔王監試群姦赤天魔王擲火騰烟白天
魔王洶濤反山黑天魔王洪波汩淵黄天魔
王焦屍泛骸五帝大魔萬神之宗飛行水火
緫領威兵麾幢鼓節遊觀太空熾爓赫奕滔
天縳龍上天度人嚴勑北酆真王受命救難
迎祥八威衛駕猛馬廵疆飛天息火大帥塞
洋除禳横厄厭解擊衝敢有干試抗拒上真
司非定罪巨天注名赤祅大醜收行天丁千
千遏塞萬萬滅形敢有漂溺燒害良民三官
北酆明檢鬼營不得容隱金馬驛程普告无
窮萬神咸聽三界五帝列言上清
元洞同域水火二鄉隂含陽精陽頼隂疆二
氣成物能柔能剛眇眇億劫混沌之中上淨
爲色下沈爲淵水火遍空合質凝天天上天
下无幽无冥无形无影无極无窮溟涬大梵
遼廓无光水火既生三界境完久則氣勝進
退升遷制暴遏邪水火立官考校罪業泉曲
火山醜類僣逆僞妄行懽漂溺天人焚燎區
寰昊帝震怒符召百神玉章正氣赤文命靈
黑精啓胞龍毋拖紳钁天振威主領萬兵郁
黙執旗醜伯攝精元老奉詔掃蕩妖氛收捕
遊火開通水精不得犯縱明敬教言清肅字
宙歸奏帝前威光下照廓開八門普赦北酆
受報窮䰟悉令玄悟明道之根因縁輪轉上
生諸天永享大福鍊胎飛僊超出三界髙居
太清蘂臺遊宴齊對功貞玉音攝氣洪波自
平靈風聚煙狂爓不然停波息爛水火二光
接科金律神文化真真中至神長生大君御
火旺德萬天稱尊飛形九霄統政萬靈无英
輔相白元泳淵太一冥燿司命光旋桃康二
景字合精延執符把籙保命生根上遊上清
岀入華房八冥之内細微之中下鎮人身泥
丸絳宫中理五炁混合百神十轉回靈萬炁
齊仙除禳漂焚救苦度人消滅厄㑹散解危
迍帝君頒令罪福甄分普受開度死䰟生身
身得受生上聞諸天諸天之上各有生門中
有空洞謡歌之章真王靈篇辭參髙真
　　　第一除滅水厄漂溺飛空之音
水官檢精緫御北元理隂制陽
平定河源醜類亂天道群祅歸一時
蕩蕩移山嶽舟楫安能施河伯逺避勢
𧕏蜃來助威生民罹此災空闊天難知
血肉飽魚鼈骨骸落沙泥悲風吹九隂
呱呱終夜啼大命既夭枉流浪無所依
祅乗其祭祀靈爽知何之真王降九霄
攝凶送七非馘耳斷腰頸山河戮其尸
玉符召靈死䰟受生詠此洞章
丹簡書名皆受拔度上升朱陵
　　　第二禳解火難焚𤑔之章
火官察惡領典南司大星熒熒
老人赤衣臂弓鶉首乗駕辟非
萬物頼功流火玉池天機御省
六門景煇下官竊政亂行誅夷
中夜忽起疾風交馳碧煙如龍
烈𤓁横施萬丈灼灼聲侔隱雷
驚呼垣奔迷不出帷肉潰脂流
殤鬼急追斷髻焦髮氣逐餘灰
䰟遊冥冥猛火離離脫有來饗
惡鬼齅之渇不得飲困不獲栖
僊聖在天孰謂使知天官按行
執凶紏非玉符制火鬼道莫違
帝君有命普獲純禧生民晏安
不渉傾危
　　　第三除禳度厄拔難歌曰
玉清之上神霄鬱開帝都九門
中有大君錦裳絳衣碧冠珠纓
統治三界十方萬天千二百曹
咸職列官八百七十按局群僊
七元罪福水火氣元制命勑律
佐理億千校録生死河海谿泉
敢有故氣變化幽關妄行水火
毒害生靈焚𤑔漂溺猖獗不停
寳章玉符宻告帝庭威劔巨斧
斬伐鬼精水平火息厄難無侵
誦詠洞文祈天引誠真王下觀
青籙記名除禳度死七祖超昇
氣鍊變僊神飛意靈萬世蒙福
俱登玉京
此三界之上飛空之中真王歌音音參洞章
誦之百徧永禳焚溺名度南宫誦之千徧真
王保迎萬徧道備飛昇太空過度三界位登
僊公有聞靈音魔王敬形勑制地祗侍衛送
迎拔出地戸水火厄難七祖昇遷永離幽冥
䰟度朱陵受鍊更生是謂无量普度无窮有
祕上天文諸天共所崇泄慢墮地獄禍及七
祖翁
道言此二章並是諸天上帝及神霄真王隱
祕之音除滅漂蕩之厄禳解燔燎之災邪精
魔類盜行水火毒害生靈妄求血食鍾鼓之
響真王檢察斬戮邪魔安施玉符辟斷非横
水火之厄若有身殁水火䰟𩲸精識爲上古
傷鬼男女之𦍙所憑自赴水火或世世水厄
年年火災皆是邪神竊權天司擅興焚蕩學
者敬誦此經以爲救度即能除斷皆是大梵
之言非世上常辭言无韻麗曲无華宛故謂
玄奥難可㝷詳上天所寳祕於神霄玉清王
府東華蔵室應運下傳若有至人齎金寳質
心依舊格告盟真王然後而付焉
道言夫天地爲水火之神器天河在上則水
鼎上居火海在下則火鼎下儲太空在中日
月爲藥日月者水火之根本繫於南北二斗
爲太微紫微兩極都曹以水親大則水能尅
火以火隔水則火能尅水水火均等則既濟
成物水火有太少之運則萬物爲之刑災上
天以水火爲生化之樞機樞機得則天政成
下官故氣六天鬼魔盜水火而用之以害生
類帝君出除禳之法救濟在危厄者大至天
地運度否終日月五星虧盈至聖神人休否
細至末學之夫疾傷凡有此災同氣皆當齊
心修齋六時行香十徧轉經福德立降消諸
不祥无量之文普度无窮
道言夫末學道淺或僊品未充運應滅度身
經太隂此皆身中淨霐之水與明堂之火未
能升降身中之神與司命殺鬼戰於水火之
門臨過之時同學至人爲其行香誦經十過
以度屍形如法䰟神徑上南宫隨其學功計
日而得更生轉輪不惑便得神仙
道言夫天北運終星宿錯度日月失昏四時
失序隂陽不調國境焚漂四民失業疫毒流
行兆民死傷師友命過同學夭傷皆由水火
不調勝負爲災天官墮政魔怪爲𦍙雖外无
焚𤑔漂溺之厄氣失其平奔注騰熾内爲失
度暴發之咎皆當修齋行香誦經夫齋戒誦
經功德甚重上消天災保鎮帝王下禳毒害
以度兆民生死受頼其福難勝故曰无量普
度天人
道言凡有是經能爲天地帝主兆民行是功
德有災之日發心修齋燒香誦經十過皆諸
天記名萬神侍衛右别至人尅得爲聖君金
闕之臣諸天記人功過毫分无失天中真王
亦保舉爾身得道者乃當洞明至言也
諸天中大梵隱語除禳水火无量音
道君譔
元始靈書中篇
　　　東方八天
　　飊忽保靈蔚元浮砂覺濟飛泝
　　迎機濮耶駛江兖敷即玄蘄㠓
　　允答貺䇿幽榭穆崇獻翰强憊
　　資氓逸聦熛定澱化制碑畢戎
　　弄斗閣越籍司奎鍾昊叙瀁建
　　池鄒卷沖
　　　南方八天
　　濡穴探益神命革遥聮彼洞宥
　　極京龍桃錯鑿棤阮㵧蹇漠常
　　杜髙謹載晞蒸巴敖碧連運變
　　亨極盧楊檢勑方帝烈飊疾裒
　　熏露渙落統莫虚隆急制北律
　　萬呼冥冥
　　　西方八天
　　梵度乾鍜慈傳龜喏漸截鬼憂
　　并野部嬴詔端鼎察意謨虚形
　　曇現罔寂玄河祭賔演漢洞譙
　　月姑張兊采迅茹華紫令遹盛
　　丁治鷺石刀丹録魔胡賽判決
　　神靂渾微
　　　北方八天
　　虎臼縁璇箕論頓核甎陽銲世
　　知閬遷火榜縉董掖麗珍元娑
　　井估候驛延蘇慶隨灾稼厥展
　　補因夸離剉減越絜靦踈柷基
　　浩朏遘忽指嶽池瓖調明趨管
　　遼儺蘊綽
道言此諸天中大梵隱語无量之音舊文書
北元逮臺水帝七精之室南靈騫陁未館飛
華之宫用平制水火舉抑璇璣進退二候以
成大化天地交泰日月運行隂陽發生僊聖
變化升降上下比之權衡斟酌量宜以畜萬
有其道不忒三辰順𨇠攝受失理則五魔盜
柄太上所祕蔵之寳缾神通自然一切无礙
翔爲龍鳳伏爲龜蛇道妙都括不使世知字
皆廣長一丈天真皇人昔書其文以爲正音
有知其音能齋而誦之者諸天皆遣神府玉
郎真王上吏下觀其身書其功勤上奏諸天
萬神朝禮地祗侍門大勲真王保舉上清道
備尅得遊行三界昇入金門
此音无所不除无所不禳无所不度无所不
成天真自然之音也故誦之致飛天下觀上
帝遥唱萬神朝禮三界侍軒群祅束首鬼精
自亡琳琅振響十方肅清水无漂溺火不炎
燔萬靈振伏招集群僊天无氛穢地无祅塵
㝠慧洞清大量玄玄也


元始无量度人上品妙經卷之四十六
















靈寳无量度人上品妙經卷之四十七字七
　　　祈禳水旱品
道言昔於妙成天中晨霞風歌大真和土受
元始度人祈禳水旱妙品元始天尊當說是
經周迴十過以召十方始當詣座天真大神
上聖髙尊妙行真人十方龍王水旱二司八
海水曹三元火官四瀆主者雷電大神流火
神將赤帝使者靈官騎吏无鞅數衆乗空而
來流景之輿洞霄之輦曲晨垂蔭丹精吐光
叢色分華煥朗太空七日七夜諸天金闕瓊
宫絳房琳府一時靜肅星𨇠交彩丹桂凝芳
騫林蔚葱虹梁控帶天光暉曜日映重輪一
國地土山川林木緬平一等无復髙下土皆
作翠玉柔明瑩徹无有異色衆真侍座
元始天尊玄坐空浮九光結雲圓景遊龍之
上說經一徧諸天大聖同時稱善一國境界
和氣沖融物无疪癘說經二徧草木敷榮萬
寳成實說經三徧鶱林集鳳葉布天章說經
四徧蓮露含華蘂蔵仙液說經五徧水火得
宜動植榮暢說經六徧雲行雨施泉定河平
說經七徧三靈奉時熈明合曜說經八徧聖
運普亨群生同泰說經九徧萬國咸寧隂陽
時若說經十徧帝道永昌業隆政備是時一
國是男是女莫不傾心皆受護度咸得長生
道言是時元始天尊說經一徧東方發令龍
王水旱二司无鞅之衆浮空而至說經二徧
南方大明龍王水旱二司无鞅之衆浮空而
至說經三徧西方肅政龍王水旱二司无鞅
之衆浮空而至說經四徧北方通生龍王水
旱二司无鞅之衆浮空而至說經五徧東北
鎮山龍王水旱二司无鞅之衆浮空而至說
經六徧東南風化龍王水旱二司无鞅之衆
浮空而至說經七徧西南執紐龍王水旱二
司无鞅之衆浮空而至說經八徧西北運綱
龍王水旱二司无鞅之衆浮空而至說經九
徧上方布潤龍王水旱二司无鞅之衆浮空
而至說經十徧下方騰變龍王水旱二司无
鞅之衆浮空而至十徧周竟十方无極龍王
水旱主者天真大神一時同至一國男女傾
心歸仰來者有如細雨宻霧各持珍寳供養
天尊瞻仰聖顔欣聞妙道於是元始光散諸
天岀霞萬道法身示變恍惚存亡水火二輪
旋暉掩日霄音逸響流激千尋仙花散飛天
樂互作靈音扇藹瑞氣聚空天尊口吐玉文
影羅億界發言微笑再告天人曰水旱者天
地太少之氣生民所感不同故於方域之境
其見各異天有天地司嵗之運與人氣交爭
亦使之然水爲隂溢旱爲陽淫王者之德應
於天地政平則時和溢則爲水亢則爲旱或
帝德純穆恩逮八表而有水旱者即司嵗天
時之制也歲丙辛戊癸太羽太徵之運災發
一六二七之宫不得不爲水旱水旱爲世害
之大遇少即祈遇太即禳祈禳十方龍王水
旱二司大神俾調其氣正其令謹其時則民
物无癘隂陽政等道不私用是時水火二輪
合一成珠大如黍米在空玄之中去地五丈
元始登引天真大神上聖髙尊十方龍王水
旱二司大神无鞅數衆俱入寳珠之中天人
仰看惟見拂拂從珠口中入既入珠口不知
所在國人廓散遵奉教言元始即於寳珠之
内說經都竟衆真監度以授於我當此之時
喜慶難言法事精悉諸天復位倏歘之間寂
无遺響是時天人值遇經法普得濟度全其
本年无有中傷傾土歸仰咸平過心不悔不
吝不亢不獨不昩不冒不濫不愆不爽不誣
言以善化口无嗔聲齊同慈愛異骨成親國
安民豐欣樂太平經始出教一國以道預有
至心宗奉禮敬皆得度世
道言元始天尊說經中所言並是諸天上帝
内名隱韻之音亦是真王内諱祈禳水旱召
龍致神百靈之隱名也非世之常辭上聖已
成真人通玄究微能悉其章誦之十過諸天
遥唱二象均行進退順常水旱不忒祈禳隨
應字育繁滋群魔束形鬼精滅爽代无飢饉
福被兆人至學之士誦之十過祈澤世霔禳
水𣿼源方界安和生物蒙祐所以爾者學士
身中水火升濟氣候履常格應二儀祈禳遂
請穢滓已消體向洞真召制十方龍神降祥
感和德備保見長生輕誦此章身則被殃供
養尊禮時榖豐盈世世昌熾與善因縁萬災
不干神明護門斯經靈妙通奏玉京度人无
量爲萬道之先巍巍大範德難可勝
道言凡誦是經十過諸天齊到請雨則群龍
吐雲玄澤滋槁煙披霧集涸坎波涵請晴則
皎日效明隂蠥消殄陽光煥燭幽蔀開昭而
好學至經功滿德就皆得神仙飛昇金闕遊
宴玉京也上學之士修誦是經隂平陽祕水
火内交皆即受度飛昇南宫世人受誦則五
内清康三田昌茂身中水旱適養无虧隂鼎
陽鑪鍊真成道延壽長年後皆得作尸解之
道䰟神暫滅不經地獄即得返形遊行太空
此經微妙普度无窮一切天人莫不受慶无
量之福生死蒙惠上天所寳不傳下世至士
齋金寳效心盟天而傳輕泄漏慢殃及九祖
長役鬼官侍經五帝玉童玉女各二十四人
營衛神文保護受經者身
道言正月長齋誦詠是經祈禳水旱使春夏
華實各遂繁榮七月長齋誦詠是經祈禳水
旱遏氣使平嘉茂克遂群實獲成十月長齋
誦詠是經祈禳水旱民物阜康天英積秀病
癘消禳爲國王帝主君臣父子安鎮國祚使
天長存歲歲豐稔常保元亨安鎮其方民稱
太平八節之日誦詠是經祈禳水旱循時虚
盈雨暘得宜動植咸寧本命之日誦詠是經
身中水火升降二輪雙景合照安順天經䰟
神澄正道氣長存不經苦惱身有光明三界
侍衞五帝司迎萬神朝禮名書上天功滿德
就飛昇上清
　道言行道之日皆當香湯沐浴齋戒入宣
　東向叩齒三十二通上聞三十二天心拜
　三十二過閉目靜思身坐赤黑黄三色雲
　氣之中内外蓊冥有青龍白虎朱雀玄武
　獅子白鶴羅列左右十方龍王水旱二司
　大神侍衛前後日月照明洞煥室内項生
　圎象光映十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經



元始无量度人上品妙經
元始洞玄靈寳本章祈禳水旱降應度人承
康隱韻妙感因縁大洞隱文空无至神虚皇
祖氣生育群真周流三境開化洞玄執網持
紐運斡彌綸朗燿大羅紫融碧炎洞煥九壘
風水河源包括至化中宅萬靈隂陽升降天
地以寧陽乖爲亢隂否爲淫二氣錯繆水旱
乃生壅塞沖和災我生民虚勞人力稼穡不
成赤文告命召龍致雲永斷旱怪開通水津
大布教令普告十方中有祈禳水旱之神中
有太少隂陽之君中有攝龍行雨大神中有
收歛隂雲翳景之真中有生成萬物延壽益
筭度厄尊神導迎和氣无量度人今日校録
諸天臨軒
東方无極龍德神王長生大聖无量度人
南方无極龍𤓁神王長生大聖无量度人
西方无極龍威神王長生大聖无量度人
北方无極龍蔵神王長生大聖无量度人
東北无極龍變神王長生大聖无量度人
東南无極龍慧神王長生大聖无量度人
西南无極龍隂神王長生大聖无量度人
西北无極龍昇神王長生大聖无量度人
上方元極龍父神王長生大聖无量度人
下方无極龍化神王長生大聖无量度人
十方至真水火龍王長生度世无量大神並
乗十色飛雲瓊輿朱輦碧蓋瑶輪驂駕神獸
六馬華旌建八威降澤之節開六陽暉日之
旛前嘯洞歌齊唱後吹虚籥同鳴獅子白鶴
吟嘯噰噰五雷治道九夔賛轅億乗萬騎浮
空而來傾光迥駕應祈護生三天丞相洞白
右宫天樞上宰水旱大神執籙把籍齊到帝
前考檢節氣太少運年隨所應格嚴校諸天
普告三界无極神鄉九水寒夜泉曲幽關三
官九府曹局名山八海五湖四瀆九江七澤
六野十二靈谿雷電大神旱司火官揭日之
陽赫煙炎鑪火山炯池燠鬱陽曹元始符命
時刻昇遷祈禳降答應告關宣風雨霜雪隨
令无愆若或過縱執送水官庻物昭蘇普惠
兆民咸使受度得道長存隨劫輪轉與天齊
年永度旱災水厄一切之難超淩三界逍遥
上清上清之天天帝洞雲无色之界梵行
　　　東方八天
　　曆華昭庸天帝丑都造晨
　　紀靈素王天帝揚琪祕清
　　訥澄祛義章祈天帝竺嶽暾頓
　　覽覺玄居淨智天帝伯林先
　　明虚存一天帝洞時光
　　隱中慈信天帝嗣蔚度田
　　龍札書雲天帝孽長自倫
　　道冥朝極天帝主器安雱
　　　南方八天
　　禱真寵黎天帝南子崇
　　務津敬至天帝亶室尊玄
　　符傳九遥天帝格斗司官
　　進氣運樞天帝望烈真
　　臾侯博權天帝重地穴旺
　　恊昊輔靈奏成天帝紀兊交
　　略訊八極驛報天帝康求領言
　　景燿化應天帝正免遥流
　　　西方八天
　　緑斜楚峩天帝髙涂順英
　　靈還迅智天帝獨泝建鏜
　　行皇輳流天帝孝質夷冥
　　辨氣司玄天帝備黎汶
　　定頥祝祠天帝蹈方希斌
　　光洞龍軍天帝抱臺一夐
　　日鈴奔車天帝估彌農
　　嵫谷養華天帝黃時仲
　　　北方八天
　　龍康耀雲天帝六野非去
　　海瀾溢度天帝迦婁遁網
　　詔神消魔天帝宻多逹悲
　　魚塘沸蛟天帝揭沙陀王
　　録功考泉天帝輦安夀
　　玄都北宮恬昭天帝古歸起川
　　幽真返尸生化天帝邈廬逺义
　　注澤判冥天帝勃勃禧
三十二天三十二帝諸天隱諱諸天隱名天
中空洞自然靈章諸天隱韻招降之音水火
之尊隂陽之神變氣大魔直候之靈九并十
交變化上清无量之奥深不可詳敷落神真
普度天人今日祈禳水旱歷關諸天請逐魃
鬼興起雨工迴戈揮日駐雲偃風沛然潤施
廓明四騫飛度災期誠歛太玄二司監舉噏
張天門東斗雷府西斗雨都北斗暴泛南斗
赤田中斗立符水旱都詮句芒御春蓐收乗
秋和融統夏玄冥正冬后土中季散發流通
應天及人德著玄功青天魔王震擗拉摧赤
天魔王猛令炎威白天魔王隂連浥煤黑天
魔王溟渤淵洄黄天魔王水火同推五帝大
魔萬神之宗飛行鼓從緫領鬼兵麾幢鼓節
遊觀紫霄課驗巡行水旱蠲消祈禳上天却
滅凶祅天官禀令旱震不行滔泛洪波戊己
厭災黄頭兵將斬縳蛟螭玄冠真人禁暴无
威回槁變青食和挹羲敢有干試妄縱二司
政令徧頗民物竛𥩵金鉞前戮巨天後刑屠
割姦祅風火无停千千截首萬萬翦形魔无
干犯鬼无祅精三官北酆明檢鬼營不得容
隱金馬驛呈普告无窮萬神咸聽三界五帝
列言上清
元洞玉曆水火運行神器在中大小无過混
沌包之无色无淵風升氣舉積陽爲天天上
天下无幽无冥无形无影无極无窮溟涬大
梵遼廓无光赤明開圖真火燎然八龍負水
九壘嘖泉水火成之敷落五篇赤書玉字鑄
金爲篇保制劫運消息至均世久去道水旱
浮沈害傷生物勝伏追尋不知妙玄綿綿若
存梵炁彌羅萬範開張元綱流演三十二天
輪轉水火升降低昻旋斗歷箕迴度五常三
十五分緫氣上元八景冥合氣入玄玄玄中
太皇上帝髙真泛景秉霞嘯詠洞章金真朗
郁流響雲營太陽元精道合常經玉音攝氣
靈風聚煙隂景内煥雲澤翩翻紫虚鬱秀輔
翼萬仙水旱不作日月无偏千和萬合自然
成真神霄至尊長生大君東極宫中青華帝
君握水火籍臨萬國民祈禳納靈降福天人
无英在左白元在右太一在前司命在後桃
康海伯合延河侯調鍊平暢水火数周執符
把籙保命生根上遊上清出入華房八冥之
内細微之中下通人身泥丸絳宫中理五氣
混合百神三田豐植水旱无并顧視一身天
地同營氣候不失華池液温十轉回靈萬氣
齊仙仙道貴生无量度人上開八門飛天法
輪罪福禁戒宿命因縁水火二官統秉權衡
普受開度生世欣榮害氣永滅上聞諸天諸
天之上各有生門中有空洞謡歌之章真王
靈篇辭參髙真
　　　第一祈禳水旱飛空之音
油雲展布雷車轣轣飛雨既來
百川盈尺食墮爾竈均平爾屋
下民何知罹此愁毒炎炎畏日
流金焦石四野生煙草木皆赤
有田兆拆溏可卜宅不見泉聲
莫勾㳙瀝卒歲无儲罹此災凶
我壇其封洞歌鼓鍾符召十龍
樂舞千童焚香誦經逹誠紫穹
水旱止息福禄濛濛億載享太平
稽首青華宫
　　　第二召龍致雨之章
大田南山誅葦拔菅深耕遠耘
度此歲寒彼土如石堅不可索
欲覬有成天愛其澤爰釀醪醴
潔醮皇壇青龍衘符山隴潺潺
赤龍衘符飄雨班班白龍衘符
秔稌早繁黑龍衘符積倉如巒
黄龍衘符雲罙雨瀾十方龍君
憫此下民滋及生物茂泰傾伸
誠感三天恩霑八垠讃禮空洞章
驛龍莫輕奔
　　　第三止雨請晴歌曰
水官弛禁不鎖雷城鬼盜其車
輪墮其缾强龍未馴泄雨霖霪
雲靄原野烏集狐驚頑石有苔
枯桑出耳田夫咄嗟囷徹其底
日匿于天龍背生煙不知世間
芳簷瀉湍道勑玉文止雨請晴
陽光晨發野馬如蒸海嶽澄霽
萬谷蔵雲符闢我田乃築爾盧
日靜風和生類以蘇烈壷奠漿
四極真王旋敕歲直富彼倉箱
祐世承平教律斯昌玉龍衘獨
照映十方聖壽萬年衮衣黼裳
此三界之上飛空之中真上歌音音參洞章
誦之百徧萬物阜成誦之千徧和氣流通萬
徧道備水旱永消過度三界昇入神霄有關
靈音天司敬形敕制地祗侍衞送迎拔出死
戸五苦八難七祖昇遷永離鬼官䰟度朱陵
受鍊更生是謂无量普度无窮有袐上天文
諸天共所宗泄慢墮地獄禍及七祖翁
道言此二章並是諸天上帝及神霄真王隱
祕之音可以致雨請晴祈禳水旱佐國佑民
皆是大梵之言非世之常辭言无韻麗曲无
華宛故謂玄奥難可尋詳上天所寳祕於神
霄玉清王府東華經室運過壬辰應天以傳
若有至人齎金寳質心依舊格告盟天君然
後而付焉
道言夫天地之氣亦有差正子午卯酉爲正
寅申己亥爲初辰戌丑未爲終皆差也水旱
之災因天時差正之會或民之動息相輸應
以致之不及則祈之太過則禳之致雨爲祈
請晴爲禳凡有此災同氣皆當齊心修齋六
時行香十徧轉經福德立降消諸不祥无量
之文普度无窮
道言夫祈禳水旱致雨即於國西南除地爲
壇壇四面安十方龍王形中安致雨靈符五
方貯水以桐竹枝青白楊枝安水中以青紙
墨書詞詣三元四海水曹太玄天機二省以
祈之請晴即於國南除地爲壇壇並髙九尺
爲三仞上圎下方傍開四門門通九壘以爲
歩道四面安十方龍王形中安請晴靈符五
方施香火燈燭以破隂暝丹書青詞詣二省
火曹以禳之至人爲其行香誦經十過祈禳
斯應不爲嵗災隨水旱大小爲期初七日至
三七日爲小期也精念懇逹諸天監舉便得
神仙
道言夫四時失度隂陽不調則氣隨勝以爲
過故隂霪爲水陽亢爲旱所臨之境則民庻
流移鳥獸失道疫毒流行橫被夭傷亦當修
齋行香誦經祈禳悔謝夫齋戒誦經功德甚
重上消天災保鎮帝王下禳毒害以度兆民
生世受頼其福難勝故曰无量普度天人
道言凡有是經能爲天地帝主兆民除禳水
旱有災之日發心修齋焼香誦經十過皆諸
天記名萬神侍衛右別至人剋得爲聖君金
闕之臣諸天記人功過毫分无失天中真王
亦保舉爾身得道者乃當洞明至言也
諸天中大梵隱語无量音道君譔
元始靈書水火三十二天祈禳中篇
　　　東方八天
　　磐唐機孫　燿徹瓊祖　壇池玉淵
　　景龍允府　淀靈有校　嶽鍊卷魯
　　竊玄建封　淘薰罥古　神穴銷螭
　　白龍薦午　陣飛斗和　鬼占角普
　　袁聚祈油　山离縁韓　召杵甲黨
　　九昆堯桓
　　　南方八天
　　驗稽聿巒　赫迴耀丹　宸林杳叱
　　萬華構觀　帝丁率霞　馬哲遼還
　　期逾峴籠　幽沙丘淵　斬觀苟術
　　西靖煙聮　合升露遂　妖陀蔽佺
　　戸呈牛黎　火洞責關　旅司要莫
　　休牟師雷
　　　西方八天
　　莓儔晏叟　拒靈齊裒　轉鋤有賢
　　式尼汶斗　祠訛騫䰟　奔荼婁夷
　　弼賞堂鉉　曰恊使馳　獨恩懣卓
　　溢敦侯貟　左蘭契兆　牧臨傒端
　　登符閱真　慶兵司陳　蕩忽卯皇
　　勤度伊承
　　　北方八天
　　虎聃柚閣　殺直空精　道宻薰降
　　雲黄交門　洞混叔火　樸沐指分
　　合䰟神護　昭清樊盈　敕魔正酆
　　省甫輔經　杲陽噏懷　氣無順存
　　叱洛泗爓　囚縳攝坤　太考生獲
　　靈吟鑒荀
道言此諸天中大梵隱語无量之音舊文刻
書太微紫微水火二宫蒼玉靈崖之上以行
天地四時水火之氣神化之書功不能名世
問學士祈禳水旱隨法丹墨書隱文著壇四
門以召隂陽之氣水火之祅臨人境爲害向
有處安之大吉字皆廣長一丈天真皇人昔
書其文以爲正音有知其音能齋而誦之者
諸天皆遣飛天驛龍使者下觀其身書其功
勤上奏神霄萬神朝禮地祇侍門大功三天
命職洞玄道備剋得遊行三界昇入金門此
音无所不辟无所不祈无所不禳无所不度
无所不成天真自然之音也故誦之致天吏
下觀上帝遥唱萬神朝禮三界侍軒群祅束
首鬼精自亡琳琅振響十方肅清河海靜黙
山嶽吞煙萬靈振伏招集群仙天无氛穢地
无祅塵冥慧洞清大量玄玄也


元始无量度人上品妙經卷之四十七
靈寳无量度人上品妙經卷之四十八字八
　　　　安鎮九壘土祅不祥品
道言昔於洞陽天中太微空歌晶華樂土受
元始度人安鎮九壘土祅不祥妙品元始天
尊當說是經周迥十過以召十方始當詣座
天真大神上聖髙尊妙行真人仙王土皇官
屬僚佐地真主宰无鞅數衆乗空而來黄雲
度霄羽蓋琅輿彌覆九壘晃燿八冥流光錯
落洞煥太空五日五夜諸天日月星宿璇璣
玉衡一時停輪諸地海嶽洞穴谿壑碧華明
徹風雲靜黙天无浮翳地无伏祅一國地土
林木原隰緬平一等无復髙下土皆作文玉
雲霞炳煥无有異色衆真侍座元始天尊玄
坐空浮九光金爓龍臺之上說經一徧大地
土皇同時稱善俄頃五嶽靈宫化現真文說
經二徧玄闕開通說經三徧醴泉湧出說經
四徧山澤川源皆生祥瑞說經五徧地蔵七
寳流出人間說經六徧土祅鬼精捨邪歸正
說經七徧禍害斷絶殃注消滅說經八徧北
都羅酆九幽地獄一切罪䰟並蒙原赦說經
九徧鬼官主者咸進仙階說經十徧萬物遂
性民无夭傷是時一國是男是女莫不傾心
皆受護度咸得長生
道言是時元始天尊說經一徧東方无極无
量品色潤壘仙王土皇神君无鞅之衆浮空
而至說經二徧南方无極无量品剛色壘仙
王上皇神君无鞅之衆浮空而至說經三徧
西方无極无量品石脂色壘仙王土皇神君
无鞅之衆浮空而至說經四徧北方无極无
量品潤澤壘仙王土皇神君无鞅之衆浮空
而至說經五徧東北无極无量品金粟澤壘
仙王土皇神君无鞅之衆浮空而至說經六
徧東南无極无量品金剛鐡澤壘仙王土皇
神君无鞅之衆浮空而至說經七徧西南无
極无量品水制澤壘仙王土皇神君无鞅之
衆浮空而至說經八徧西北无極无量品大
風澤壘仙王土皇神君无鞅之衆浮空而至
說經九徧上方无極无量品崑崙閬風珠闕
瑶池八極靈仙九宮地真无鞅之衆浮空而
至說經十徧下方无極无量品洞淵无色混
黄洞空綱維壘仙王土皇神君无鞅之衆浮
空而至十徧周竟十方无極九壘土司仙王
皇君一時同至一國男女傾心歸仰來者有
如宻雪飛沙无鞅之衆迮國一半土皆偏䧟
非可禁止於是元始俯視九壘冥漠淵衆三
十六宫諸大土皇殿闕臺觀冉冉上昇至天
尊所元始即以赤光火玉之拂煇映宫闕變
爲一珠初若彈丸三十六宫明徹可見元始
再運神力揭此寳珠大如黍米在空玄之中
去地九丈元始登引天真大神上聖髙尊妙
行真人十方无極至真大神九壘仙王土皇
神君无鞅數衆俱入寳珠之中天人仰看惟
見勃勃從珠口中入既入珠口不知所在國
人廓散地還平正无復欹䧟元始即於寳珠
之内照見九壘土祅惡鬼形狀種種不祥出
示靈文安鎮除滅利益生民說經都竟衆真
監度以授於我當此之時喜慶難言法事粗
悉諸天復位倏歘之間寂无遺響是時天人
過值經法普得濟度全其本年无有中傷傾
土傾仰咸居樂康不喜不怒不憂不悲不病
不惱不苦不勞不擾不驚言歸至理意合天
真齊同慈愛異骨成親國安民豐欣樂太平
經始岀教一國以道預有至心宗奉禮敬皆
得度世
道言元始天尊說經中所言並是九壘土皇
内名隱韻之音亦是仙王内諱百靈之隱名
也非世之常辭上聖已成真人通玄究微能
悉其章誦之十過諸天遥唱萬帝設禮九壘
明正土祅束形謹守天勑不敢害人上帝律
令速付天丁至學之士誦之十過則五土聽
命三玄稽首邪精喪眼土魔滅爽濟度垂死
絶而得生所以爾者學士德化未充道未合
真以制十方威未制九宮徳可伏御百祅束
縳魔靈但却死而已不能更生輕誦此章身
則被殃供養尊禮門尸興隆世世昌熾與善
因縁萬災不干神明䕶門斯經尊妙安鎮黄
闕普掃不祥度人无量爲九地之宗巍巍大
範德難可勝
道言凡誦是經十過九壘三十六仙王土皇
神君齊到除蕩土祅刑犯地下害氣勑攝土
公畏法護人億曽萬祖幽䰟苦爽皆即受度
上昇朱官格皆九年受化更生得爲貴人而
好學至經功滿徳就皆得神仙飛昇金闕遊
宴玉京也上學之士修誦是經中宮土德靈
寳真人降浩元之氣流入身中皆即受度飛
昇南宮世人受誦則地司毀券不敢拘形償
骨地官延壽長年後皆得作尸解之道䰟神
暫滅不經地獄即得返形遊行太空此經微
妙普度无窮一切天人莫不受慶无量之福
生死蒙惠上天所寳不傳下世至士齎金寳
效心盟天而傳輕泄漏慢殃沈九壘長役土
官侍經五帝玉童玉女各三十六人營衛神
文保護受經者身
道言正月長齋誦詠是經安鎮青赤土政辟
除九壘一十二種土殃注氣爲上世亡䰟斷
地逮役度上南宫七月長齋誦詠是經安鎮
白黄土司辟除九壘一十二種土殺刑氣身
得神仙諸天書名黄籙白簡削死上生十月
長齋誦詠是經安鎮玄黒土官辟除九壘一
十二種土怪害氣爲國王帝主君臣父子安
鎮國祚保天長存世世不絶常爲人君安鎮
其方民稱太平八節之日誦詠是經八方福
土併及一身得爲九宮真人本命之日誦詠
是經土官降福軒始延齡仙王護命命存黄
庭真人飲兆華池䰟神澄正萬氣長存不經
苦惱身有光明三界侍衛五帝司迎萬神朝
禮名書上天功滿德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐黄黑紫三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　項生圎象光映十方如此分明宻呪曰
无上玄元太上道君召岀臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經
元始无量度人上品妙經
元始洞玄靈寳本章安鎮九壘土祅不祥開
闢妙品綿劫度人正行遊梵升降自然混極
九輪虚无至真玄元祖氣流結成形風淵包
絡妙運生根大法保鎮群類化成碧林蒼池
羅列玄靈九光緫統上帝玉文離合變立赤
運開明太空輪轉飛範真香是爲冲妙玄中
之玄鬱壘六交攝御崑山下纒風澤劫仭泉
臺茫茫大化晨浩凝精三真廣延黄燿琳庭
軒始昌陽甲土元卿紫煙絳霞照朗髙清役
使百魔坐鎮十方中有元關布氣之真中有
通靈合變之君中有考察開化大神中有伏
邪滅祅丈人中有九冥洞淵洞極載天持地
皇老尊神共敷至教大道化身今日安鎮萬
聖臨軒
東方无極保世神王長生大聖无量度人
南方无極滅祅神王長生大聖无量度人
西方无極辟邪神王長生大聖无量度人
北方无極伐惡神王長生大聖无量度人
東北无極旺德神王長生大聖无量度人
東南无極開道神王長生大聖无量度人
西南无極正氣神王長生大聖无量度人
西北无極成化神王長生大聖无量度人
上方无極上清神王長生大聖无量度人
下方无極風澤神王長生大聖无量度人
十方至真九壘神王長生度世无量大神並
乗黃雲絳輿翠輦黄蓋飛輪驂駕白虎玄鳳
丹鸞建伏魔之節神錦龍旗前導燿昌主帥
後從虎口上龍獅子麒麟左右騰擲七聖啓
途四明捧轅億靈萬仙浮空而來泛氣太虚
飛光景霄中元翼相靈紐右宫玄滋上佐太
隂尊神緫領地真齊到帝前隨所安鎮永保
无傾普告九壘八極靈關混黄之闕蒼碧之
庭三十六君化氣九宫洞天曹局山澤川源
五河八海雙光洞泉三玄四始一切神靈收
捕土祅殺伐邪精北都羅酆拘制鬼營生民
安泰國祚清平死䰟遷化白骨成人生身受
度與氣長存因縁輪轉上升諸天永斷地下
一十五種害物土祅殄滅不祥肅清四冥四
冥之天天帝混成合道之境梵行
　　　東方八天
　　黄中理玄天帝流銖延孫
　　九壘神空天帝閟康庸
　　極真燿和天帝閤曲尚筌
　　生津布華漱靈天帝祕景丕瓊
　　道昭厚化天帝照無敵元
　　太沖德容天帝靈梵度光
　　靜順頥元天帝抱由究非
　　祖生無咎天帝唱息隱宫
　　　南方八天
　　火壁赤墳天帝念極住元
　　張泠流經天帝握善愈揚
　　梵元度空天帝靜朱勝龍
　　秀嬰委素天帝爍羅童瞻
　　嶧穴妙光天帝石沖亮夫
　　盤基微虚天帝直紀敦時
　　陽𨽻曲池天帝殿祺祐山
　　土府察獄天帝育神祕樞
　　　西方八天
　　孔升幽化天帝嗇益至迥
　　皇崖祖靈天帝瑶慶備修
　　幽古繁宜天帝白元孔相
　　陸冥四存天帝覺道屇純
　　洞江微滸天帝梵龍九阿
　　微生浩景天帝催謁令存
　　離真樂常天帝兆復素空
　　精纒次瑶天帝結絳特明
　　　北方八天
　　太虛梵容照無天帝寧輔郎須
　　太虚寳劫厚成天帝祝耻都安
　　直明辨孚進志天帝邊落時明
　　斗璣晃霄天帝極化涂先
　　進神敷生天帝蔚伨無升
　　翊皇緫壘天帝迪諒切
　　定懹察隂天帝悲豫蒙思
　　貴利升遊逹真天帝無求太庸
三十二天三十二帝諸天隱諱諸天隱名天
中空洞自然靈章九壘隱韻土皇之音仙王
之尊土皇之神九都大魔風澤之靈九纒十
壘混化元根妙會之祖德難可稱羅布靈真
緫治神機今日欣慶安鎮九壘斬斷土祅絶
滅不祥升降道氣通運靈津土水風界二十
七重真王檢察統御神功東極納氣西極結
精北極合體南極成形中極上嶽盤鎮重冥
青帝開機白帝握關赤帝運軸黑帝導脉黄
帝合和祅𦍙蕩息青界神王龍剛燿宻赤昇
神王炎華勵翼白界神王驍鋒電觸黑界神
王含威冒育黄界神王該持洞極五界大神
厚地之宗遊行地境部制靈官揮戈仗鉞緫
轄下司掌握綱紐體用之資造化生成並𨽻
玄樞上承天政開闢隂陽交和一德品物隆
昌蘷師攝毒虎將祛凶威兵振奕麟獸騰驤
飛光八垣抗禦十鄉敢有干逆拒遏真皇金
精啖食神獸吞傷殘割妖爽所誅无蠲群魔
束首萬鬼潜形山川靜肅草本敷榮三光五
老塞閉邪源不得容隱金馬驛傳普告无窮
萬化敷宣九壘皇君列奏上玄
虚无淪化開列乾坤元氣時浩混沌之形輕
清上浮堅濁下凝劫數自然乗陽結隂真精
間錯金剛鐵輪連構宫府寓屬其間内司真
宰恊治靈仙分禀三玄建號土皇統括機紐
運度无窮不容怪沴致害祅凶五方安鎮敷
落真文八會赤書玉字之章保持災運地軸
无傾梵氣彌羅萬範開張元綱流演九壘重
隂輪轉无色周回洞冥旋氣歷關迴度合明
三十六宫緫理下元八景混合上入髙玄玄
中帝皇无土玉真布衍太和黄一之靈包羅
海嶽灌養流形玉華聚質神景生煙五山鬱
秀環拱萬天上通下接升降自然中有真神
洞皇天君坤元聖母后土尊靈甲土軒始輔
正九官執符把籙保鎮地根遊行洞臺出入
冥津淵窮之境香眇之中下鎮人身紫闕丹
田中合五氣大混百神十轉回靈萬氣齊仙
仙道貴生无量度人下鎮九壘開化法輪禍
福教化命蔕因縁普受開度萬彚生全生道
旣昌下告幽玄玄關之内各有生門中有元
洞謡歌之章真王靈篇辭參髙真
　　　第一安鎮九壘空洞之音
元一結氣混洞之中下成形兮
盤礴冥空地綱植根内有靈真
號曰土皇君受位於帝宸宫府三十六
經維統萬神金石相纒固機會緫崑崙
虚涵溟渤津風澤常彌綸妙理宗靈寳
厚德堅無傾勃化周大數蛟龍俱負乗
正道順自然祅姦何以興二儀通至用
玄合保黄寧
　　　第二辟除土祅之章
元始洞章靈妙結神下統帝氣
檢攝群真勑命土皇三十六君
禀承至用開闢地關九淵重壘
祅滯蠲消沖德含和融融散寥
運我正道混合玄標精禍滅兮
品物逍遥保制劫災永亨利貞
生靈樂子頼我髙宸科範宣布
絶滅凶姦无窮无極海嶽滄茫
衞養生成流形化光普世受度
功歸上王
　　　第三却滅不祥歌曰
九壘之下冥冥洞關綱維梵氣
混渺玄虚中有真皇承化開方
持運至氣條逹隂陽乖沴通釋
祛蕩不祥无上玉文散禍滅殃
地根綿邈神精化騰上陟崐丘
升降纒旋沖妙周流萬寳清貞
人道安泰福德相乗國界靜肅
浩劫无淪巍巍太上尊部制神明宗
萬境合玄圖生成保所同
此三界之上飛空之中真王歌音音參洞章
誦之百徧名度南宫誦之千徧真王保迎萬
徧道備飛升太空過度三界位登仙公有聞
靈音魔王敬形勑制地祇侍衛送迎拔出九
壘五苦八難七祖升遷永離鬼官䰟度朱陵
受鍊更生是謂无量普度无窮有祕上天文
諸天共所崇泄慢墮地獄禍及七祖翁
道言此二章並是諸天上帝及九壘三十六
宫土皇仙王隱祕之音安鎮土祅不得刑犯
方隅祟害民物皆是大梵之言非世上常辭
言无韻麗曲无華宛故謂玄奥難可尋詳上
天所寳祕於神霄王清玉府東寳元堂運遇
壬辰應數下傳若有至人齎金寳質心依舊
格告盟玉玄然後而付焉
道言夫地震山摇亦法氣運土䧟坼裂亦由
時曆九壘之大亦有祅祥凡有此災至士皆
當齊心修齋六時行香十徧轉經福德立降
保鎮不祥无量之文普度无窮
道言夫末學道淺或仙品未充運應滅度身
經太隂還骸土宫鍊骨重壘戀土爲宅幽䰟
不悟臨過之時同學至人爲其行香誦經十
過以度屍形如法土皇辟斥祅凶安鎮百神
計日而得更生轉輪不惑便得神仙
道言夫天地之内天有九霄地有九壘一壘
去天九十萬七千二百里九壘之下復去天
一千二百一十八萬里則九壘上當崐崘在
天之中正如卵内之黄混也土官有洞元之
殿通隂之闕四十二曹其下則總爲地司以
治罪䰟復有三十六洞仙王以居地下一切
神靈攝御三十六種土祅怪異害誣生人冢
宅不安水火爲禍皆當修齋行香誦經夫齋
戒誦經功德甚重上消天災安鎮九壘土祅
不祥下禳毒害以度兆民生死受頼其福難
勝故曰无量普度天人
道言凡有是經能爲天地帝主安鎮國土兆
民辟却禍殃有災之日發心修齋行香誦經
十過皆諸天降真消滅不祥右别至人剋得
爲聖君金闕之臣諸天記人功過毫分无失
天中真魔亦保舉爾身得道者乃當洞明至
言也
諸天中大梵隱語无量音道君撰
元始靈書九壘妙篇
　　　東方八天
　　杳洞蘭澮　演明機珠　燿璉益闔
　　理丙玄舒　曰苴載精　圎奔海逋
　　現祥留寂　央笳潔圖　律帝陽辭
　　求開拯需　約淳騎伸　並散窈符
　　濺積柯能　正伎逸甦　沖維泰蝗
　　熾度爓无
　　　南方八天
　　赫延亘咖　龍羅景吠　蕩球送真
　　祅伏屏異　群苛曆盤　變枚遼治
　　謁濟横博　亭微綿禧　衝計忌火
　　落蘭侯師　古洞无傑　命青祈兹
　　溢毒梁貝　範尹凝施　玦育衡定
　　固賔邈冝
　　　西方八天
　　邊奚巒卿　孟初浩泰　質福枚涂
　　婁空止當　光展論符　救化度戒
　　和召緫靈　察迅出辯　鷲鸑吕余
　　池名普觀　優揓木多　時萌正載
　　魁鎮壘塊　真妙驛大　文戎竉渦
　　柳倩推界
　　　北方八天
　　紫雲藹都　八景俱緾　間羅蒙星
　　祝舉夷騫　叱張度宫　救曾路宜
　　傍嘿明徒　衣飛寥玄　漠題運沙
　　稠祁英堅　本漿極陽　泛席心佺
　　車勑放縳　鄰枯劫般　直戸遘同
　　司兵拱仙
道言此諸天中安鎮九壘大梵隱語无量之
音舊文刋書王屋清虛小有洞天地官黄玉
闕門之上以鎮九壘災氣土祅不祥字皆廣
長一丈天真皇人昔書其文以爲正音有知
其音能齋而誦之者諸天皆遣檢地神王下
觀其身書其功勤上奏諸天萬神朝禮地祇
侍門大勲真王保舉隱地道備剋得遊行三
界升入金門
此音无所不辟无所不禳无所不度无所不
成天真自然之音也故誦之致諸天下觀上
帝遥唱萬神朝禮三界侍軒群祅束首鬼精
自亡琳琅振響十方肅清河海靜黙山嶽吞
煙萬靈振伏招集群仙天无氛穢地无祅塵
冥慧洞清大量玄玄也



元始无量度人上品妙經卷之四十八





靈寳无量度人上品妙經卷之四十九字九
　　　消除病癘跛痾品
道言昔於太安天中遥響風歌太和樂土受
元始度人消隂病癘跛痾无量妙品元始天
尊當說是經周迴十過以召十方始當詣座
天翳大神上聖髙尊普濟真人通治童子无
鞅數衆乗空而來飛光𥢢霄彤輪華蓋花雲
覆蔭明霞舞輝天錦交漫洞映太空五日五
夜諸天幽竇嵌巖普皆大明星璣月舘畫夜
停輪神風倚煙靈香拂雲天无飄翳六虚洞
清一國地土山川林木砥平齊等无復髙下
土皆紺碧无有異色衆真侍座元始天尊玄
坐空浮五色晶明寳座之上說經一徧諸天
大聖同時稱善是時一國男女身報爲病漸
獲開爽說經二徧聾者耳聦盲者目明喑者
能言說經三徧枯羸沈瘵充澤豐平說經四
徧積逮注傳不及于門說經五徧跛痾萎墮
皆能起行說經六徧鬼癘消除正氣流通說
經七徧老者反壯少者皆强說經八徧軀體
病除法身怡悅說經九徧消除病癘跛痾輕
安悟病皆妄本非真有返照回光則无痛楚
起滅悉從假幻既識道本病從何來說經十
徧面流紫華身有玉明魔疾普消神氣合道
是時一國是男是女莫不傾心皆受護度咸
得長生
道言是時元始天尊說經一徧東方无極无
量品候氣大神无鞅之衆浮空而至說經二
徧南方无極无量品持運大神无鞅之衆浮
空而至說經三徧西方无極无量品司年大
神无鞅之衆浮空而至說經四徧北方无極
无量品定命大神无鞅之衆浮空而至說經
五徧東北无極无量品鬼主大神无鞅之衆
浮空而至說經六徧東南无極无量品行病
大神无鞅之衆浮空而至說經七徧西南无
極无量品却癘大神无鞅之衆浮空而至說
經八徧西北无極无量品八風大神无鞅之
衆浮空而至說經九徧上方无極无量品天
醫大神无鞅之衆浮空而至說經十徧下方
无極无量品除病大神无鞅之衆浮空而至
十徧周竟十方无極天醫普濟大神一時同
至一國男女傾心歸仰謂言我等元以福報
得生天上非如人間父母精血濁穢之形復
有何病是故思惟神氣雖明化生融結而我
心想習染尚麄身中妄生疾病痛苦未除譬
如世人夢中飲食寒温起居一如平時夢中
之身與今處世父母所生實无有異乃至夢
身中疾病痛痒悲歡亦復同狀无有殊别故
今身中猶當有此病癘跛痾當詣天尊以求
除瘥咸各恭敬願禮道前來者有如細雨宻
霧无鞅之衆迮國一半土皆偏䧟非可禁止
於是元始知如是等衆獲果天人猶有病癘
跛痾等相何況世間胎化濕感七十二類无
量衆生寧免斯苦我以慈悲說是妙經消除
衆患衆患欲除无非法藥法藥之妙莫越神
丹即運紫光明如寳焰聚五輪手法自九色
離羅萬寳星雲玉錦之帔内出神丸化成寳
珠大如黍米在空玄之中去地五丈元始登
引天醫大神上聖髙尊普濟真人十方无極
除病大神无鞅數衆俱入寳珠之中天人仰
看惟見勃勃從珠口中入既入珠口不知所
在國人廓散地還平正无復欹陷元始即於
寳珠之内說經都竟衆真監度以授於我當
此之時喜慶難言法事粗悉諸天復位倏歘
之間寂无遺響是時天人遇值經法普得濟
度全其本年无有中傷傾土歸仰咸行善心
不疑不妄不淫不貪不欲不喜不怒不暗不
邪不狂言務忠信口无疾聲齊同慈愛異骨
成親國安民豐欣樂太平經始出教一國以
道預有至心宗奉禮敬皆得度世
道言元始天尊說經中所言並是諸天上帝
内名隱韻之音亦是真王内諱消除病癘起
行跛痾百靈救疾攝邪之隱名也非世之常
辭上聖已成真人出離五種病癘廣大法身
純陽光明能隱能顯顯則普現十方隱則聖
真莫測世病法病並已消殞通玄究微能悉
其章誦之十過諸天遥唱萬帝設禮内境澄
瑩峩山靡平病癘痊復跛痺全寧身嶽不傾
日月同明群魔束形鬼精滅爽回生起痼朽
質成人至學之士調之十過則五蔵生華膽
腦堅真百神守體癘鬼喪睛濟度垂死絶而
得生所以爾者學士穢氣未消體未洞真以
制十方威未制天政德可漸杜世患甦決沈
苦而已不能更生輕誦此章身則被殃供養
尊禮病癘消除緩跛健行世世昌熾與善因
縁萬災不干神明護門斯經尊妙獨歩玉京
度人无量爲萬道之宗巍巍大範德難可勝
道言凡誦是經十過諸天齊到病癘衆生痛
苦消除跛痾久疾舉用完健邪氣无干百脉
受靈一身萬神永不去身身无疾疚自然長
生億曾萬祖幽䰟苦爽皆即受度上昇朱宫
格皆九年受化更生得爲貴人而好學至經
功滿德就皆得神仙飛昇金闕遊宴玉京也
以經法神護消除病癘跛痾澤惠兆民生類
安逸疾痛莫干上帝遐觀報兆真名上學之
士修誦是經道備群倫病災拂除癘邪不興
跛瘾登舉宿痾更蠲皆即受度上昇朱宫世
人受誦困病自安瘕穢泮落靈秀通玄則延
壽長年後皆得作尸解之道魂神暫滅不經
地獄即得返形遊行太空此經微妙普度无
窮一切天人莫不受慶无量之福生死蒙惠
上天所寳不傳下世至士齎金寳效心盟天
而傳輕泄漏慢殃及九祖長役三官侍經五
帝玉童玉女各二十四人營衛神文保護受
經者身
道言正月長齋誦詠是經消除痼病積歲纒
綿世藥不治鬼神異氣遘爲癘病工所不曉
或智或癡或生或死傳習先代冢注爲殃鬼
氣祟物相呼附著爲上世亡䰟斷地逮役度
上南宫七月長齋誦詠是經消除金旺剋水
筋落受邪或因土木或因葬刑害之氣注
及肢體手足不理跛𤼣不行沈冥宿痾上關
天律考在斗宫訟連隂府者使各完固不有
傷絶身得神仙諸天書名黄籙白簡削死上
生十月長齋誦詠是經徧爲生民消除病癘
風傷勞疾痼癉痿瘧寒熱伏留泉𩲲腫汗水
注咳逆種種怪病普使和捐致國王帝主君
臣父子安鎮國祚保天長存世世不絶常爲
人君安鎮其方民稱太平八節之日誦詠是
經消解八風邪氣毒病得爲九宮真人本命
之日誦詠是經萬疾消蕩鬼癘无侵䰟神澄
正萬氣長存不經苦惱身有光明三界侍衛
五常司迎萬神朝禮名書上天功滿德就飛
升上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐緑紫青三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　天醫尚童砭石小吏咸在前後項生圎象
　光映十方如此分明宻呪曰
无上玄元太上道君召岀臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經



元始无量度人上品妙經
元始洞玄靈寳本章消除病癘跛痾安化度
人百魔隱韻離合自然道爲法身太虚生神
神寂无形无无上真元始祖劫化生諸天天
降地騰隂陽生人人爲貽種病癘因縁考謫
跛痾積逮因連採食三景命固天根病癘既
蕩神氣爲鄰玄悟成仙舉意飛神上无復祖
惟道爲身五文開廓普植神靈无文不光无
文不明无文不立无文不成无文不度无文
不生是爲大梵天中之天鬱羅蕭臺玉山上
京上極无上大羅玉清九品仙聖爲自然人
身病法病普得安寧未證大乗病癘所縈鍊
身爲氣鍊氣爲神神合太无若亡若存三華
離便大有妙庭金闕玉房森羅淨霐大正道
氣周回十方中有度人病癘跛痾之神中有
南極長生大帝君中有度世司馬大神中有
好生韓君丈人中有南上司命司録延壽益
筭度厄尊神回骸起死无量度人今日校録
諸天臨軒
東方无極消除病厄神王長生大聖无量度人
南方无極消除邪癘神王長生大聖无量度人
西方无極消除偏跛神王長生大聖无量度人
北方无極消除纒痾神王長生大聖无量度人
東北无極消除世疾神王長生大聖无量度人
東南无極消除注氣神王長生大聖无量度人
西南无極消除考瘵神王長生大聖无量度人
西北无極消除宿報神王長生大聖无量度人
上方无極消除見病神王長生大聖无量度人
下方无極消除意病神王長生大聖无量度人
十方无極消除病癘跛痾神王長生度世无
量大神並乗奔雲迅電赤鳳科車營從天仙
靈官將吏侍直神司驂駕大獸天鹿夔龍絳
節瑶旌瓊干翠羽前嘯呉嘮同嘯後吹筠篥
同鳴吟僊飛籟嘯歌噰噰天丁啓途青髻翼
轅億乗萬騎浮空而來傾光回駕除痾度生
諸天丞相南昌上宮韓司主録監生大神執
籙把籍齊到帝前隨所應度嚴校諸天普告
三界无極神鄉泉曲之府北都羅酆三官九
府十二河源上解尸注冢訟積逮世傳病瘠
鬼癘故氣跛𤼣宿業纒痾及以祖考億劫種
親疾除罪簿落滅惡根不得拘留逼合鬼群
元始符命時刻升遷北都寒池部衛形䰟制
魔保舉度品南宮死䰟受錬仙化成人生身
受度劫劫長存隨劫輪轉與天齊年永度三
災九厄八難超淩三界逍遥上清上清之天
天帝洞淵无色之境梵行
　　　東方八天
　　太安順陽天帝景闍玄仁
　　至无化神天帝玉都求輪
　　靜華初元天帝樂真輔仙
　　覺昭情微天帝廣穹良奔
　　序止隂夷天帝部圭士畦
　　落具澄炎天帝斗布紫昆
　　賁亭瀘河天帝除患慈英
　　浪絶妙圃天帝暁因祕巫
　　　南方八天
　　碭城寳真天帝仇卑振篁
　　寥居信靈天帝爻霞緫祥
　　辨宗虚攸天帝極真途
　　騫楊寳區天帝輔觀盈璖
　　香泮赤和天帝變丁匪邦
　　亮部求玄天帝古定梵康
　　主延无童天帝空基民宣
　　仙房校藉天帝閱都賢昌
　　　西方八天
　　考勝逕靈天帝嶽傳至文
　　咸興遞迎天帝關巴罔欹
　　鬱珠逹想天帝召冥履元
　　屏栖烈廣天帝度命微沖
　　璐真確濟天帝眇仙儔
　　輪預逆游天帝智侈龍
　　液度司夕天帝被曦光旋
　　緑史洞綿天帝道嚴阮通
　　　北方八天
　　泝逹紫垣天帝治冥信方
　　曠倚遵宜天帝端究精䐈
　　洞慈慶周天帝露進璣回
　　頌咸褒聖天帝裒丘繫璫
　　太始至念天帝禀卿徐韋
　　光梵九名天帝寔幾鄰
　　應象徐盈天帝蒙符靜康
　　畢堂六輪天帝演巴就剛
三十二天三十二帝諸天隱諱諸天隱名天
中空洞除病靈章諸天隱韻天中靈音天醫
之尊天樂靈神主病靈魔生神之靈九變七
轉飛昇太清无量之奥深不可詳起癘回年
普度天人今日欣慶受度歷關諸天諸滅跛
痾斬絶注根飛度六尸命延太玄司命檢録
氣隆天門東斗斷傳西斗殺蠱北斗縳鬼南
斗療痾中斗大魁五臟之精消除病癘緫監
衆靈青帝護䰟白帝侍魄赤帝養氣黑帝通
血黄帝操藥扶廢續絶中主太和萬神无越
青方魔王温癘春行赤方魔王陽毒發煙白
方魔王偏廢委跛黑方魔王沈痾歷痤黄方
魔王腫痞狐蝕五方大魔行病元凶隨運出
入與時迎逢初下崐崘𢹂駕毒龍統領惡鬼
遊觀域中屠害生民誅惡不容上宮符告收
攝姦祅真王降世殄滅殃𦍙神池紫雲天馬
玉韁電獸吐火巨龜出黄五酋仗旙走馬飛
光玄蟒千丈鬼車百箱朱旗横天雷奔雨滂
敢有干試誅斬爲當玄鉞前戮赤刃後刑消
除病癘人道安寧風火交發跨斗乗星魔无
干犯鬼无祅精三官北酆明檢鬼營不得容
隱金馬驛呈普告无窮萬神咸聽三界五帝
列言上清
洞皇玉極龍漢延康眇眇曠寂混沌環剛上
无見色下无見淵風空運虚金精凝天天上
天下无幽无冥无形无影无極无窮溟涬大
梵寥廓无光赤明開圖運度自然元始安鎮
敷落五篇赤書玉字八威龍文保制劫運使
天長存下比人身大小混淪六腑九臓自然
赤文風空天淵九一變分合道無病跛痾不
生鬼癘除滅長生神仙絡膜谿谷梵氣彌羅
玄府骨竅萬範開張脉如元綱蟠結流行輪
轉一體周回九門二十四真緫御三關中爲
天樞前爲廣明列布宫室後爲至隂隂抱陽
交緫氣上元八景冥合氣入玄玄玄中太皇
上帝髙真泛景太霄吟詠玉章金真啓元流
響雲營玉音攝氣靈風聚煙紫虚鬱秀輔翼
萬仙千和萬合自然成真穢結解散病癘不
行跛歩輕奔壞痾蕩擯和合育真真中有神
長生大君无英公子洞陽之靈白元尊神靜
湛而明太一守房司命振鈴桃康攝邪合延
運精執符把籙保濟生根飛升上清遊宴瓊
宫碧羅之内混黄之中上騰下降玄華泥丸
植立萬毛集鍊百神絳闕龍泉統御要津尸
注速滅宿瘕摧消緫理五氣混合八瓊十轉
回靈易骨變形六周甲子萬氣齊仙仙道貴
生无量度人上開八門飛天法輪罪福禁戒
宿命因縁普受開度死魂生身身得受生上
聞諸天諸天之上各有生門中有空洞謡歌
之章真王靈篇辭參髙真
　　　第一天醫大神拂魔除病飛空之音
熒熒五色　維此神丸　爲世凡夫
百病孔艱　𡨚憤幽憂　日殞殊顔
繼縁著境　神志不安　寒比冰烈
熱極火然　命等風燈　沈冥永歎
我施大慈　悟爾癃殘　絳宫既平
照映億千　虚明无礙　徹地通天
玉帝聳觀　群仙列言　度爾證仙公
萬氣常調完　病從縁業生　魂逝役鬼官
徒令爾親徒　悲苦垂辛酸　不知道无形
輪轉生死間　見道守虚无　飛神玉京山
爾時上智慧　邪試當无干
　　　第二普濟真人勑誡鬼癘之章
夔龍蒼甲　十丈綱鬚　日食萬鬼
邪癘元餘　瘟毒喪睛　幽爽急驅
召集都天　神吏斬誅　按藉考追
九獄﨑嶇　爾何老氣　假形妄謀
入人血脉　塞彼神廬　使氣不行
尸鬼爲徒　夢想所通　意感隂靈
變其形服　干亂黄房　爾不自悟
坐與物矜　名書北酆　報對无停
何不栖山林　思真道自成　吾行紫煙中
救苦居黄庭
　　　第三長生大聖振拔跛痾歌曰
千尋碧山　萬旗飛火　虎丘控弦
河鼓拖　大神騁雲　星流雷過
俯視阿人　起而復墮　邪注骨萎
筋𤼣家禍　敗風廢手足　賊鬼成曵嚲
不知宿業因　真心泪流塵　貪嗔信癡縁
殺命祭鬼神　死入玄沙牢　億載豈得伸
爾當悟道奥　妙玄生爾神　自然无死生
永爲上清人　逍遥學无爲　至陽續窮薪
此三界之上飛空之中真王歌音音參洞章
誦之百徧疾病永消誦之千徧縁習亦除萬
徧道成普度一切飛昇太空超出三界位登
仙公有聞靈音萬魔東形勑制地祇侍衛送
迎拔出地戸五苦八難七祖昇遷永離鬼官
魂度朱陵受鍊更生是謂无量普度无窮有
袐上天文諸天共所崇泄慢墮地獄禍及七
祖翁
道言此二章並是諸天上帝及至靈仙真除
病癘起跛痾明本真元先天不動无有變遷
疾病之報皆由業縁展轉結習氣從而化故
有呻吟痛楚如是等類鍊神洞虚億劫長久
不入流轉體證真人无有生死隱祕之音皆
是大梵之言非世上常辭言无韻麗曲无華
宛故謂玄奥難可尋詳上天所寳祕於神霄
真王上宫依元劫三萬八千年應運下傳若
有至人齎金寳質心依舊格告盟三天然後
而付焉
道言夫天地病癘則爲震擗䧟拆水旱風雹
運度否終日月五星病癘則爲陵犯薄蝕虧
盈至聖神人雖捨病縁无世跛患亦有休否
隱顯隨運興衰末學之夫亦有疾傷凡有此
災同氣皆當齊心修齋六時行香十徧轉經
福德立降消諸不祥无量之文普度无窮
道言夫末學道淺或仙品未充病癘所縈跛
履痾瘵使真念退悔謂道無靈同學至人爲
其行香誦經十過以度病癘如法則神氣流
行上下升降真性開悟疾恙消解隨其學功
計日而得生理壽齡延永便得神仙
道言夫天地運終星宿錯度日月失昏四時
失度隂陽不調國境有災疾癘四起疫毒流
行兆民死傷師友誤履淹衝致身疾痛皆當
修齋行香誦經夫齋戒誦經功徳甚重上消
天災保安邪國下禳毒害以度兆民生死受
頼其福難勝故曰無量普度天人
道言凡有是經能爲天地一切兆民行是功
徳有炎之日發心修齋燒香誦經十過疾病
跛痾並皆消滅諸天記名萬神侍衛右别至
人尅得爲聖君金闕之臣諸天記人功過毫
分無失天中魔王亦保舉爾身得道者乃當
洞明至言也
諸天中大梵隱語無量音道君譔
元始消除病癘跛痾靈書中篇
　　　東方八天
　　聖應魁闡　牘嘉慶縁　昊赴微露
　　肅格中乾　教益彖遷　亦太真邈
　　逸珉匪類　奏通寳卓　意靈氣玄
　　道忱免宣　揚裔備法　濟生度孱
　　輔天蠁靈　廓濡企延　鑒賚洞寂
　　夀蘄汭漠
　　　南方八天
　　神飈散霞　梵極侔幽　無沔道夷
　　流淵離疇　猛甡投端　轉拳莬泉
　　冀瀛䇿思　馘靜魔玄　九露叱落
　　奚祠精㳙　含熈傳青　比生麗班
　　鴟牙公都　樞機總南　錠丹燄酢
　　澨婁毛鶼
　　　西方八天
　　牝關玉停　勾旗慜蒸　黃婁緾奎
　　鬼井摇箕　鬱亶滌澤　首莫那羅
　　合神仙度　無阿流刀　桓尢偁怛
　　嶔豈俄由　罔徹太匠　鳥耿爭蚪
　　車盈荼宛　洴适岐釋　開韓斗師
　　救局魂堂
　　　北方八天
　　魚曲玄校　女璌蚑斗　栢麻初幾
　　正朕室酉　幕河鄙虚　紇陋根湊
　　坤纓脾籍　呼轉丹候　月神華玦
　　條飛察周　燕泊芒肫　狸延畫
　　覺晦並彌　混權空咄　古泰定長
　　阿爲上仙
道言此諸天中大梵隱語無量之音舊文以
琅華朱光之毫書太極玄定天中紫舘北扉
之上以氣下臨纒宿星尾之分救諸病癘跛
痾報償惡業解除縈纒詛訟𡨚負之氣使知
徳自施疾癘消滅鳯迹龍紀之書字皆廣長
一文東華上相青童道君昔書其文以爲正
音有知其音能齋而誦之者諸天皆遣飛霄
騎吏下觀其身書其功勤上奏諸天萬神朝
禮地祗侍門大勲天樞保舉上仙道備剋得
遊行三界升入金門
此音無所不辟無所不禳無所不度無所不
成天真自然之音也故誦之致飛霄下觀上
帝遥唱萬神朝禮三界侍軒羣祅束首鬼精
自亡琳琅振響十方肅清河海靜黙山嶽吞
煙萬靈振伏招集羣仙天無氣穢地無祅麈
冥慧洞清大量玄玄也



元始无量度人上品妙經卷之四十九





靈寳无量度人上品妙經卷之五十字十
　　　蠲化水火災癘品
道言昔於紫元寳皇天中空洞玉音大升明
土受元始度人蠲化水火災癘妙品元始天
尊當說是經周迴十過以召十方始當詣座
天真大神上聖髙尊妙行真人無鞅數衆乗
空而來瑞靄積霄靈煙揚彩瑶輪瓊輦華蓋
垂廕萬景凝光百千寳色洞煥太空七日七
夜諸天軓歩日月運度咸悉凝輝星宿𤪽璣
舍次停流碧山層巘神海湛波天覆僊雲地
成瓊玉臺闕長樓龍攀鳯舞素芝絳木捧露
生香碧影金華普天共色衆真侍座元始天
尊玄坐空浮九色直龍之上說經一遍諸天
大聖同時稱善是時一國男女欣聽天尊宣
說蠲化水火災癘慈救三界无量大法說經
二遍天摇玉毫彌覆龍觀說經三遍明河瀉
光玄珠飄灑說經四遍水騰火降變化自然
說經五遍災癘不生劫數延逺說經六遍隂
平陽泰氣無伏勝說經七遍混元顯化靈範
流昌說經八遍冲用陶虚神真昭感說經九
遍湧金爲壇神僊俯矚說經十遍枯骸重肉
幽黨開明是時一國是男是女莫不傾心皆
受護度咸得長生
道言是時元始天尊說經一遍東方无極无
量品開運大神無鞅之衆浮空而至說經二
遍南方无極无量品玉曆大神无鞅之衆浮
空而至說經三遍西方无極无量品植劫大
神无鞅之衆浮空而至說經四遍北方无極
无量品度劫大神无鞅之衆浮空而至說經
五遍東北无極无量品權量大神无鞅之衆
浮空而至說經六遍東南无極无量品制水
大神无鞅之衆浮空而至說經七遍西南无
極无量品滅火大神无鞅之衆浮空而至說
經八遍西北无極无量品蠲災大神无鞅之
衆浮空而至說經九遍上方无極无量品化
癘大神无鞅之衆浮空而至說經十遍下方
无極无量品承濟大神无鞅之衆浮空而至
十遍周竟十方无極天真大神一時同至一
國男女傾心歸仰各施珍異神香妙衣无量
法具旌幢繖蓋珮玉纓珠狀如屯雲宻雨无
鞅之衆頂禮天尊願聞大法於是元始撫雕
雲瓊几揮紫金丹光塵尾流眄垂光告命大
衆十方天人曰吾自造立混沌化生二儀役
御隂陽始封皇上元君青靈上真青天帝君
青華帝君蒼華大帝青靈天君榑桑大帝九
老仙都君上相青童君束華三官校量水火
定平劫數極於九五八六之會地之維徑三
億三萬三千三百億萬里南北則減千里東
西増千里自地上至天半剛風八極則地之
深亦如之通而廣之渾以相覆其數鉤股懸
天之晷著地之儀移千里一寸而得之天之
廣大約三百六十六萬里以萬天求之不可
以爲度九氣青天天有九元九元運關周迴
三十二覆晝夜三十日天氣一交一十二交
爲一度三百三十度諸天氣王於木數至寅
卯三千三百度青氣勃黃氣否陽數之九九
者天之極謂小陽九六天氣上百官受會謂
小百六此天氣勃於火宫巳午之嵗疫氣流
行九千九百度青氣激黃氣蝕陽數九九謂
大陽九六天氣反百神收氣謂大百六此天
氣激於金宫申酉之歲兵疫並行三氣丹天
運關三百六十度諸天氣王於火數至巳午
三千三百度赤氣勃白氣否此小陽九小百
六天氣勃於土宮辰戌丑未之歳土中生火
九千九百度赤氣激白氣蝕此謂大陽九大
百六天氣激於水宫亥子之歳當有洪災中
央一氣黃天運關三百三十度諸天氣王於
土數至辰戌丑未三千三百度黃氣勃黑氣
否此謂小陽九小百六天氣勃於金宫申酉
之歳瘴疫大起九千九百度黄氣激黑氣蝕
此謂大陽九大百六天氣激於木宮寅卯之
歳江河水溢災癘並興七氣素天運關三百
六十度諸天氣王於金數至申酉國安民豐
三千三百度白氣勃青氣否此則小陽九小
百六天氣勃於水宫亥子之歳人民漂流咸
至夭傷九千九百度白氣激青氣蝕此謂大
陽九大百六天氣激於火宮巳午之歲赤怪
焚𤑔災疾尤甚五氣玄天運關三百六十度
諸天氣王於水數至亥子三千三百度黑氣
勃赤氣否此則小陽九小百六天氣勃於木
宫寅卯之歳水湧沛決人民夭傷九千九百
度黑氣激赤氣蝕此謂大陽九大百六天氣
激於土宫辰戌丑未之歳應以大旱五方運
關三十二覆九千九百度周五方之氣皆上
運元始青陽之氣迴轉靈寳玄都玉京山中
周迴諸天日月星宿十空之外九億九萬九
千九百九十九度天氣勃一劫之交天地再
生此水火變化之道惟能蠲化則災癘自平
是故道有九一天有九一地有九一人有九
一四九合成三十六氣總會三十六天一一
變生九一九九八十一元氣空有八十一道
氣天有八十一聖天地有八十一真氣人有
八十一僊氣總會三百六十氣道有三百六
十虚无自然空玄之道天有三百六十聖化
之道地有三百六十洞真之道人有三百六
十骨節騰化飛僊之道此三百六十氣之所
分化上有三十六空中有三十六天下有三
十六地玄化在人則有三十六户道有三萬
六千神變玄象天有三萬六千雲構宫殿地
有三萬六千洞府人有三萬六千神識道爲
玄空之至精人爲天地之至靈亦水火之變
化也天地有劫數窮極水火之災癘惟上聖
髙尊諸天帝王以平和之則劫數無終水火
無激蝕之變世之水火災癘惟有道之聖君
有徳之賢臣以平和之人身有水火災癘之
變惟泰定無爲降火升水以平和之非至真
上學所不能知凡此蠲化水火災癘大法之
道元始說經都竟衆真監度以授於我當此
之時喜慶難言法事粗悉諸天復位倏歘之
間寂無道響是時天人遏值經法普得濟度
全其本年無有中傷傾土歸仰咸識道體實
由水火二氣均調天地清寧人物安阜不爭
不勝不勃不蝕不鬰不怫不抑不閉不塞不
伏言無窮妄口無邪聲齊同慈愛異骨成親
國安民豐欣樂太平經始出教一國以道預
有至心宗奉禮敬皆得度世
道言元始天尊說經中所言並是諸天上帝
内名隱韻之音亦是魔王内諱百靈之隱名
也上聖已成真人内制靈寳真水無波丹靈
無煙均調柔濟蠲化惡毒消滅災癘通玄究
微能悉其章誦之十過北都唱嚴南陵録善
火山揚光昭温和浹龍澤澄瑩天徳清平毒
害消弭劫世綿永災癘不生人民康悅至學
之士誦之十過則五行循運三災自除魔精
喪眠鬼祅滅爽濟度垂死絶而得生所以爾
者學士抱神御氣水火有倫斟酌燔烠理合
有常不差不忒正其紀綱焚蕩之災收付天
綱輕誦此章身則被殃供養尊禮門户興隆
世世昌熾與善因縁萬災不干神明護門斯
經尊妙獨歩玉京度人無量爲萬道之宗巍
巍大範徳難可勝
道言凡誦是經十過諸天齊到億曽萬祖幽
魂苦爽皆即受度上昇朱宫格皆九年受化
更生得爲貴人以經法通感致水火二真雙
景合併竒偶得冝隂陽調平真氣内應上徹
玄關諸天降庭昭響南陵也而好學至經功
滿徳就皆得神仙飛昇金闕遊宴玉京上學
之士修誦是經日月俠傍水火飛光蠲化災
癘皆即受度飛昇南宮世人受誦則心火下
降於紫室玄水上朝於金門中池朗秀白元
懽忻害氣祓除真神長存後皆得作尸解之
道魂神暫滅不經地獄即得返形遊行太空
此經微妙普度無窮一切天人莫不受慶無
量之福生死蒙惠上天所寳不傳下世至士
齎金寳效心盟天而傳輕泄漏慢殃及九祖
長役鬼官侍經五帝玉童玉女各二十四人
營衛神文保護受經者身
道言正月長齋誦詠是經正三元之紀蠲化
水火災癘之氣爲上世亡魂斷地逮役度上
南宫七月長齋誦詠是經正五運之紀蠲化
水火災癘之氣身得神僊諸天書名黄籙白
簡削死上生十月長齋誦詠是經正六氣之
紀蠲化水火災癘之氣爲國王帝主君臣父
子安鎮國祚保天長存世世不絶常爲人君
安鎮其方民稱太平八節之日誦詠是經正
八方之紀大小劫運水火相伐勃蝕之災蠲
化調平使九宫氣和人民康樂得爲九宮真
人本命之日誦詠是經使支干無傷水火均
適真氣自生魂神澄正萬氣長存不經苦惱
身有光明三界侍衛五帝司迎萬神朝禮名
書上天功滿徳就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊冥有青龍白虎朱雀玄武
　靜子白鶴羅列左右日月照明洞煥室内
　項生圓像光映十方如此分明宻呪曰
无上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十六人關啓所言今日吉慶
長齋清堂修行至經無量度人願所啓上徹
徑御
无上三十二天元始上帝至尊几前畢
　引炁三十二過東向誦經

元始无量度人上品妙經
元始洞玄靈寳本章蠲化水火災癘十迥度
人百魔隱韻離合自然三天澄明霐寳不分
元胞未開或浮或沉浮者爲陽沉者爲隂浮
者炎上沉者潤下性成質具名曰水火有形
無質若氣非氣爲至道祖爲太空精上水下
火神濟其中上火下水氣營其門水火相交
風爲之神變化天地生養乾坤金氣生明剛
性發堅水潤成木木中成炎水火既具真土
爲主土爲空母玉山上京黄房紫庭上聖九
品帝極三真是由水火和感而生鬱伏彊弱
變爲災癘頑敗朽惡氣撓神驚火精爲日水
精爲月月成歳功日制軌刻三界萬物乃遂
利亨五行六氣水火爲先大氣鍊養九萬九
千赤明開圖運度自然歴水過火真得其真
上無復祖惟道爲身水火交胎普植神靈靈
文結篆龍鳳飛雲無文不光無文不明無文
不立無文不成無文不度無文不生是爲大
梵天中之天鬱羅蕭臺太微太階上極無上
大羅玉清恍惚存亡水火真君行天運度畢
觜昴參行人厄會水火漂焚行地爲癘土䧟
山傾氣有逆順劫有壞成上真蠲化生道謐
寧水火二氣周迴十方中有度人不死之神
中有南極長生之君中有蠲化災癘之神中
有度世司馬大神中有好生韓君文人中有
南上司命司録延壽益筭度厄尊神迴骸起
死無量度人今日校録諸天臨軒
東方无極太玄神王長生大聖无量度人
南方无極赤帝神王長生大聖无量度人
西方无極九溟神王長生大聖无量度人
北方无極洞海神王長生大聖无量度人
東北无極火藏神王長生大聖无量度人
東南无極絳府神王長生大聖无量度人
西南无極水藏神王長生大聖无量度人
西北无極黑穴神王長生大聖无量度人
上方无極海空神王長生大聖无量度人
下方无極元火神王長生大聖无量度人
十方至真飛天神王長生度世无量大神並
乗三素流雲八瓊丹輦風輪霞帳虎蓋蚪軒
驂駕朱鳳五色玄龍建七燿之節九色靈旙
前嘯萬舞齊唱後吹千籥同鳴朱鳳蒼蚪嘯
歌噰噰玄獸神禽喙音宛宛五老啓途羣僊
翼轅億乗萬騎浮空而來傾光回駕監真度
生水火二相南昌上宫韓司主録監生大神
執籙把籍齊到帝前蠲平水火災癘無干隨
所應度嚴校諸天普告玄都玉京天闕十二
宫分六甲之元水不濫溢火不焚然玄精守
位絳章伏潜水火合氣不得流遷大小劫運
九六之天消平災癘三界咸安無極神郷泉
曲之府北都羅酆三官九府十二河源水怪
弭息洪波靜淵九靈奉書𡨚負明伸上解祖
考億劫種親疾除罪簿落滅惡根不得拘留
逼合鬼羣元始符命時刻昇遷北都寒池部
衛形魂制魔保舉度品南宫死魂受鍊僊化
成人生身受度劫劫長存隨劫流轉與天齊
年永度三塗五苦八難超凌三界逍遥上清
上清之天天帝玉真無色之境梵行
　水火災癘即大小陽九百六之變也惟種
　民天已上三炎不及自紫微垣至九壘重
　隂皆災害所及之處雖聖賢真宰不能變
　遷亦如日月之蝕也惟昇入無形方免水
　火之患此天亦三界之天與靈寳同法
　　　東方八天
　　大濟榮稽天帝楚凡流阿
　　邵真梵光天帝求何宗都
　　靈觀陽符天帝彭樓提真
　　淵鎮扶揺天帝伯嶽原殊
　　太微正度天帝師聰耻明
　　八景洞真天帝曷寧晶魁
　　會昌延化天帝司典公樞
　　紫津燿神天帝辨俁稱
　　　南方八天
　　雲瓊憫玄天帝定思顯權
　　玉闕禁盈天帝獨俾滋嚴
　　敷靈帝真天帝輔華資臣
　　冲裕慧孚天帝覺爽元祺
　　九華變空天帝山麗玉相
　　玄剛降生天帝察監領神
　　晶明廣善天帝啓蒲昌光
　　晃朗太元天帝烈智擕
　　　西方八天
　　洞浮正樞天帝監鬱蒼
　　五英和育天帝慮巴提文
　　離明遘容天帝難洞申摽
　　玉靈康濟天帝緑寳宗
　　紫雲玄昇天帝才輔氐回
　　玄緒慶猷天帝賜禺景方
　　極真號名天帝僊釐總皇
　　初神顯祐天帝域圖樯
　　　北方八天
　　玄洞祕神天帝居賔汪
　　丘渚演真天帝韓司秉觚
　　元虚隱符天帝治極紫邙
　　七變無極天帝震文啓玄
　　髙素昇聞天帝尹述希寂
　　玄雲羽華天帝滔師越浪
　　玄清豁落天帝頥典宥方
　　北華斗揺天帝龍几承倡
三十二天三十二帝諸天隱諱諸天隱名天
中空洞自然靈章諸天隱韻天中之音天中
之尊天中之神天中大魔天中之靈九和十
合變化上清玄化之奥深不可詳調運水火
普度天人今日欣慶受度歷關諸天請滅漂
焚流蕩燒𤑔劫運之災大小陽九大小百六
之會旺否勃蝕貽毒三元飛度厄難名列太
玄魔王監舉無拘天門東斗建杓西斗生氣
北斗水神南斗火帝中斗大空爲劫之會青
帝化木白帝烹金赤帝孕火黑帝飛泉黃帝
靈寳變化無邊青天魔王母本太玄赤天魔
王真土成天白天魔王水徳自然黑天魔王
青陽發煙黄天魔王剛粹冲淵五帝大魔萬
神之宗飛行鼓從總領鬼兵麾幢鼓節遊觀
太空自號赫奕諸天齊功水劫浩浩驚波萬
重火劫炎熾惡煙渾蒙激流烘爓三界災㐫
元始正道養育和融蠲化隂陽毒惡莫從災
癘却除時明國豐神公受命降世福祥日月
合拱四斗明張玄瑞僊雲靈鳳飛翔水火作
寳金玉凝堅六氣夷平四景回旋金不剋金
木火降隂土爲水防木受土生五行既恊水
火無偏致民夀慶心無忸𡨚魔鬼滅爽殺戮
萬千三官北酆明檢鬼營不得容隱金馬驛
呈普告無窮萬神咸聽三界五帝列言上清
鬱羅天關中環八門眇眇億劫祖氣未分上
無復色下無復淵水火洞虚金剛乗天天上
天下無幽無冥無形無影無極無窮赤明開
圖日月麗天水火合濟運度自然元始安鎮
水火爲丹内生玉字赤書五篇十方寳篆八
威龍文保制劫運二氣長存梵氣彌羅萬範
開張元綱流演三十二天輪轉水火周迴十
方旋隂歴陽回度五常三十五分分氣三元
八景宴合氣八玄玄玄中太皇上帝髙真泛
景太霞嘯詠洞章金真朗郁流響雲營玉音
攝氣靈風聚煙紫虚鬱秀輔翼萬僊千和萬
合自然成真真中有神長生大君玄帝水徳
丹元火君太一守氣司命留神桃康捧鑪合
延命精執符把籙保命生根上遊上清出入
華房八宴之内細微之中下鎮人身泥丸絳
宫中理五氣混合百神十轉回靈萬氣齊仙
僊道貴生無量度人水火交分飛天法輪罪
禍禁戒宿命因緑普受聞度死魂生身身得
受生上聞諸天諸天之上各有生門中有空
洞謡歌之章魔王靈篇辭參髙真
　　　第一欲界蠲化大小劫運陽九百六
　　　水火災癘飛空之音
玉京爲樞　　輪轉諸天　　龍樓鼓鳴
九千餘周　水開洪源　炎飈九州
陽勝隂伏　木徃金酬　水火爲王
激勃滂流　燎山毀玉　民物振憂
元始上帝　虎冠龍斿　握策佩符
呼攝酆幽　啓靈寳篇　黑帝布籌
火神檢考　萬靈速句　災害平寧
無待無求
　　　第二色界魔王蠲化大小劫運陽九
　　　百六水火災癘之章
元氣爲日　隂母爲月　日行月隨
成歳分節　天關運動　水衝火蒸
斗車其行　三千有餘　陽九百六
爲世卷舒　隂陽百六　數之堂隅
一十二度　鼓鳴三周　水火氣行
日月傍流　水勝河溢　火熾焚舟
至學無爲　我神天游　數極筭竭
水火交結　世號災癘　物爲勦絶
九復爲一　混沌重生　元始天王
岀没變更　兆度我界　玉清妙庭
　　　第三無色界魔王水火災癘不及玉
　　　清神化歌曰
雲營廓落　浩蕩帝青　龍母九目
萬里蟠形　黑煙蓊鬱　太音雷霆
屈繞玉山　八十萬層　俯觀日月
熒熒火星　下臨九天　玉闕金城
我界自然　無有火兵　九靈真母
諸惡不經　道空大妙　無上僊真
昇入無形　不染六塵　與神氣合
湛然長存　天谷綿綿　智覺不分
知本無爲　浩劫爲尊
此三界之上飛空之中魔王歌音音參洞章
誦之百遍名度南宫誦之千遍魔王保迎萬
遍道備飛昇太室過度三界位登仙公有聞
靈音魔王敬形勑制地祇侍衛送迎拔出地
户五苦八難七祖昇遷永離鬼官魂度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈魔王隱
祕之音皆是大梵之言非世上常辭言無韻
麗曲無華宛故謂玄奥難可尋詳上天所寳
祕於玄都紫微上宮依玄科四萬劫一傳以
其調制水火保固劫運使天關之度數軌無
終與天長存禁重之限不容宣泄若有至人
齎金寳質心依舊格告盟十天然後而付焉
道言夫天地運終則水火激戾洪流滔天金
石焦朽於民爲疫癘寒熱之疾水起土壞風
騰火炎於民命終亦猶劫焚水蕩數會運終
之時也末學之夫亦有疾傷凡有此災皆當
建立壇墠敷五方真文三時行道制御水火
蠲化災癘祈告上靈災害平息同氣皆當齊
心修齋六時行香十遍轉經福徳立降消諸
不祥無量之文普度無窮
道言夫末學道淺或仙品未充或四大燔灼
眩惑躁競或則羸薾痩枯寒窘跛痺此皆水
火凌戰勝所不勝運應滅度身經太隂臨過
之時同學至人爲其行香誦經十過以度屍
形如法魂神俓上南宮隨其學功計日而得
更生輪轉不滅便得神仙
道言夫天地運終星宿錯度日月失昏四時
失度隂陽不調國境有災兵革四興疫毒流
行兆民死傷師友命過皆水火爲之災癘水
火爲太微紫微兩極都曹主司人命總括禍
福當依法建壇醮南北二斗水火尊帝奏詞
懇願心香上逹神真自降亦當修齋行香誦
經夫齋戒誦經功徳甚重上消天炎保鎮帝
王下禳毒害以度兆民生死受頼其福難勝
故曰無量普度天人
道言凡有是經能爲天地帝主兆民行是功
徳有災之日發心修齋燒香誦經十過皆諸
天記名萬神侍衛右别至人剋得爲聖君金
闕之臣諸天記人功過毫分無失天中魔王
亦保舉爾身得道者乃當洞明至言也
諸天中大梵隱語無量音道君撰
元始靈書中篇
　　　東方八天
　　蘋璣無玕　珍華肆極　辨祖幽池
　　魔靈滋直　允被盧康　景麗縳奕
　　乾司燿帝　禁離䝉辟　猛牛涂巓
　　候闘魯僊　障祅殿容　典蓄魁哿
　　梵流牡綦　智泉隱嶽　旅師戰瓏
　　秀宛僅涂
　　　南方八天
　　炎爍純瑶　澄彭覩韶　昭濟雲虚
　　縁功鄙刀　逸液興心　巖温宻潯
　　毳巒芝茂　瓊溜𥥆岑　復察混洞
　　露微悅愔　化蹟罔圖　生妙真森
　　和感混化　乳珊朶丹　茹道含祥
　　中竒莫忱
　　　西方八天
　　鑄交火水　邁華噏邃　嬉胞一醎
　　氣淵賁蘂　抱空意圖　𤪽光素齒
　　稽覆匪垠　韞息優視　神壘萬合
　　天津寥致　龍㳙金瀝　田根浹被
　　光回燁驛　太玄雌宫　偶雄誕珠
　　固肇奚窮
　　　北方八天
　　晦黙退樊　稀賔徐安　鼓𨥏爕種
　　忽芒烏完　蹈持夷廓　明塊九還
　　靜坦隳識　霞都矚觀　茅渙菁麗
　　馥蘭帝韓　冲龎符規　劫眇黄壇
　　徊度汗諧　度寳期聮　斗閣録文
　　巨籍紫元
道言此諸天中六梵隱語無量之音舊文刻
碧玉玄臺紫微太微二極之舘以正水火之
運蠲化三界劫數運度災癘竒變之殃使日
月含華隂陽沖泰以成萬物之自然無爲而
冥化字皆廣長一丈金霞煥曜蔚翠映圖天
真皇人昔書其文以爲正音有知其音能齋
而誦之者諸天皆遣飛天神王下觀其身書
其功勤上奏諸天萬神朝禮地祗侍門大勲
魔王保舉上清道備剋得遊行三界昇入金
門此音無所不辟無所不禳無所不度無所
不成天真自然之音也故誦之致飛天下觀
上帝遥唱萬神朝禮三界侍軒羣祅束首鬼
精自亡琳琅振響十方肅清河海靜黙山嶽
吞煙萬靈振伏招集羣仙天無氛穢地無祅
塵冥慧洞清大量玄玄也


元始无量度人上品妙經卷之五十
靈寳无量度人上品妙經卷之五十一宙一
　　　消除疾疫保命延年品
道言昔於青元天中飛景真音大玉洲土受
元始度人消除伏疫保命延年無量上品元
始天尊當說是經周迴十過以召十方始當
詣座天眞大神上聖髙尊妙行眞人無鞅數
衆乘空而來素雲飛霞瓊軒鳳蓋紫霄流靄
碧落騰光靈芒暐曄洞煥太无五日五夜諸
天宫室臺館靈關七色交燿璇璣停輪三辰
合照萬象咸寂地發嘉祥天現玉文法音遠
響洞徹諸天三界肅清四海澄靜一國地土
山川林木緬平一等無復髙下土皆作碧玉
無有異色衆眞侍座元始天尊懸坐空浮九
龍寳局之上說經一遍諸天大聖同時稱善
是時一國男女仰聽法音玄悟仙眞之道說
經二遍正性虚明說經三遍靈氣降身說經
四遍蕩除業累萬疾皆愈說經五遍六腑五
臓灌鍊生華說經六遍飛精變形金光易骨
說經七遍神妙備體常保完全說經八遍化
周三界恩及十方疫癘普消人民康樂說經
九遍幽䰟昇天冥官息對說經十遍萬精遂
性逍遥太平是時一國是男是女莫不傾心
皆受護度咸得長生
道言是時元始天尊說經一遍東方無極無
量品皇老大神無鞅之衆浮空而至說經二
遍南方無極無量品太丹大神無鞅之衆浮
空而至說經三遍西方無極無量品月華大
神無鞅之衆浮空而至說經四遍北方無極
無量品靈光大神無鞅之衆浮空而至說經
五遍東北無極無量品帝暉大神無鞅之衆
浮空而至說經六遍東南無極無量品雲綱
大神無鞅之衆浮空而至說經七遍西南無
極無量品伏魔大神無鞅之衆浮空而至說
經八遍西北無極無量品髙清大神無鞅之
衆浮空而至說經九遍上方無極無量品冲
虚大神無鞅之衆浮空而至說經十遍下方
無極無量品洞元大神無鞅之衆浮空而至
十遍周竟十方無極消除疾疫保命延年至
眞大神一時同至一國男女傾心歸仰始者
心有法病身遭邪疫三界之内一切群生無
量天民或有身雖得道未脫冥數爲隂陽五
行六氣之所陶冶者各各思惟因縁所證得
道果位法身眞形應報種體三十六變出没
幽顯又有世間衆生曽爲不善凌犯五方金
木水火土官之考身累疾疫或愚氓暗陋不
順天道不知生理五行尅伏凌勃騰負鬱怫
萬變水疫則寒火疫則熱金疫則清燥土疫
則喘汗木疫則惙慓疾疫流行鬼癘爲害如
是等衆十二類生咸皆雲集帀遶座下旣聞
元始十過宣說靈寳飛天玄妙大範三界十
方悉皆濟度飛仙列聖來者有如細雨密霧
於是元始神光八出普映十方逺覧萬天再
吿天衆曰道非情言象光無偶近比人心倏
來忽徃變化莫測混雜難量謂之心者非眞
常也衆生昏愚積業重厚假心以知智縁智
以體神神凝而體道若不知眞人修用之理
則心識鄙濁近連鬼道合以邪癘之氣則爲
疾爲疫害其本年不全天壽能固氣於虚合
神於無心爲神宇神宇靜則精正精正則形
完萬邪莫干疾疫不入身既無疾保命延年
輔以道念栖泊自然玉符金篆服衘雲霞長
生得道列爲眞人是時十方天人聞是語已
感歎稱慶天光顯瑞神寳揚煇混元玄珠并
包九有虚皇說經都竟衆眞監度以授於我
當此之時喜慶難言法事粗悉諸天復位倏
歘之間寂無遺響是時天人遇值經法普得
濟度全其本年無有中傷傾土歸仰咸行善
心不妄不貪不僞不著不執不非不爲不見
不護不戒言無華綺口無惡聲齊同慈愛異
骨成親國安民豐欣樂太平經始出教一國
以道預有至心宗奉禮敬皆得度世
道言元始天尊說經中所言並是諸天上帝
内名隱韻之音亦是魔王内諱百靈之隱名
也非世之常辭上聖已成眞人通玄究微慈
念群彚隂營萬生使三氣明正五常順德消
除疾疫保命延年若疫毒一身疫遍世土正
心護氣積善累功則南極監簿韓司録名禳
解禍尤宥過紀績能悉其章誦之十過諸天
遥唱萬帝設禮河海靜黙山嶽藏雲日月吐
華列燿佪精湿邪滅熾疾疫清平虎符金簡
紀録功名鬼魔百毒斷種戮形天令順道正
氣流行三官執奏翼衛神兵捕䰟大理考校
檢程賞善除祅益靈駐眞至學之士誦之十
過則五帝侍衛三界稽首魔精喪眼鬼祅滅
爽濟度疾疫絶而得生所以爾者學士穢氣
未消體未洞眞以制十方威未制天政德可
伏御地祇束縳魔靈但却死而已不能更生
輕誦此章癘鬼傳殃供養尊禮門戸興隆世
世昌熾與善因緑萬災不干神官侍巾典省
天機獨歩玉京度人無量爲萬道之宗巍巍
大範徳難可勝
道言凡誦是經十過諸天齊到億曽萬祖幽
䰟苦爽皆即受度天機上生韓司易名格皆
九年受化更生得爲貴人而好學至經功滿
德就皆得神仙飛昇金闕遊宴玉京也上學
之士修誦是經疾疫無干神閑氣眞濁府散
開邪試無門丹火内鍊骨變延齡皆即受度
飛昇南宮世人受誦則延夀長年後皆得作
尸解之道䰟神暫滅不經地獄即得返形遊
行太空此經微妙普度無窮一切天人莫不
受慶無量之福生死蒙惠上天所寳不傳下
世至士齎金寳效心盟天而傳輕泄漏慢殃
及九祖長役鬼官侍經五帝玉童玉女各二
十四人營衛神文保護受經者身
道言正月長齋誦詠是經消除青疫九夷老
氣尅害人身爲上世亡䰟斷地逮役度上南
極太微天機省中超化昇職七月長齋誦詠
是經消除白疫六戎老氣尅害人身身得神
仙諸天書名神霄玉府西華堂中金書青簡
削死上生十月長齋誦詠是經消除黑疫五
狄老氣尅害人身爲國土帝主安鎭國祚保
天長存世世不絶常爲人君安鎭其方民稱
太平八節之日誦詠是經安寧八景奮靈八
威辟却八邪永無百疫三田生珠諸節通理
血變瓊醴精鍊玉華得爲九宫眞人本命之
日誦詠是經異氣不生疫疫無侵年命固永
鬼怪潜靈䰟神澄正萬氣長存不經苦惱身
有光明三界侍衛五帝司迎秉政天樞雲騎
珠纓萬神朝禮參位太玄功滿德就飛昇上
清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐赤青黄三色雲
　氣之中内外蓊冥有青龍白虎朱雀玄武
　獅子白鶴羅列左右六甲六丁伏魔大將
　備衛前後日月照明洞煥室内項生圓象
　光映十方如比分明密呪曰
無上玄元太上道君召岀臣身中三五功曹
左右官使者侍香玉童傳言玉女五帝直符
直日香官各三十二人闕啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前畢
　引炁三十二過東向誦經

元始无量度人上品妙經
元始洞玄靈寳本章消除疾疫保命延年無
量度人百魔隱韻離合自然太始無形召氣
成真氣出無縁泮虚凝玄玄爲氣母徊燿飛
烟玉液鍊光金精八騫玉京嗟峩碧落凝旋
三景轉赤九暈澄淵自成玉文無極至眞三
五九一是爲天根元始祖妙靈寳生神温厚
滋養堅澤剛輪開明三氣化生諸天玄黄混
淪金火相乘變化隂陽正邪乃分正爲物宗
守之長生邪爲疾疫禍害遷騰惟知道真可
以全身五臟眞氣結爲靈文無文不光無文
不明無文不立無文不成無文不度無文不
生上應圓羅天中之天鬱萃玄臺太皇玉京
髙極無上玄虚紫宸眇眇劫仞若亡若存三
華離便泰清黄庭金闕玉堂景素神池流布
洞氣消滅萬殃清正瓊輪周廻十方中有度
人不死之神中有南極長生帝君中有消除
疾疫大神中有太微天機省主好生韓君丈
人中有南上司命司録文昌益筭度厄保命
延年上眞廻骸起死無量度人今日校録諸
天臨軒
東方無極皇老神王長生大聖無量度人
南方無極太丹神王長生大聖無量度人
西方無極月華神王長生大聖無量度人
北方無極靈光神王長生大聖無量度人
東北無極帝暉神王長生大聖無量度人
東南無極雲綱神王長生大聖無量度人
西南無極伏魔神王長生大聖無量度人
西北無極髙清神王長生大聖無量度人
上方無極冲虚神王長生大聖無量度人
下方無極洞元神王長生大聖無量度人
十方至眞飛天神王長生度世無量大神並
乘三景飛龍十華翠輦九鳳雲車流光玉輿
驂駕神虎辟非蒼甲之麟建召眞之節燿空
靈旛前列六陽大將後從八史神兵九天飛
眞遊空歩虚五老啓途群仙翼轅億乘萬騎
浮空而來傾光廻駕監真度生玉宸保相南
極至靈上生監察金闕元君執籙把藉齊到
帝前隨所應度嚴校諸天内保至眞建植功
縁仁恕忠孝不犯三官六洞無名過度冥關
宿疾普消疫災不干邪鬼破腦四目當前衆
聖降接保命延年普告三界無極神郷泉臺
洞府北闕冥關六天雲營火刄鐵山列奏神
霄玉簡敷宣釋除疾疫穢禍凶愆上解祖考
億劫種親疾除黑簿落滅惡根不得沉淪拘
制鬼群虚皇詔命時刻昇遷北都寒庭檢會
神䰟大魔保度升化朱宫死䰟受鍊隨運長
存生身受度劫劫無傾隨劫輪轉與天齊年
永度三塗五苦八難超凌三界逍遥上清上
清之天天帝玉眞無色之境梵行
　　　東方八天
　　玉歌燿宗天帝平羅景都
　　帝歷鳳昌天帝眞章紫洛
　　皇离正化天帝瑶府宛鈞
　　齊命登華天帝尹詵持明
　　江宵遘期天帝覺𨓜景虚
　　球度蘭瑝天帝杳寂司干
　　永生久臨天帝越梵治行
　　樞落左玄天帝承安止宫
　　　南方八天
　　願極宗召天帝嶽司校靈
　　并道指頥天帝屢遠茲晞
　　太微機輔天帝廻明庸康
　　召眞訊智天帝除膚究當
　　普信注玄天帝問亨補冝
　　龍光照生天帝祈堂紀逢
　　冲妙延常天帝轉英集輪
　　月諸慶號天帝赤津良
　　　西方八天
　　壟化嬰如天帝並京攄光
　　奥洞演于天帝樂宣無垠
　　照幽洗翾天帝磧疆延
　　祕俞極混天帝總監眞
　　影爲窈空天帝初嗣百還
　　玄度意冥天帝報朝何嵩
　　茲芽雲藏天帝降籍司陽
　　胄重忻盧天帝伯巫期將
　　　北方八天
　　監明正化天帝安途定方
　　太華上光天帝祕師九祥
　　日貟攝圍天帝肇無辨
　　黄絡霞㟪天帝攴諦霜
　　朱涵溢今天帝彭民踐區
　　印格制魔天帝元眞瀛
　　攝京回布天帝斛亢禮淵
　　神倉放遂天帝幽强宇元
三十二天三十二帝諸天隱諱諸天隱名天
中空洞自然靈章諸天隱文天中之樞天中
之機天中之轄天中之輗天中大魔天中之
靈玉天金闕中有至神布氣度人福及萬生
九和十合變化上清無量之奥深不可詳敷
落神真普度天人辟除毒禍禳解北辰犯忤
大殺南極元尊消除疾疫保命延年今日欣
慶受度歷關諸天請滅三惡斬絶地根飛度
五戸名列太玄魔王監舉無拘天門東斗消
疫西斗除愆北斗保命南斗延年中斗大魁
主領元官八十一神總監衆仙青帝蕩疫白
帝施教赤帝宣威黑帝開導黄帝中主萬神
從詔青天魔王身佩帝書赤天魔王飛行太
虚白天魔王萬惡潜誅黑天魔王統攝眞符
黄天魔王布令玄都五帝大魔萬神之宗執
天大範總領鬼兵麾旙仗節遊觀太冥神化
無方與天同生上天度人嚴攝寒庭元王受
命普掃祅祥疾疫莫作正氣流行生民自牧
却滅禍殃命如山河福等昊蒼天師寳符玄
靈大章龍文虎檄追召魁剛屠割鬼爽風火
無停千千截首萬萬剪形魔無干犯鬼無祅
精三官九都考察鬼營不得怠縱金馬驛呈
化周無窮符告萬靈上宫玄宰飛奏帝宸無
極髙妙燿華洞清氣生芳澄天地備成神運
變化風火交騰精鍊九劫水躍龍門雲凝玉
堅天闕九關瓊觀寳樓萬神守垣九絶明燿
朱符召仙日揚九光月吹十霞五斗回車天
英蘊蘭帝妃泝香玉眞踞軒五老授職三官
迅軿保民無疆吉慶如山眞元吐氣金馬當
前泛霄隱庭奏鐘舞津正道流行疾疫莫登
命曆益筭壽年億千五方天使虎巾龍官咸
領制劵歸造眞玄丹煇啓明運周自然元皇
大布靈寳玉篇赤書五符八威正文保安大
劫使氣飛行大梵色羅萬品施張元綱布演
無極諸天輪轉無色周遍十方騰駕扶摇旋
歷經常消除疾疫五方之神天温六傷却以
洞文災怪消殄毒害絶源天機奏名玄軌交
纒二十五氣歸功上元八羅冥會合混玄玄
玄中太眞天帝髙皇泛景太霄吟引宸風金
昌明秀消蕩祅凶豁落奮擊流響雲宫仙音
攝氣靈光返生太微御正上昇玉京邪癘殞
殄仙眞列言三氣護生六府散烟千和萬合
自然成眞眞中有神長生大君正御南極掃
滅祅氛收除怪害五疫消平太一持火焼蕩
魔官司命膺䇿收伏群姧桃康命靈萬景合
延執符把籙召命生根上遊上清出入黄庭
明堂之内絳闕之中保正玄丹三眞道宫中
理五府境域明通十轉回靈萬氣齊升升仙
鍊養無極度人上開八門飛天寳輪罪福禁
戒宿命因縁普受開度死䰟生身身得受生
上聞諸天諸天之上各有生門中有空洞謡
歌之章魔王靈篇辭參髙眞
　　　第一欲界消除疾疫飛空之音
祅群干正肆毒分身遊散八方
疾疫生民水寒火熱穢氣紛紛
進尸滅眞惑亂世人韓司校録
南極火鈴炎烟赫衝善惡速分
文昌帝省九萬官君符命下傳
風火無停疾疫普消壽樂康寧
生道旣正名奏天機降集眞氣
救災却非玉津灌鍊與身同飛
　　　第二色界魔王保命延年之章
冠峩碧蕖龍文虎書帶劔朱綬
杳靄雲衢丹文玉璽威鎭太虚
太上黄藉五老天符仙官注筆
布令元都夀年無窮大化安舒
疾疫不入心有玄儲虚皇垂教
萬惡皆驅南昌火府朱陵上宫
洞陽火官嚴駕九龍寳珠顯妙
眞文下敷丹化凡骨昇入帝居
笑爾阿人詠此靈音舉形變仙
上升天堂
　　　第三無色界魔王升神造玄歌曰
剛風爲石壘此重山風澤堅凝
深藏帝關日月運行流轉諸天
化君主令有形悉頒爾氣清空
爾形秀冲邪疫無侵湛然神宫
大經龍蟠合交景雲血化玉液
精鍊瓊輪魔王虎冠繡幟朱軿
録子正心授子仙宫雲層峩峩
黄霞碧波授過冥曹髙仙玉仙
携手登翠都笑歌入無何
此三界之上飛空之中魔王歌音音參洞章
誦之百遍名度南宫誦之千遍魔王保迎萬
遍道備飛昇太空過度三界位登仙公有聞
靈音魔王敬形敕制地祇侍衛送迎㧞出地
戸五苦八難七祖昇遷永離鬼官䰟度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈魔王隱
祕之音皆是大梵消除疾疫保命延年之言
非世上常辭言無韻麗曲無華宛故謂玄奥
難可尋詳上天所寳祕於玄都紫微上宫依
玄科四萬劫一傳若有至人齎金寳質心依
舊格告盟十天然後而付焉
道言夫天運否終地道隔塞日月二星虧盈
凌犯氣行勃亂度數差忒大則爲至聖神人
之休否小則爲末學生民之疾傷時疫流染
方域生災同氣皆當齊心修齋六時行香十
遍轉經福德立降消諸不祥無量之文普度
無窮
道言夫末學道淺或仙品未充運應滅度身
經太隂或疾疫爲害保命無傾臨過之時同
學至人爲其行香誦經十過以度屍形如法
䰟神徑上南宫隨其學功計日而得更生轉
輪不惑便得神仙疾疫清寧人安道泰永保
天齡
道言夫天地運終星宿錯度日月失昏四時
失度隂陽不調則災氣自生疾疫爲咎使國
界水旱兵革未平疫毒流行兆民死傷師友
契盟有致延染皆當修齋行香誦經夫齋戒
誦經功德甚重上消天災保鎭帝土下禳毒
害以度兆民生死受頼其福難勝故曰無量
普度天人
道言凡有是經能爲天地帝主兆民行是功
德有災之日發心修齋焼香誦經十過皆諸
天記名萬神侍衛右别至人尅得爲聖君金
闕之臣諸天記人功過毫分無失天中魔王
亦保舉爾身得道者乃當洞明至言也
諸天中大梵隱語無量音道君撰
元始靈書中篇
　　　東方八天
　　天相樞明　機省元同　中黄四司
　　玉韜上公　靈虛太玄　錫命眞封
　　雲文祕紀　校績南韓　文妃録品
　　簡昇紫垣　章號瓊韞　朱曜洪頒
　　護字逹龍　府開命神　碧圓通照
　　萬道冥神
　　　南方八天
　　感帝交仙　羽縹素烟　梵混自澄
　　洞魔駐筵　驛騰信馥　官師允騫
　　憫符昭濟　功念幽泉　利庇黎冲
　　進除果嚴　激思求邈　深頥浩田
　　無落由動　壁刻元綿　救澤苦涸
　　常應匪邊
　　　西方八天
　　空含意模　仙令忮宣　謹悟豈緘
　　孔雄假乾　遐函黙祝　兵胄潜蕃
　　救章钁究　成島俠連　變宥忽網
　　測粹武賢　諱愚祈昏　奏迷縳還
　　中帝赤懸　威劔蒼蚖　識爽杳辨
　　斯質華聮
　　　北方八天
　　玉宸宰儀　洪蕩胡時　忽透象察
　　役曹横旂　統按宥生　火迅車馳
　　馹典責文　嶽圄䰟疑　䝉乖亢正
　　敷式奚重　教檢斗剛　太一九佪
　　矢慘丙注　符䇿按圍　目夔公馬
　　戮罰拉摧
　　鬼滇長澤(東)谷雲敞施(南)赤圖震皇(西)
　　馘醜榮垂(北)
　　　已上四句計一十六字消除疾疫朱
　　　書服之吉
道言此諸天中大梵隱語無量之音後一十
六字治病去疫斷瘟密敕其法祕重有知其
音能齋而誦之者諸天皆遣飛天神王下觀
其身書其功勤上奏諸天萬神朝禮地祇侍
門大勲魔王保舉洞眞道備尅得遊行三界
昇入金門此音無所不辟無所不禳無所不
度無所不成天眞自然之音也故誦之致飛
天下觀上帝遥唱萬神朝禮三界侍軒群祅
束首鬼精自亡琳琅振響十方肅清河海靜
黙山嶽吞烟萬靈振伏招集群仙天無氛穢
地無祅塵冥慧洞清大量玄玄也


元始无量度人上品妙經卷之五十一












靈寳無量度人上品妙經卷之五十二宙二
　　　玄明洞淵品
道言昔於紫元天中緑景空歌太晨光土受
元始度人玄明洞淵無量上品元始天尊當
說是經周廻十過以召十方始當詣座天眞
大神上聖髙尊妙行眞人玄明洞淵五靈玄
老水帝八方九海洞淵龍王水官四十二曹
江河泉源官屬將吏無鞅數衆昇空而來流
雲靄霧黳玉之輿玄明之輦紫蓋神輪洞霄
垂蔭流虹寳光萬色鬱勃洞煥太空五日五
夜諸天日月星宿象沈海影綱蟠玉樞珠暈
璣徽停輪駐燿神宮鎭靜靈嶽收雲天浮八
騫氣清九野一國地土山川林木緬平一等
無復髙下土明玉晶無有異色衆眞侍座元
始天尊玄坐空浮玉光七變靈鼇寳座之上
說經一遍諸天大衆同時稱善是時一國男
女歸依元始玄明洞淵之法悟此生元先從
珠露說經二遍信知眞水變化無窮說經三
遍知見柔明利物幾道說經四遍思念生宫
初降洞淵之氣腎華甲坼神龜漾遊說經五
逼心穴宏敷靈潮機動玄明散液萬竅滋流
諦觀靜念體妙無爲說經六遍天霐澄湛明
可分神一一玄中具我身相說經七遍洞淵
靜碧龍神奉教說經八遍海雲擎露甘液潤
生說經九遍水光發爓宫殿千層中有天民
咸悟道法說經十遍玄明之氣化成紫雲普
履諸天現無爲海幽沈苦爽解脫逍遙是時
一國是男是女莫不傾心皆受護度咸得長
生
道言是時元始天尊說經一遍東方無極無
量品玄明洞淵至眞大神無鞅之衆淨空而
至說經二遍南方無極無量品玄明洞淵至
眞大神無鞅之衆浮空而至說經三遍西方
無極無量品玄明洞淵至眞大神無鞅之衆
浮空而至說經四遍北方無極無量品玄明
洞淵至眞大神無鞅之衆浮空而至說經五
遍東北無極無量品玄明洞淵至眞大神無
鞅之衆浮空而至說經六遍東南無極無量
品玄明洞淵至眞大神無鞅之衆浮空而至
說經七遍西南無極無量品玄明洞淵至眞
大神無鞅之衆浮空而至說經八遍西北無
極無量品玄明洞淵至眞大神無鞅之衆浮
空而至說經九遍上方無極無量品玄明洞
淵至眞大神無鞅之衆浮空而至說經十遍
下方無極無量品玄明洞淵至眞大神無鞅
之衆浮空而至十遍周竟十方無極玄明洞
淵天眞大神一時同至一國男女傾心歸仰
咸相議言元始天尊來降此天百寳紫元天
宫爲諸仙衆顯揚玄妙五行眞水之法其氣
名曰玄明洞淵我聞玄明爲眞水之德形色
俱美洞淵爲眞水之量幽深無涯若以我等
所見五行之水滔天洋洋洪浩不測不知無
形五行謂之眞水名曰玄明洞淵作何體狀
天地未分先有眞土土能固攝十方上下其
中眞水無量無邊風氣鼔之凝爲萬物是生
命本爲大道元始天尊今日宣演五行無形
眞氣之妙我若得聞自得超昇神霄上境皆
當朝禮天尊覬獲太慈遺我勝法作如是說
敬禮再拜來者有如細雨密霧無鞅之衆迮
國一半土皆偏陷非可禁止於是元始懸一
寳珠大如黍米在空玄之中去地五丈元始
登引天眞大神上聖髙尊妙行眞人玄明洞
淵五靈玄老水帝八方九海洞淵龍王水官
四十二曹靈司掾吏無鞅數衆俱入寳珠之
中天人仰看惟見勃勃從珠口中入旣入珠
口不知所在國人廓散地還平正無復欹陷
元始即於寳珠之内說經都竟衆眞監度以
授於我當此之時喜慶難言法事粗悉諸天
復位倏欻之間寂無遺響是時天人遇值經
法普得濟度全其本年無有中傷傾土歸仰
咸行清淨妙靈智心心行如水利澤無盡明
一明順明通明照明智明慧明辯明道明玄
明空心無留滯黙契玄妙同造杳冥深悟至
要國安民康逍遙太平經始岀教一國以道
預有至心宗奉禮敬皆得度世
道言元始天尊說經中所言並是諸天上帝
内名隱韻之音亦是眞王内諱百靈之隱名
也妙化無形眞水玄明洞淵之法夫玄明爲
水之情性洞淵爲水之室宅流則爲智靜則
爲慧流故能通靜故能照爾能體之自然得
道天地以靜眞水生民物以靜眞水行燥熱
爲火靜寒爲水燥可勝寒靜可勝熱眞水生
故也爾若安靜眞水自行變化日生靜爲命
元靜則長生非世之常辭上聖已成眞人通
玄究微能悉其章誦之十過諸天遙唱萬帝
設禮河海靜默通導淵源日月合度璇璣不
行群魔束形鬼精滅爽回屍超死白骨成人
至學之士誦之十過則五帝侍衛三界稽首
魔精喪眼鬼祅滅爽濟度垂死絶而得生所
以爾者學士穢氣未消體未洞眞召制十方
威未制天政德可伏御地祇束縳魔靈但却
死而已不能更生輕誦此章身則被殃供養
尊禮門戸興隆世世昌熾與善因縁萬災不
干神明護門斯經尊妙獨歩玉京度人無量
爲萬道之宗巍巍大範德難可勝
道言凡誦是經十過諸天齊到水帝列言泉
曲悉宥開朗冥關億曽萬祖幽䰟苦爽皆即
受度上昇朱宫格皆九年受化更生得爲貴
人而好學至經功滿德就皆得神仙飛昇金
闕遊宴玉京也上學之士修誦是經眞水上
應五臓育嬰昇入泥丸玄霜紫冰皆即受度
飛昇南宮世人受誦則洞靈激奔神泉八周
益軀生神延壽長年後皆得作尸解之道䰟
神暫滅不經地獄即得返形遊行太空此經
微妙普度無窮一切天人莫不受慶無量之
福生死蒙惠上天所寳不傳下世至士齎金
寳效心盟天而傳輕泄漏慢殃及九祖長役
右官侍經五帝玉童玉女各六十四人營衛
神文保護受經者身
道言正月長齋誦詠是經九變三眞澤及重
泉爲上世亡䰟斷地逮役度上南宫七月長
齋誦詠是經眞水出胎道受永年身得神仙
諸天書名黄籙白簡削死上生十月長齋誦
詠是經復本還源功歸上玄總攝正氣統御
髙仙爲國王帝主君臣父子安鎭國祚保天
長存世世不絶常爲人君安鎭其方民樂太
平八節之日誦詠是經神泉流轉玉關冲盈
得爲九宮眞人本命之日誦詠是經眞水清
明内照形神出紫入黄五臓生英䰟神澄正
萬氣長存不經苦惱身有光明三界侍軒五
帝司迎萬神朝禮名書上天功滿德就飛昇
上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　玄明洞淵之氣狀如紫烟羅絡交灌洞見
　百神項生圓象光映十方如此分明密呪
　曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前畢
　引炁三十二過東向誦經



元始無量度人上品妙經
元始洞玄靈寳本章玄明洞淵上品泉關度
人蒼華隱韻肇氣自然混合玄明虚無至眞
一元立本二氣始陳至陽下降純隂上昇天
眞開發包絡飛騰元和大朴流結冲融氣逹
崑丘精通如泉泉號玄明積爲洞淵洞淵生
龍龍爲玄蟲九首兩翼金額銅胷恍惚之中
變化神通主持氣毋宰育群容品物旣宣玄
道亦傳元始祖劫化生諸天玉光開景是植
玄根元氣爲祖惟道爲身大明結華華芒蔚
文五宮建立變化神靈是爲大梵天中之天
鬱察玄峯龜臺玉城上極元景泰洞髙清眇
眇曆紀劫刃飛精三華廣堂虚梵琳庭金闕
丹陽燿寳神池降注天液保度無衰玄明成
霐流空洞淵洞淵無極九壘剛源變化之妙
昇入九天周行正氣運轉天關中有玄明洞
淵之神中有南極長生大帝中有東極青華
帝君中有度世司馬大神中有好生韓君丈
人中有玄上司變司化持天保劫大洞尊神
廻骸起死無量度人今日校録諸天臨軒
東方無極飛天玄明洞淵神王長生大聖無
量度人
南方無極飛天玄明洞淵神王長生大聖無
量度人
西方無極飛天玄明洞淵神王長生大聖無
量度人
北方無極飛天玄明洞淵神王長生大聖無
量度人
東北無極飛天玄明洞淵神王長生大聖無
量度人
東南無極飛天玄明洞淵神王長生大聖無
量度人
西南無極飛天玄明洞淵神王長生大聖無
量度人
西北無極飛天玄明洞淵神王長生大聖無
量度人
上方無極飛天玄明洞洲神王長生大聖無
量度人
下方無極飛天玄明洞淵神王長生大聖無
量度人
十方至眞飛天神王長生度世無量大神並
乘明雲紫淵之輿青玄玉輦鳳蓋蜺輪驂駕
九鳳七色蒼龍建汗漫總靈之節十方洞淵
之旛前嘯衆眞齊唱後吹列羽同嗚獅子白
鶴嘯歌噰噰大帝啓途千宮翼轅億乘萬騎
浮空而來傾光回駕監眞度生太玄丞相暘
谷靈宫玄司主録下元水官執籙把籍齊到
帝前黙召玄明制地參天萬生被浹枯涸生
泉玄明眞水凝化億門髙嶽巨山寳闕珍林
皆資玄明結固變成九河水帝玄津大神上
循閬崑十二洞樓絳海黄池素波紫川骨鍊
金石面流渥丹長生隱遷司命帝闕隨所應
度嚴校諸天普告三界無極神郷泉關幽夜
北闕酆都四空大帥六洞靈魔寒夜暗域考
察玄司四瀆七澤十二谿眞上解祖考億劫
種親疾除罪簿落滅惡根不得拘留逼合鬼
群洞淵符命時刻昇遷九源玉池部衛形䰟
制魔保舉度品南宫死䰟受鍊遷變成人生
身受度劫劫長存隨劫輪轉與天齊年永度
三途五苦八難超凌三界逍遥上清上清之
天天帝厚冲無色之境梵行
　　　東方八天
　　龍明瑞玉天帝肅辭祕登
　　滋慶道兟天帝承翰鴻暉
　　玉眞辨玄天帝殿運晞逢
　　流華注靈天帝無惟育光
　　崇延竟祝天帝盟章奉髙
　　理懷變化夭帝玄玄鑒侯
　　雲府降澤天帝執珠登全
　　道英晶无天帝爽造延士
　　　南方八天
　　珪辰鎭陽天帝録莊修皇
　　赤射飛光天帝保氣曜備
　　洞溪迎龍天帝對榆倚玄
　　化國雲宫天帝尚丁惟寧
　　照玄生氣天帝著時量瓊
　　天英和液天帝生演輔童
　　龍肖溢眞天帝拂化慈元
　　聖正仙期天帝洞梁無瓊
　　　西方八天
　　毫靈伯江天帝足宗寧方
　　金根養无天帝道微斥廬
　　玄合流素天帝廣淡題徊
　　朝仙變瀆天帝優玄賜封
　　契眞恭淨天帝翻山白從
　　迂寂思冲天帝濮并屏閶
　　逐神化幾天帝妙洞止評
　　洋思定曆天帝籌突紀庸
　　　北方八天
　　寳笥扈書天帝拂億蠢兹
　　列源正一天帝命仙儀中
　　瑶光述液天帝逸常京
　　昌英正理和眞天帝隨洪次章
　　攝司㑹光天帝召神略玄
　　祈聖格淵天帝昌回敷紳
　　現龍降河天帝擇毗衍門
　　幾紀因盟天帝孚廷剛
三十二天三十二帝諸天隱諱諸天隱名天
中空洞自然靈章玄明隱韻洞淵之音玄明
之尊洞淵之神玄明眞魔洞淵之靈九品十
階變化上清洞淵之奥深不可詳龍以水神
風爲火靈水中出火龍火水精眞氣返履敷
落神眞火中出水心動精成天中之水子命
之神若有能之普度天人今日欣慶受度飲
咀玄明身入洞淵歷關諸天請滅隂惡斬絶
地根高超六氣神昇太玄眞王監舉無拘天
門東斗蒼精西斗素童北斗玄眞南斗丹風
中斗黄燿珠光化鎔如是神王居洞淵宮外
玄内明八海攸同一氣變形眞水潛通天地
合德萬物安豐生氣之海中有九龍太霄合
景上與天通身關大運六氣之眞飈歘乗邁
超遇九神青帝生䰟白帝育魄赤帝攝氣黑
帝滋血黄帝正極肇立眞宅青帝龍王安寳
飛華赤帝龍王元善鬱羅白帝龍王玄霄玉
霞黑帝龍王道桑顯和黄帝龍王甲建持波
五帝龍王玄明之靈生化洞淵飛行紫清總
領眞仙太上神兵麾幢鼓節遊觀杳冥自號
赫奕諸天應機上天度人泉臺散開神王受
命普度災危玄獸吐毒神龍八馳玉甲秉鉞
青童執旗擲火萬里流光四施敢有干試拒
遏上聖風刀奔突巨天橫飛流鈴交煥玄仙
振威千千截首萬萬滅形魔無干犯鬼無祅
精三官北酆明立嚴刑不得容隱金馬驛呈
普告無窮萬神咸聽三界五帝列奏太清
玄化九變洞極圓方生育神龍持運隂陽與
道同範體正純剛廣羅天闕妙立無形造化
之本雲雨所藏眞水九淵回度元綱渺渺曆
劫混沌之中上玄爲色下河爲淵風轉玉輪
威光戴天一身九首蟠遶群京蒼源瑶海龍
嶽飛城天上天下無幽無冥洋洋洞淵萬龍
斯官雲書玉字元始赤文保鎭下元護世長
存龍漢彌羅黄闕開張玄明流演九地九天
輪轉包羅旋遶十方履水結纒導化五常三
十九氣昇降玉源九宫列職合㑹玄玄玄居
太微龍帝飛眞泛景碧融執詠洞篇玉眞明
燿煇映玄明空華御正純金散烟紫霄鬱陵
輔衛髙仙千和萬合化生流精流精變液自
然威眞眞中有神長生大君東極青華丹明
紫靈無英混極白元保生太一校籍青童灌
津執符把籙保命生根上遊紫虛出入華房
八溟之内東井之中下鎭人身黄庭絳淵中
理五氣混合百神十轉廻靈萬品俱仙仙道
貴生無量度人上開八門飛天法輪罪福禁
戒宿命因縁普受玄澤結鍊生身身得受生
上聞諸天諸天之上各有生門中有空洞謡
歌之章眞王靈篇辭參髙眞
　　　第一玄明洞淵飛空之音
眞陽無形憑玄明生玄明眞露
氣嘘乃成太空無邊元氣騰烟
氤氲迅飛水降如泉浩浩其聲
洋洋積淵炎風入水自然蜿蜒
數經九曆鱗角乃全倏忽變化
入地通天口銜雲雨身如玉蚿
叱電吐霧雷火之仙經營萬物
開導生源玄明之功神龍爲先
洞淵溟海注納百川一水爲祖
中含五行人身法象神池淨霐
震氣爲龍遊泳三田飛伏以道
世壽億千無量度人吟此洞篇
　　　第二玄明洞淵眞王之章
玉京崑崙植空爲根下跨碧海
九億之元玄峯中峙日月交軒
燿晶雙景臨光七眞流泉上升
三十九門養鍊二象頼此玄明
下包黄闕統制靈官圓羅降氣
攝御元君一氣六纒三元化成
出入三華浩蕩風淵緑霞鬱壘
流鈴四奔生化之道肇立神靈
哺餌元和保天無傾世有能知
青簡書名我今爲此章度命以眞水
飛歩登神霄仙眞當敬禮
　　　第三玄明洞淵眞王歌曰
揚舲洞淵池青林振靈風天聲自成音
萬變復以同峩峩神霄闕執誥東華中
度人廻清流捨此百慮攻玄明散天露
物體能滋融鍊骨生玉華長生得無憂
如何背仙道濁穴隨尸蟲不悟大道元
安能免衰凶有山旋碧虛有水藏神龍
胡爲逐貪競沈穢老嬰童我位空洞王
法駕嚴鼓鐘憫世統大憲救物興教宗
執詠玉眞謡飛昇洞玄宫八難從此解
歡樂水無窮
此三界之上飛空之中眞王歌音音參洞章
誦之百遍名度南宫誦之千遍飛仙保迎萬
遍道備超昇太空過度三界位登眞公有聞
靈音魔王敬形勑制地祇侍衛送迎㧞出地
戸五苦八難七祖昇遷永離冥官䰟度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈眞王隱
祕之音妙寂無形眞水化成天地出生神龍
兆能體之神仙無終皆是大梵之言非世上
常辭言無韻麗曲無華宛故謂玄奥難可㝷
詳上天所寳祕於玄都神霄玉清王府東華
之室依科三萬七千年隨運下傳若有至人
齎金寳質心依舊格告盟十天然後而付焉
道言夫天地運度否終日月五星虧盈至聖
神人休否末學之夫疾傷凡有此災同氣皆
當齊心修齋六時行香十遍轉經福德立降
消諸不祥無量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法則玄明自生玄冥自還
腎中玉女手把陽關死戸閉塞三官舞輪返
命復形録名帝軒䰟神俓上南宮隨其學功
計日而得更生輪轉不惑便得神仙
道言夫天地運終星宿錯度日月失昏四時
失度隂陽不調國境不和人民災饉疫毒流
行兆庶死傷師友命過同志殞亡皆當修齋
行香誦經夫齋戒誦經功德甚重上消天災
保鎭帝王下禳毒害以度兆民生死受頼其
福難勝故曰無量普度天人
道言凡有是經能爲天地帝主兆民行是功
德有災之日發心修齋燒香誦經十過皆諸
天記名萬神侍衛右别至人剋得爲聖君金
闕之臣諸天記人功過毫分無失天中眞王
亦保舉爾身得道者乃當洞明至言也
諸天中大梵隱語無量音道君譔
元始玄明洞淵靈書紫篇
　　　東方八天
　　迮芹洒定　淵婁池溟　旣霸沔洟
　　留青濟眞　唐屏卞師　邀除止明
　　鬱落月肌　胡定杳征　命澤玄嶽
　　列淵自昇　雲荼帝㠗　利賔延承
　　洞假幽秋　越英仰靈　鑄晶漾口
　　道寂元經
　　　南方八天
　　猛洪滋盈　力羗華營　建浦時㑹
　　洙玄伺膺　緑養漸宛　被盧次丁
　　蕩蒙愈謹　玉毫途平　赤宫赫蘇
　　元首氣靈　告命酆臺　帝師虎臣
　　祕魔截龍　撲雷收星　研期胡由
　　並愆思稱
　　　　西方八天
　　眞庚六池　神虎四飛　栗洛衎覩
　　優正兵施　部亶吉會　耶帑露源
　　媾嫣和廬　七元九司　考謝已扁
　　傲琅表棐　主典罪䰟　幽扃圓登
　　頂角珍上　護眞載延　窈斷皇極
　　璽山封城
　　　北方八天
　　蓬内伐北　旗翟遄車　翠儀交蔚
　　九化方諸　英丹心漑　滂潢王羅
　　根納赤尾　火龍游波　勝室燿蕩
　　兵府紀銅　黑遼追寧　建餘百聰
　　后𤓁水洞　瀋桓箕臺　勑催聻尚
　　變仙神廻
道言此諸天中大梵隱語無量之音舊文刻
書玄明北山龍阿穴室之門爲萬物生根九
天靈章其道禁諱隱奥無聞字皆廣長一丈
天眞皇人昔書其文以爲正音有知其音能
齋而誦之者諸天皆遣飛天神王下觀其身
書其功勤上奏諸天萬神朝禮地祇侍門大
功眞王保舉上眞道備剋得遊行三界昇入
金門此音無所不辟無所不禳無所不度無
所不成天眞自然之音也故誦之致飛天下
觀上帝遥唱萬神朝禮三界侍軒群祅束首
鬼精自亡琳琅震響十方肅清河海靜黙山
嶽吞烟萬靈振伏招集群仙天無氛穢地無
祅塵冥慧洞清大量玄玄也
元始無量度人上品妙經卷之五十二



















靈寳无量度人上品妙經卷之五十三宙三
　　　斬滅五行邪怪品
道言昔於玉靈天中明景謡歌大威神土受
元始度人斬滅五行邪怪無量上品元始天
尊當說是經周廻十過以召十方始當詣座
天眞大神上聖髙尊妙行眞人五帝眞官明
威大將斬邪騎吏隂陽三五總統官曹紫微
神兵無鞅數衆乘空而來金暉映虚寳輿仙
飈華光羽蓋纒鬱晨霞萬景交朗煥燿八圓
七日七夜十方仙眞層樓寳闕洞化相通天
綱停佪星絡正度神風微扇妙靄凝香氣象
融和海嶽澄清一國地土山川林木緬平一
等無復髙下土皆作華玉瑩鮮五明之色衆
眞侍座元始天尊玄坐空浮景燿神龍御化
天元之座說經一遍諸天大聖同時稱善是
時一國男女斷滅五慾之情說經二遍五化
隆昌說經三遍五緯順𨇠說經四遍五氣常
平萬物咸亨說經五遍五常不擾道治日新
說經六逼五運推恊無有乖愆說經七遍五
文顯布玄教開明說經八遍五神守正威用
宣張眞氣充溢蠲蕩不祥說經九遍五精固
養保育靈光說經十遍五行之内邪怪俱亡
是時一國是男是女莫不傾心皆受護度咸
得長生
道言是時元始天尊說經一遍東方無極無
量品斬滅青精邪怪至眞大神無鞅之衆浮
空而至說經二遍南方無極無量品斬滅赤
精邪怪至眞大神無鞅之衆浮空而至說經
三遍西方無極無量品斬滅皓精邪怪至眞
大神無鞅之衆浮空而至說經四遍北方無
極無量品斬滅黑精邪怪至眞大神無鞅之
衆浮空而至說經五遍東北無極無量品斬
滅火行遊精邪怪至眞大神無鞅之衆浮空
而至說經六遍東南無極無量品斬滅金行
遊精邪怪至眞大神無鞅之衆浮空而至說
經七遍西南無極無量品斬滅水行遊精中
央黄精邪怪至眞大神無鞅之衆浮空而至
說經八遍西北無極無量品斬滅木行遊精
邪怪至眞大神無鞅之衆浮空而至說經九
遍上方無極無量品斬滅天元五行邪怪至
眞大神無鞅之衆浮空而至說經十遍下方
無極無量品斬滅地元五行邪怪至眞大神
無鞅之衆浮空而至十遍周竟十方無極斬
滅五行邪怪天眞大神一時同至一國男女
傾心歸仰來者有如密雲細霧無鞅之衆迮
國一半土皆傾䧟非可禁止於是元始化一
圓象大小無常煒燿五色在空玄之中去地
九丈元始登引天眞大神上聖髙尊妙行眞
人五帝眞官明威大將斬邪騎吏隂陽三五
總統官曹十方斬滅五行邪怪至眞神王紫
微神兵三天給事無鞅數衆倶入圎象之中
天人仰看惟見拂拂從圓象中入旣入圓象
不知所在國人廓散地還平正無復欹陷元
始即於圓象之内說經都竟衆眞監度以授
於我當此之時喜慶難言法事粗悉諸天復
位倏歘之間寂無遺響是時天人遇值經法
普得濟度全其本年無有中傷傾土歸仰咸
行正心不欹不䧟不誑不佞不狠不愎不戾
不乖不嫉不惡言行平直智識剛明齊同慧
悟異骨和同國安民康欣樂冲融經始出教
一國以道預有至心宗奉禮敬皆得度世
道言元始天尊說經中所言並是諸天上帝
内名隱韻之音亦是眞魔内諱斬滅五行邪
怪百靈之隱名也非世上之常辭上聖已成
眞人通玄究微能悉其章誦之十過諸天讃
詠五靈敬侍金木水火元土合并神粹凝和
毒害不生混養内化洞冥至眞邪怪鬼祅無
縁而興至學之士誦之十過則五帝鑑觀九
眞舉仙邪試滅迹怪禍永蠲道業保固善行
克全所以爾者通感五行之神蕩伏邪怪召
制威靈克成至道和合眞氣保育人命得躋
玄境降㑹髙眞不死而已豈復更生輕誦此
章身則被殃供養尊禮門戸興隆世世昌熾
與善因縁萬災不干神明護門斯經尊妙獨
歩玉京度人無量爲萬道之宗巍巍大範德
難可勝
道言凡誦是經十過諸天齊到十方斬滅五
行邪怪之神勦絶魔精五行之内不爲殃禍
災咎永消用保福祥而運化常寧安鎭率土
普承玄恩仁夀冨樂清靜自然也上學之士
修誦是經消滌邪害道氣清眞世人受誦則
元眞受妙惑念永忘全其壽年後皆得受鍊
度之道䰟神暫滅不經地獄即得返形遊行
太空此經微妙普度無窮一切天人莫不受
慶無量之福生死䝉恵上天所寳不傳下世
至士齎金寳效心盟天而傳輕泄漏慢殃及
九祖長役考官侍經五帝玉童玉女各三十
六人營衛神文保護受經者身
道言正月長齋誦詠是經召上元將軍斬滅
五行邪怪不正之祅即使天界澄廓七燿常
明七月長齋誦詠是經召中元官將斬滅五
行邪怪不正之精保衛兆民使安其生十月
長齋誦詠是經召下元官君將吏五嶽兵馬
斬滅五行邪怪不正之靈安鎭天下慶祐君
親歷世綿長後天而存八節之日誦詠是經
召天地四方八極兵馬却絶魔靈順布五氣
長養生成本命之日誦詠是經召天元九宫
星宿眞官威殺之神檢校命籙五行邪怪祛
斬滅蹤五神守正萬氣資形生道靈堅超遷
上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目静思身坐青黃赤三色雲
　氣之中内外蓊冥有青龍白虎朱雀玄武
　師子白鶴羅列左右日月照明洞煥室内
　項生圎象光映十方如此分明宻呪曰
无上玄元太上道君召岀臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經無量度人願所啓上徹
徑御
无上三十二天元始上帝至尊几前畢
　引炁三十二過東向誦經


元始无量度人上品妙經
元始洞玄靈寳本章上品妙首斬邪滅怪十
廻度人百魔隱韻離合自然五氣眞文玄虚
上神大混靈源天地幽根統運五氣五行之
元大化總御歷劫綿綿五行布育相保生成
非道不顯非道不明非道不立非道不眞錯
沴結靄邪怪流形自然神德祛伐無停是爲
妙範玄上之宗太極玉關金闕靈都隂陽元
㑹三氣之樞浩浩元氣乍合乍殊青琳玉宫
始暉妙庭墉臺積霄交和燿晶大周十境羅
絡彌綸中有調運五行順化之神中有宰御
玄極生育之君中有馘祅破害大神中有仙
靈寳籙官君丈人中有隂陽三五七九明威
正一定命尊神斷滅邪怪無量度人今日校
録諸天臨軒
東方無極飛天斬邪滅怪神王長生大聖無
量度人
南方無極飛天斬邪滅怪神王長生大聖無
量度人
西方無極飛天斬邪滅怪神王長生大聖無
量度八
北方無極飛天斬邪滅怪神王長生大聖無
量度人
東北無極飛天斬邪滅怪神王長生大聖無
量度人
東南無極飛天斬邪滅怪神王長生大聖無
量度人
西南無極飛天斬邪滅怪神王長生大聖無
量度人
西北無極飛天斬邪滅怪神王長生大聖無
量度人
上方無極飛天斬邪滅怪神王長生大聖無
量度人
下方無極飛天斬邪滅怪神王長生大聖無
量度人
十方至眞飛天斬邪滅怪神王長生度世無
量大神並乘晨霞寳輿仙飈華光羽蓋驂衛
三元官將十極仙靈建斬邪之節滅怪神旙
前嘯洞眞之曲後詠靈虛妙歌紫鸞玄鵠吟
嘯相和天蓬啓途龍虎翼轅億乘萬騎浮空
而來傾光廻駕監眞度生天關内宰火鈴上
曹監察大魔威禁玄靈紫清主録監度大神
執麾仗鉞大布威靈齊奉帝符檢録五行察
制萬類造化靈司山河海嶽經緯星躔八溟
九壘十二宮辰祛蕩祅忒乖沴之愆束縳惡
精邪怪之形不得怠縱逸肆魔群元始告命
勑使神兵斬邪無蠲開化生津保安正道廻
度劫輪眞機變鍊妙氣敷榮人無疾横神德
合明永度世厄與天齊齡超出三塗絶離苦
難越昇魔界遨遊上玄上玄之天天帝鬱延
無色之境梵行
　　　東方八方
　　玉儀明度天帝忽冋題蘇
　　寂玄通正天帝寥遙初
　　輔覺鎭陽天帝秀丹琡觀
　　始明運修天帝辯盈子通
　　靈澤隨化天帝海光洞珠
　　方洞曆皇天帝去害無盡
　　京基耀光天帝波斯普臺
　　紫麟召仙天帝福長生
　　　南方八天
　　太妙鬱晨天帝寳䇿紫微
　　頂光履眞天帝道極祕呈
　　存玄慶智天帝頓希谷仁
　　傳靈滅魔天帝駢邾蕩魔
　　顯生變身天帝隂穴露堪
　　赤寳垂安天帝益鹿杳機
　　錫禧祐明天帝冤婁莎庸
　　洞光敬玄天帝何童歷聰
　　　西方八天
　　神文示宗天帝玉棊上元
　　虎裳世標天帝梵無延康
　　遊眞虚用天帝謁昌華龍
　　正氣符剛天帝邈育䂓
　　測神問封天帝宣幽述眞
　　奏功證道天帝運常明
　　烈地薈冥天帝號希淵途
　　誅怪通政天帝處彦那靈
　　　北方八天
　　禁鎭百无利元天帝瓊敷仙
　　髙宸泰微抃宗天帝鳳華飛綱
　　洞志幽虚禮剛天帝文何德揚
　　九廻轉德思本天帝陁邈清
　　晦俱息康存一天帝陽文子持
　　北清緫司天帝判皇極峒
　　玄微察命天帝壽䝉資成
　　鍳神按獄訊靈天帝望頥夷卿
三十二天三十二帝諸天隱諱諸天隱名天
中空洞自然靈章諸天隱韻五行之音五行
之尊五行之神五行大魔五行之靈九和十
合變化上清無量玄奥深不可詳敷落神眞
普度天人今日欣慶受度歷關諸天請滅怪
惡斬絶邪源調運五行功參大元眞王鎭御
道氣開宣東極化木西極生金北極凝液南
極激炎中極上宫合㑹四玄青帝衛生白帝
歛德赤帝蕩祅黑帝收毒黄帝中王萬禍俱
息木行大魔飛光寳龍火行大魔燿天紫童
金行大魔返神㑹容水行大魔駕氣乗風土
行大魔劫霞洞穹五行大魔萬神之宗部率
神官出入幽冥橫戈擁甲萬騎雲奔統攝成
伐與道同倫玉天開化察録神姧靈明通泰
蠲却無前玉樞流擲烈銳八延三將馳驅四
帥揚旛攫天觸爓擊雷散烟敢有干試拒遏
上眞金鉞前戮巨天後刑掃除邪怪風火無
停千千截首萬萬剪形魔無干犯鬼無祅精
三官北酆明檢鬼營不得容隱金馬驛呈普
告無窮萬神咸聽三界五帝列言上清
玄元妙紀五氣開皇眇眇大混混化微茫上
施神華下布靈光纒綿元梵羅絡乾坤剛柔
相感序列五行五行相運造育生成推蕩無
滯和合歸眞妙道彌綸運度自然五眞流演
升降回旋施養生化媾氣如泉五用順常萬
類滋繁勝氣傍凌兼位而遷淫則爲癘邪怪
起源出爲祟祅民物銜冤上帝勑斬敷落五
篇赤書玉字八威龍文保制劫運使天長存
梵氣彌羅萬範開張元綱流演三十二天輪
轉無色周廻十方旋斗歷箕回度五行三十
五分總氣上元八景冥合氣入玄玄玄中太
皇上帝高眞泛景太霞嘯詠洞章金眞朗郁
流響雲營玉音攝氣靈風聚烟紫虚鬱秀輔
翼萬仙五氣混合自然成眞眞中有神太極
元君三天眞老大混尊神太一司化三五神
官執符把籙保度靈眞上遊上清出入華房
八冥之内細微之中下鎭五嶽上安九天中
理五氣混合百神十轉廻靈萬氣齊仙五行
邪怪斬滅無干髙明紫微流轉諸天掌世罪
福與道同玄仙道貴生無量度人炎炎五星
飛天如輪下維九宫上開八門罪福禁戒宿
命因縁普受開度五行生身身得受生上聞
諸天諸天之上各有生門中有五行空洞之
章眞王靈篇辭參髙眞
　　　第一化生五行飛空之音
大梵未開無形無名二儀分兮
位列五行東青西素南丹北玄
元一中黄五氣相循各有主性
與道變遷此爲道根色質相連
寳臺玉宮碧山金門上眞仙聖
無量帝君冥冥之中運合眞神
錦旛黃綬紫蓋朱輪皆眞五色
隨化成形息意冥一分化億千
超度三界飛空結仙此道世莫知
眞王當普宣神霄數萬里金闕相輝鮮
飛神恍惚間萬聖馳雲軿世途念流轉
使我常哀憐何如向玄道妙本晤所歸
邪怪盡淪息長居玉帝前
　　　第二斬滅五行邪怪之章
天元太乙帝司主兵䕶衞世上
保合生精華衣繡裙玉冠青巾
青龍左列白虎右賔佩服龍劔
五福之章統部神官三五將軍
檢校隂湯運合元機五行邪怪
莫不傾摧有邪必斬有怪必摧
敷祐福祥啓悟希夷邪怪已消滅
五帝降靈威護世過萬年帝德日熈熈
黄龍下中天帝壽天所期神霄空洞章
奏香緑姻飛
　　　第三和合五行歸身契道歌曰
太虚玄妙神空洞幽无君生於渺漭中
造化標元根淡漠居正性返照滅邪氛
消魔怪害除冲融和至眞昭昭智慧鋒
威伐叱祅群五濁安能擾明煇華景形
佩服靈寳章雲光煥爾身玉符鎭內景
龍虎纏胎嬰水火金木交混一宗皇靈
巍巍御絳闕冥冥理百精誰知年劫運
長保無窮齡舞輪三界外翶翔登九清
此三界之上飛空之中眞王歌音音參洞章
誦之百遍名度南宫誦之千遍魔王保迎萬
遍道備飛昇太空過度三界位登仙公有聞
靈音邪怪滅形勑制地祇護度生民消拔禍
難超越惡津七祖昇遷永離鬼群䰟度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈眞王隱
祕之音皆是大梵之言非世上常辭言無韻
麗曲無華宛故謂玄奥難可㝷詳上天所寳
祕於玄都髙上神霄玉清王府東館藏室依
玄科三萬七千年應運下傳若有至人齎金
寳質心依舊格告盟玉清然後而付焉
道言夫五行氣逆則淫僣自生隂陽勃亂則
邪怪乃作乗節隨氣刑害乃興凡有此災至
士皆當齊心修齋六時行香十遍轉經福德
立降消諸不祥無量之文普度無窮
道言夫五行衰絶則命數終盡三元愆否則
元氣凋微末學道淺仙品未充運應滅度身
經太隂臨過之時同學至人爲其行香誦經
十過以度屍形如法䰟神俓上南宫隨其學
功計日而得更生轉輪不惑便得神仙
道言五行之氣出爲邪怪則致天地運終星
宿錯度日月失明四時失度隂陽不調國界
不寧兵火時起疫毒流行兆民死傷師友命
過皆當修齋行香誦經則五行邪怪之鬼聞
經鎭制呼其姓名稱說根本因縁之狀叩首
請命永不敢干經隱妙道及以眞符無不禳
却也夫齋戒誦經功德甚重上消天災斬滅
邪怪保鎭帝王下禳毒害以度兆民生死受
頼其福難勝故曰無量普度天人
道言凡有是經能爲天地帝主兆民行是功
德有災之日發心修齋燒香誦經十過皆諸
天記名萬神侍衛右別至人剋得爲聖君金
闕之臣諸天記人功過毫分無失天中眞王
亦保舉爾身得道者乃當洞明至言也
諸天中大梵隱語無量音道君撰
元始靈書中篇
　　　東方八天
　　橙俞离瓊律角冥外祺羅屈丹
　　妙頴楚僅　雲霏瑶閎　利逸謹慧
　　參鐸鶉房　偃營生記　珠煥陽甫
　　符梁照昧　巒格燕盡　冒德施隨
　　青鄙洛汶　華光擇匱　嬰環何容
　　枳墩陸㑹
　　　南方八天
　　曖曨奎常　九暄柏枚　漾朗冀泮
　　𤥨英明住　卜慮罄曜　丘抨驛催
　　救溢秉琅　圖倨金夷　渺歷定籌
　　𢘆佑慈理　㳙浦牛童　加那彦東
　　梵珞祕思　以龍伾轅　覿綿炳懟
　　金庭蕭仙
　　　西方八天
　　鈕陶紀延　洞留啓宣　角𨇠東虚
　　疾通敬湍　招定純微　益素廬全
　　騰秉紹宣　竺路亨慜　濟幽忻淵
　　文邦師瀆　寥幾秦元　布庸疑拳
　　直野魔池　振篇琅祈　昆漠未腆
　　靈恍完怖
　　　北方八天
　　列晤亶定耿澄微萊鑑萌資條
　　陽璉印部膽但瓊拂拯紀盈剔
　　撰慈窺冥番波氐石仙潭碧洙
　　友句肆亭聿琳序演粲調持屏
　　閟㕓靚沐洋略扁飛雷族咸厓
　　蹟眞皇微
道言此諸天中大梵隱語無量之音舊文字
刻書太極東臺喬城之上喬城爲五行出入
之墟以正分度經變造化順隆時符字皆廣
長一丈天眞皇人昔書其文以為正音有知
其音能齋而誦之者諸天皆遣日直仙吏飛
玄大神下觀其身書其功勤上奏諸天萬神
朝禮地祇侍鬥大㓛眞王保舉五辰道備剋
得遊行三界昇入金門此音無所不辟無所
不禳無所不度無所不成天眞自然之音也
故誦之致仙吏下觀上帝遥唱萬神朝禮三
界侍軒群祅束首鬼精自亡琳琅振響十方
肅清河海靜默山嶽吞烟萬靈振伏招集群
仙天無氛穢地無祅塵冥慧洞清大量玄玄
也


元始无量度人上品妙經卷之五十三


　　斬滅木宫邪怪靈符



　　斬滅火宫邪怪靈符


　　斬滅土宮邪怪靈符





　　斬滅金宫邪怪靈符




　　斬滅水宮邪怪靈符













靈寳無量度人上品妙經卷之五十四宙四
　　　斬馘不祥品
道言昔於始青天中紫陽泛歌大福樂土受
元始度人斬馘不祥妙品元始天尊當說是
經周廻十過以召十方始當詣座天眞大神
上聖髙尊妙行眞人靈威神王黑天玉京大
將斬邪馘毒威兵巨魁伏魔誅䰟都吏無鞅
散衆乗空而來寳雲接天明霞履海瑶車玉
輪珠景垂䕃飛華妙光疊彩葱薈森映碧空
三日三夜諸天宫殿山川谿谷混交九色三
辰定照五斗停機四極運明神烟澄霽一國
地土都鄙人物遞相鑒燭萬身入於一身一
影普涵萬影色空同顯神氣合冥遐邇若等
無復髙下土變柔碧洞徹九虚衆眞侍座
元始天尊玄坐雙景廻旋神龍天寳之座說
經一遍諸天大聖同時稱善是時一國男女
天身淨睦妙香飄馥說經二遍天境髙嚴九
霄散縟說經三遍沆露凝珠寳林綴網說經
四遍天籟成音瓊金流響自然法唱讃詠冲
玄說經五遍水光湛瑩海嶽呈祥說經六遍
飛仙揚花彌空錦色說經七遍靈威降世掃
滅祅氛說經八遍三界䝉福人道安寧說經
九遍六氣順常三災消殄說經十遍天眞下
濟說法度人是時一國是男是女莫不傾心
皆受護度咸得長生
道言是時元始天尊說經一遍東方無極無
量品靈威勑法大神無鞅之衆浮空而至說
經二遍南方無極無量品靈威斬祅大神無
鞅之衆浮空而至說經三遍西方無極無量
品靈威斬鬼大神無鞅之衆浮空而至說經
四遍北方無極無量品靈威斬精大神無鞅
之衆浮空而至說經五遍東北無極無量品
靈威典獄大神無鞅之衆浮空而至說經六
遍東南無極無量品靈威斯邪大神無鞅之
衆淨空而至說經七遍西南無極無量品靈
威飛符大神無鞅之衆浮空而至說經八遍
西北無極無量品靈威吐毒大神無鞅之衆
浮空而至說經九遍上方無極無量品靈威
九首大神無鞅之衆浮空而至說經十遍下
方無極無量品靈威殺伐大神無鞅之衆浮
空而至十遍周竟十方無極靈威大神一時
同至一國男女傾心歸仰來者有如歸雲歛
霧無鞅之衆遍滿一國咸覬和寧斬馘群醜
不祥捐蕩境字鎭清駢呇凝瞻非可禁止於
是元始天尊於眉間示現金色光明色光宛
轉於其光中化岀十方宫殿戸牖敞對重堂
巍閣光氣同流冉冉浮空去地五丈也元始
登引天眞大神上聖髙尊妙行眞人十方無
極靈威大神無鞅數衆倶入化宫之中天人
仰看惟見勃勃從化宫金光中入旣入光中
不知所在國人廓散神宮流轉勢如旋虹元
始即於其内說經都竟衆眞監度以授於我
當此之時喜慶難言法事粗悉諸天復位倏
歘之間寂無遺響是時天人遇值經法普得
濟度邪正道分斬魔馘祅蕩滅不祥傾土歸
仰咸行善心正智正道正神正念正思正意
正力正威正行正儀言詞朗直口慧和聲齊
同慈愛異骨成親國安民豐欣樂太平正教
開廓魑魅馘平道妙至眞悉廣明心寳奉宗
禮皆得度世
道言元始天尊說經中所言並是諸天上帝
正眞内名隱韻之音亦是十方靈威神王内
諱斬馘不祥之隱名也非世之常辭上聖已
成眞人探妙極微能悉其章誦之十過諸天
命靈八威鼓氣神官執剌魔帥禀章綱緯合
軌元魁吐暉邪精滅迹鬼徒䘮形正道通心
眞光衛䰟陽施至德死而更生至學之士誦
之十過則九天䇿名五帝給乗三元備兵惡
注逃殞生功充盈邪關杜塞赤書降庭福源
自布災殃不經所以爾者學士感徹玉清高
上遐鑒羽葆列營召制十方威被六天道爲
太極所仰萬靈咸尊已試無難固守黄寧地
祇敬伏攝御魔靈辟除災病永與生存輕誦
此章削落胎元神盧圯摧七魄蹈揚供養尊
禮門戸興隆霄京降契福䘵共滂大帥秉鉞
斬馘不祥世授道德孫葉茂昌慶善相因萬
災伏藏斯經尊妙獨歩玉京度人無量爲大
法之宗巍巍正氣天德自勝
道言凡誦是經十過諸天齊到神綱五斗巨
天斬馘天騶甲士威南巨兵五天大帥部率
十方靈威河魁大神銜符操鉞即至其所摉
捕九醜暗澤幽川古空巫祠一切祅魅及以
䰟爽依附木石潜遘生人誣訟三官覬伺禱
祭四目大呼神虎奮翅毒獸舉牙擲火激電
斬首馘耳世之不祥應皆蠲蕩也上學之士
修誦是經青房大神鳴鈴以却穢紫戸將軍
引劔以辟魔玉女叩瓊於九室黄老振音於
三素也世人受誦則延壽長年黄庭之下戸
白雲之窮閭泉曲寒池萬鬼弭蟄腎海不波
水怪竄迹上宫唱善三府樂玄後皆得作尸
解之道魔鬼不得而徴呼地司不得而攝録
神氣藴形自成法體魔精受鍊飛行太空此
經微妙普度無窮一切天人莫不受慶天界
五魔中元五尸地司五考永斷不祥長保元
吉無量之福生死䝉惠上天所寳不傳下世
至士齎金寳效心盟天而傳輕泄漏慢殃及
九祖長役鬼官侍經五帝玉童玉女各二十
四人營衛神文保衛受經者身
道言正月長齋誦詠是經召攝北清洞隂尊
神部督神兵奏詣上宫七月長齋誦詠是經
召攝中天五帥三界大魔紫微帝君統按百
神滌蕩邪源掃滅祅氛十月長齋誦詠是經
召攝六天洞臺之靈三官曹局考䰟大神執
御八山勾鎻勑殺大神九首龍君斬馘故氣
不祥窮䰟五殟疫毒土木百精害於生類羗
夷鬼神使國界安寧人民遂成國王帝主君
臣父子安鎭國祚保天長存世世不絶常爲
人君安鎭其方民稱太平八節之日誦詠是
經召攝八天大威烟火洞熏太一八神八殺
靈君領駕風雲遊盻九宮孤虚竒門斬馘不
祥無使亂程本命之日誦詠是經召攝三眞
升入泥丸斗極紫烟中黄上眞口吐青華鎭
兆等身三尸消落殃疰枯焚黑結白姧斬伐
無停三帝紀功七眞運靈神童導前身有光
明三界侍衛五帝司迎萬神朝禮名書上夭
功滿德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊冥有青龍白虎朱雀玄武
　獅子白鶴羅列左右三天直事左右兵吏
　殺鬼使者斬馘天騶森然備衛日月照明
　洞煥室内項生圓象光映十方如此分明
　宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前(畢)
　(引炁三十二過東向誦經)




元始無量度人上品妙經
元始洞玄靈寳本章斬馘不祥十廻度人破
邪隱韻離合自然太无无名混洞北清太一
正眞化爲老人紫羽錦䙱腰帶流鈴首建天
英執御洞經口吐靈和斬馘百精天和至眞
眞氣煥明五色玄黄八角成文龍章虎書符
圖啓靈化生六甲役使六丁三元定録五帝
變形開廓隂穢正道聿興無文不光無文不
明無文不立無文不成無文不度無文不生
是謂大梵天中之夭玉符妙重諸天所尊變
化金闕上清之神太霄九華梵氣洞冥圎羅
紫極七九合玄玄臺玉京中有上皇斬邪討
姧惡源消斷眞道自然自然靈威火山炎池
冶鍊至神龍巾鳳衣主攝不祥聖頥通開萬
二千神符圖火兵俠衛上皇都校三元眇眇
玄道若亡若存雙景内朝隂陽循環紫景白
霏嚴駕不停大行梵氣周廻十方中有三天
正法之神中有北玄斬邪之君中有司禁勑
法之神中有神符保命之君中有六天普護
丈人中有九天司命採察之君廵遊五嶽丈
人都禁眞官身化水火立生風雲神公萬億
虎賁兆民斬馘不祥無量度人今日校緑諸
天臨軒
東方無極靈威神王長生大聖無量度人
南方無極靈威神王長生大聖無量度人
西方無極靈威神王長生大聖無量度人
北方無極靈威神王長生大聖無量度人
東北無極靈威神王長生大聖無量度人
東南無極靈威神王長生大聖無量度人
西南無極靈威神王長生大聖無量度人
西北無極靈威神王長生大聖無量度人
上方無極靈威神王長生大聖無量度人
下方無極靈威神王長生大聖無量度人
十方至眞靈威神王長生度世無量大神並
乗紫氣丹霞佪光赫衝翠旌錦節素蓋瓊輿
驂御龍虎導從仙眞建五神流煇之幢三素
翔鸞之绂前嘯玉籟齊唱後吹碧籥同鳴絳
鵲青禽嘯歌噰噰四明治道五仙陪車億乘
萬騎浮空而來傾光廻駕檢録不祥諸天上
公北鄷眞宰九天都司七政八靈騁霧凌風
奔馳炎獸擲旗鼓革號呼獵響執案考籍齊
到帝前隨所應度嚴校諸夭下及人都幽關
冥界無極神郷泉曲之府北都羅鄷三官九
府十二河源爍羅鬼國二十四境幽獄罪徒
生䰟死魄停繫嶽瀆注害世間喜爲不祥促
人壽命發災興毒成厄誣冤放施毒邪臨民
命禄使福德不備智暗偏禀剋夭族屬隂曹
肆便宄惑綿邈嚴奉赤文祇行符命神刀斬
戮萬鬼縻睛解釋祖考億劫種親及大魔䰟
攻蝕攝考肆虐生民不得拘留逼合鬼群元
始符命時刻昇遷赦過伐罪一一記名北都
寒池部衛形䰟制魔保舉度品南宫世無災
殃福慶自生不斬馘者鬼録課盟死䰟受鍊
仙化成人生身受度億劫無傾隂陽九六常
與善循隨劫輪轉與天齊年永度三途五苦
八難超凌三界逍遙上清上清之天天帝玉
眞無色之境梵行
　　　東方八天
　　紫景玉華天帝肇符喜生
　　都極重明天帝鬱黎兼登
　　宣眞都正天帝覺霞定符
　　穹燿思微天帝正辨九區
　　蒼微露帝天帝敦和學謀
　　至正常無天帝孔彰儀能
　　靈姬肇符天帝元昌崇
　　燿樞觀化天帝龍扶越聰
　　　南方八天
　　赤明燿明天帝賈須騫蒲
　　阮諸綿丙天帝珠鋹祕圖
　　太眞素霞天帝鳳趺玉孤
　　道山空際天帝九星演湖
　　洞浮紫華天帝光平敷
　　元理妙機天帝奥庭竟星
　　嶠嶼洞洪天帝别南彦冥
　　烈歘髙晨天帝黨輔元需
　　　西方八天
　　廖霞雲素天帝偃庭干鉏
　　化宛丘緒天帝援揚斗然
　　九道化陽天帝勃羅㑹明
　　八地素曆天帝願慈眞逾
　　太微妙觀天帝孽嶺昭淵
　　飛華浩圓天帝翥祺夷妃
　　金映灝都天帝那離權機
　　玉鍊道成天帝虞亭玞
　　　北方八天
　　冥洞斗魁天帝術遐卷承
　　雉室羅宏天帝雲笏潜虛
　　玄靈修化天帝尚賢玉明
　　除眞穹臺天帝羅都元虚
　　太霞玄眞天帝暮縁景昌
　　混明燿景天帝眞期陽
　　靜順慶宗天帝部靜祉詹
　　玄精秀光天帝卞丁千期
三十二天三十二帝諸天隱諱諸天隱名天
中空洞自然靈章諸天隱韻天正之音天正
之尊天正之神天正大魔天正之靈氣和道
合變化此清出教布正萬邪莫干劔芒斬梟
鬼井逃奔玄文紫書雲篇洞章敷落神眞普
度天人生兆正氣奕奕法輪長矛巨矢瀝血
喪睛今日急速關察火令橫摧斬馘刳滅五
帝列儀炎烟萬丈雷電交馳車破鬼營兵散
積屍冥官送檄九道併追飛行五門順逐三
竒神王稽顙六天迎魔東斗降氣西斗垂綱
北斗勑法南斗火然中斗紫宸役御九天青
帝變文白帝斬形赤帝傳符黑帝運神黄帝
出令萬靈咸聽青天神王瞿羅彭興赤天神
王鼓畢冲明白天神王虎目昌英黑天神王
礔石漂凌黃天神王皛都罙凝五天神王萬
神之宗斬鬼億千馘殄不祥總領鬼兵泛泳
大荒麾幢鼓節遊盻翶翔霞結成書龍舉爲
章火風赫炎諸天齊功上天斬邪嚴攝北酆
神公受命普掃不祥丹靈敷熾黄越誅殃六
手操兵鐵額擲烟食邪之獸啖鬼之王霜甲
秋陣殺氣夜河元帥統軍大帝命魔玄老前
戮龍將殿圍擁騎雲崿玉鉞迎阿玄獸吞鎗
青斗列言速登我前敢有干試拒遏上眞羽
葆轉碧鸞惟翊軒萬旅震途群眞回軿屠割
摧裂毒求激淵邪道靜黙有誅無捐萬萬截
首千千劓勍魔無干犯鬼無祅精三官北酆
明檢鬼營不得容隠金馬驛呈普告無窮靈
威俯聽地司五皇列言上清
寥無恢運幽虚含精龍漠延康浩浩赤明劫
成界開隂陽體名倏忽變化三景玉清上通
無玄下際無淵風爲隂火水爲陽津風秀成
爓水凝爲石洞虚穹貫三十二天中有正氣
爲道髙眞辟除萬邪㑹歸正明至化通玄鬼
試莫干道爲天父神爲氣根金剛乗天天無
幽冥天無形影天無極窮溟涬大梵爲道之
宗遼廓天光萬象畢容爰有九都爲鬼之皇
與帝同生龍穴徬徨擅治六天害正無光元
始開圓赤明洞張三界化現千神佩璫玉文
誅斬馘滅不祥麟迹虎符飛雲併臧元氣成
符精𩲲滅亡帝一捧日玉女侍傍梵氣流行
仙聖穰穰正意梵魔萬法克揚絡雲架霞綴
珠垂芒丹繩絳縷屈曲低昻上布玉清三十
二天輪轉無色周廻十方玉宇分譯大極洞
房長樓寳山妙臺玉堂正天運度消滅不祥
氣運五色玉虹奠方旋角歷氐遶心蒂奎牛
女入斗冥祅四飛横度中樞廻行五緯二十
八舍緫氣眞元八威合氣氣入太元玄中帝
皇洞隂北眞身帶瓊璽頭建神光泛景紫霞
嘯詠洞章流鈴電火響震鬼營玉眞吐氣靈
官騎星風火敕命金石生烟地囊泮潰屍魅
昇仙千化萬移自然知眞知眞得道道性通
神中有至眞長生大君九氣丈人八極尊神
五天元宰總正神靈太一轉式司命揀卿齊
到下方斬伐祅倫符籙前驅兵馬糾紛青髻
蝕暈赤靈考䰟校約宿命俱奏崑崙上遊上
清岀入黄房八冥之内鬼道不祥束送帝君
及於世間生化所因不得隠避枉禍善人細
微之中下鎭人身泥丸絳宮黃池紫海十二
之泉寒夜幽路百鬼之群佩服者書八㑹神
文氣血流轉斬馘邪神鬼祖畢陽聽命喪精
寳符降告變骨成眞中理五氣混合百神十
轉回靈萬氣齊仙仙道自生無量度人神入
天門心自通眞神珠運行如大法輪精守禁
戒信悟因縁心目爲開見道眞形普受開度
死䰟生身身得受生上聞諸天諸天之上各
有生門變極不窮自然常存存者無形空洞
合明謡歌之章神王靈篇辭參高眞
　　　第一天界靈威正道神王飛空之音
玉巔碧嵯　　鳳軒八敞　　雲螭在樓
飛仙俯仰　　金馬奔衝　　星階重重
太極化生　　眞人遊龍　　正氣盤蔚回
車梁光無窮　赤書布金斗　立召四目翁
爲誅萬道魔　千邪不爲凶　三明烱無昏
夀以浩劫終　天老發紺城　長劒磨太嵩
精祟滅形影　哀哀畏刀風　我降九霄氣
嚥之洞樓中　施以救世悲　成此脫度功
　　　第二人界靈威破邪神王之章
絳章虎裳　　泛華十天　　龍刀斬邪
六道侍軒　　印光凝海　　劒氣飛雷
戮滅不祥　　正道所歸　　小醜其何
禍試之媒　　我有洞章　　姧害元施
大君惠生　　慶錫難老　　金華九色
與天相保　　靜智合神　　玄元體妙
蠢兹繁生　　䝉蔽眞道　　廣度天人
萬善同因　　劫界共長　　上帝宏恩
制魔成眞　　天籙紀名　　邪無干犯
仙聖受盟　　元始洞空　　悟者幾人
能悟自然　　泠泠玉音
　　　第三地界靈威斬鬼神王歌曰
茫茫塊壘　　下有重山　　蒼崔白雲
徃者不還　　太上哀之　　請度無間
神風飄霞　　碧玉彎環　　出書九幽
赤文乃宣　　制魄拘䰟　　斷此幽關
生類何辜　　刑禍孱顔　　明明太帝
正氣自然　　眞道正明　　子得昇遷
捨此麈埃途　庶免隂邪源　我有元始章
誦詠萬祖遷　結滯超然散　黙契歸無言
度人豈終窮　勤此眞王篇
此三界之上飛空之中眞王歌音音參洞章
誦之百遍名度南宫誦之千遍眞王保迎萬
遍道備飛昇太空過度三界位登仙公有聞
靈音神王敬形勑制地祇侍衛送迎㧞出地
戸五苦八難七祖昇遷永離鬼官䰟度朱陵
受鍊更生斬馘世不祥福慶隨日増是謂無
量普度無窮有祕上天文諸天共所崇泄慢
墮地獄禍及七祖翁
道言此二章並是諸天上帝及靈威神王隱
祕之音皆是大梵之言非世上常辭皆斬馘
不祥之要㫖六天殺鬼之司名隂類沮喪邪
精消却身得長生位登仙眞故謂玄奧難可
尋詳上天所寳祕於玄都紫微上宫依玄科
四萬劫一傳若有至人齎金寳質心依舊格
告盟十天然後而付焉
道言夫斬馘不祥之道實繋大法有四謂九
六運終三景虧盈聖神休否末學疾傷凡有
此災不祥之重同氣皆當齊心修齋六時行
香十遍轉經北極中玄天帝君洞隂天尊當
勑飛雷電騎五方殺伐大神威劔神王符圖
火兵素梟嚇天元帥下降斬馘災咎福德立
降消諸不祥無量之文普度無窮
道言末學道淺眞業未成有冥泉之鬼六天
之神妄作災凶遘諸厄難身年注害福祿減
削門戸不寧家庭祟害同學至人爲其行香
誦經十過以解禳刑禍祓除苴穢如法中天
大神七元眞氣下入身中吉祥自生永保利
貞長存不滅便得神仙
道言夫欲諸天降庭神兵衛身斬馘不祥者
齋戒誦經可以致仙眞除咎癘也天地運終
星宿錯度日月失昏四時失度隂陽不調兵
革時動疫毒流行兆民夭傷師友命過皆當
修齋行香誦經夫齋戒誦經功德甚重上消
天災保鎭帝王下禳毒害以度兆民生死受
頼其福難勝故曰無量普度天人
道言凡有是經能爲天地帝主兆民行是功
德有災之日發心修齋燒香誦經十過皆諸
天記名萬神侍衛右别至人剋得爲聖君金
闕之臣諸天記人功過毫分無失天中神王
亦保舉爾身得道者乃當洞明至言也
諸天中大梵隠語無量音道君撰
元始靈書斬馘不祥玉篇
　　　東方八天
　　明箕海芒　黨路徐忱　珏勤合帝
　　如輔洞眞　鬱依多迂　麥悋需雲
　　拯河沙那　碧淅東𩄒　持定羽頥
　　法坡波吟　魯朝仙英　依璉拯珂
　　偃祕羅岑　月珠素離　美披元謡
　　寳禇宏參
　　　南方八天
　　抶陁九首　攸敦遏壷　皇鎭洞樊
　　鄒阿頻蘇　玄尚流函　層論佑霞
　　道悟正元　麓謀仙居　敬邈元岨
　　景著眞丘　圓羅季僕　凝冝啓珠
　　雲題迮粤　賢梵遄涂　藹原宋歸
　　澄幾演虚
　　　西方八天
　　直隨宛藪　智嬰兹洪　河究通極
　　正斗飛雲　祕鏗剛眉　嵫池𩵄宗
　　告辨丁孟　嘉社元侯　吉河大魁
　　將馘冥求　金度冶華　紫鎭平優
　　玄道維寂　無始光休　仙氣司屢
　　酉露㳙舟
　　　北方八天
　　黄玄載元　玃虎昇乾　梵景流弭
　　符傳炎宣　逵躍度命　微玄力延
　　儀丹鑒　隱悟定仙　謹濟順常
　　道明妙筌　軹騫縢盈　府圖凝邊
　　龍黎惡沙　變歌保天　洞瑞素尤
　　芝瑜功都
道言此諸天中大梵隱語無量之音舊文刻
紀此都玄臺紫微南館下通酆羅九幽泉關
以降道威神馘除鬼魔隂魄屍蠱之氣天眞
皇人採洞清之華染丹筆以成文字皆廣長
一丈以爲正音有知其音能齋而誦之者諸
天皆遣護正斬邪之神天毒八威九首四目
之吏導從丁史下衛其身剪伐不祥惠以福
澤延命降眞書其功勤上奏諸天萬神朝禮
地祇侍門大勲眞王保舉上眞道備剋得遊
行三界昇入金門此音無所不辟無所不禳
無所不度無所不成天眞自然之音也故誦
之致天眞下觀上帝遙唱萬神朝禮三界侍
軒群祅束首鬼精自亡琳琅振響十方肅清
河海靜黙山嶽吞烟萬靈振伏招集群仙天
無氣穢地無祅麈冥慧洞清大量玄玄也


元始無量度人上品妙經卷之五十四






靈寳無量度人上品妙經卷之五十五宙五
　　　追度上世亡䰟品
道言昔於龍梵天中景霄幽歌大鍊化土受
元始度人追度上世亡䰟無量上品元始天
尊當說是經周廻十過以召十方始當詣座
九皇上眞飛天大聖妙行眞人玄中法師洞
隂朔單鬱絶之境五靈玄老黑帝天君酆都
北帝六天大魔救苦靈仙九宮曹屬三元考
䰟無鞅數衆乗空而來三素飛雲八景霄輿
華蓋垂䕃碧翠交光九色瓊蕤洞煥太空七
日七夜諸天臺城樓觀影徹幽寥珠緯玉毫
停輪息燿神風襲瑞空藏傾波一國地土山
川林木缅平一等無復髙下土皆作青玉萬
里通映無有異色衆眞侍座元始天尊玄坐
空浮九光寳局之上說經一遍諸天大聖同
時稱善是時大地衆生祖先積罪咸䝉赦原
說經二遍光照九幽開悟宿命說經三遍雲
周道境甘露灑空說經四遍火山息焰寒池
靜波說經五遍地獄弛關幽䰟解脫說經六
遍落滅惡根不沈苦趣說經七遍焚焼黑簿
考對休閑說經八遍泉曲冥官進陞仙品說
經九遍暗域飛雲陽光盪翳說經十遍枯骨
更生皆起成人是時一國是男是女莫不傾
心皆受護度咸得長生
道言是時元始天尊說經一遍東方無極無
量品青宫救苦大神無鞅之衆浮空而至說
經二遍南方無極無量品朱宫明悟大神無
鞅之衆浮空而至說經三遍西方無極無量
品素靈宫玄定大神無鞅之衆浮空而至說
經四遍北方無極無量品紫元官幽感大神
無鞅之衆浮空而至說經五遍東此無極無
量品酆都宮雲營大神無鞅之衆浮空而至
說經六遍東南無極無量品九幽宮㧞罪大
神無鞅之衆浮空而至說經七遍西南無極
無量品泉曲宮度生大神無鞅之衆浮空而
至說經八遍西北無極無量品天福宫超化
大神無鞅之衆浮空而至說經九遍上方無
極無量品眞都宮靈妙大神無鞅之衆浮空
而至說經十遍下方無極無量品玄妙宫寂
定大神無鞅之衆浮空而至十遍周竟十方
無極升度苦爽天眞大神一時同至元始天
尊初說法時一國男女各各追懷上世亡䰟
億曽萬祖古往先親或繫宿因承於業力已
遂生方遨遊三界或尚沈幽境滯爽冥關代
歷綿長時丁久遠䰟無依止體化塵埃性識
未消尚存心念罹斯隂罪必犯陽愆今遇元
始將陳追度之法慶㑹無邊願虛俟教廣利
有生是時天尊四觀天人一切鬼神一方聖
衆舉山水雲霞之袂揮九色碧光宛轉之紱
良乆之頃以九色碧光一縷之絲垂明下徹
遙至九壘七圍鐡山之間十大地獄方面八
千餘里髙廣深厚其量過之隨此碧光一縷
之絲㧞地之聲六種俱振猶於大海交磕二
山亦如諸天五雷併起正行遊梵三十六宮
應時傾動北酆諸大地獄翩翩高舉下離冥
漠昇於絶空碧紱之絲挽提獄頂洞出剛風
及於天界以此大獄繫於絲杪形如彈丸無
量之衆瞻矚無礙皆見諸大地獄五刑萬苦
血刃火然表裹明覩不有纎障各見有罪祖
光受諸苦報禁考獄中哀吟求救一切衆生
見此事相舉聲號泣響震諸天祈告虚皇願
垂追度元始怡顏微笑即於頂上出大光明
煥照天地於光明中有赤文雲書昇天寳券
芒金角玉蚪曲詳分示衆宣言爾等衆生上
世亡䰟用此追度之法周廻十過皆獲昇天
來者霧合雲屯非可禁止迮國一半土皆偏
陷乃懸一寳珠大如黍米在空玄之中去地
九丈元始登引天眞大神上聖髙尊十方救
苦㧞罪眞人至眞大神無鞅數衆俱入寳珠
之中天人仰看惟見拂拂從珠口中入旣入
珠口不知所在國人廓散地還平正無復欹
陷元始即於寳珠之内說經都竟衆眞監度
以授於我當此之時喜慶難言法事粗悉諸
天復位倏歘之間寂無遺響是時天人遇值
經法普得濟惠㧞度祖先不墮惡道傾土歸
仰咸行孝心能敬能讓能廉能貞能桑能和
能奉能承能忍能養心無悖慢口無怨言齊
同慈愛異國成親國安民豐欣樂太平經始
出教一國以道預有志心宗奉禮敬皆得度
世
道言元始天尊說經中所言竝是諸天上帝
内名隱韻之音亦是眞王内諱百靈之隱名
也非世之常辭上聖已成眞人通玄究微能
悉其章誦之十過諸天遙唱萬罪悉原上世
亡䰟皆獲昇仙旁資一切普度萬生回屍起
死白骨成人至學之士誦之十過則五嶽奏
刺三官奉詞幽䰟遷化逝魄超昇濟度亡殁
絶而得生所以爾者學士道徳未充體未洞
眞以制十方威未制天政德可伏御地祇資
濟幽靈濟㧞祖先而已輕誦此章身則被殃
供養尊禮門戸興隆世世昌熾與善因縁萬
炎不干神明護門斯經尊妙獨步玉京度人
無量爲萬道之宗巍巍大範德難可勝
道言凡誦是經十過諸天齊到億曾萬祖幽
䰟苦爽皆即受度上昇朱宫格皆九年受化
更生得爲貴人而好學至經功滿德就追度
髙玄皆得神仙飛升金闕遊宴玉京也上學
之士修誦是經上世亡䰟皆即追度飛升南
宮世人受誦則亡過祖考得太隂鍊形之道
䰟神暫滅不經地獄即得返形遊行太空此
經微妙普度無窮一切天人莫不受慶無量
之福生死䝉恩上天所寳不傳下世至士齎
金寳效心盟天而傳輕泄漏慢殃及子孫長
役三宮侍經五帝玉童玉女各二十四人營
衛神文保護受經者身
道言正月長齋誦詠是經爲上世亡䰟斷地
逮役度上南宫七月長齋誦詠是經九祖七
玄升入天門赦罪遷善身得神仙十月長齋
誦詠是經追度古先眷屬億逺幽靈即獲鍊
化刻録太清八節之日誦詠是經遠世䰟爽
罪滅北都酆山息考罷役河源得爲九宫眞
人本命之日誦詠是經玄堂七世往劫滯䰟
靈肉附骨近生爲人䰟神澄正萬氣長存不
經苦惱身有光明三界侍衛五帝司迎萬神
朝禮名書上天功滿徳就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐碧紫絳三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　十方救苦無量大神駐輦空極項生圓象
　光映十方如此分明宻呪曰
無上玄元太上道君召出臣身中三五功曹
左君官使者侍香玉童傳言玉女五帝直符
直日香官各三十二人關啓所言今日吉慶
長齋濟堂修行至經無量度人願所啓上徹
徑御
無上三十二天元始上帝至尊几前畢
　引炁三十二過東向誦經

元始無量度人上品妙經
元始洞玄靈寳本章追度上世亡䰟十遍度
人九㝠隠韻開化自然空洞降靈太虚生神
總治法象統歸三元瓊宫大聖髙居帝尊敷
弘至妙考校因縁青編丹簡紀録玄文元陽
紫微方諸洞泉太隂署罰火官舉遷生民隨
業攝送酆山九河六洞萬鬼之營火城劒樹
沸鑊寒庭鬼帥大魔考責罪䰟元始玉符下
㧞幽扄普爲衆生追度祖先上詣朱陵功告
三官五嶽四瀆名山大川水府洞宮主宰神
靈原赦滯爽不得稽停大㑹玄都速召萬神
中有東極尋聲赴感太一救苦天尊中有度
䰟化形之君中有太冥鍊屍大神中有大慈
妙行眞人中有天樞天機好生文昌延壽度
厄尊神招靈太玄無量度人今日校録諸天
臨軒
東方無極龍威神王長生大聖無量度人
南方無極丹靈神王長生大聖無量度人
西方無極皓華神王長生大聖無量度人
北方無極玄英神王長生大聖無量度人
東北無極鍊度神王長生大聖無量度人
東南無極變身神王長生大聖無量度人
西南無極復相神王長生大聖無量度人
西北無極正精神王長生大聖無量度人
上方無極火府神王長生大聖無量度人
下方無極返形神王長生大聖無量度人
十方至眞飛天度䰟超化神王長生度世無
量大神竝乗八景琅輿飛雲葆蓋霞輦飈輪
驂駕天馬白鳳青鸞建玄靈翠節緑羽龍旛
前導鈞天廣樂後參八素陽歌巨象麒麟翼
衛辟邪十精啓途七辰捧轅億靈萬神浮空
而來光明照燿洞朗諸天神霄府相元黄左
宮陶公仙伯執籙把籍齊到帝前普度衆生
上世亡䰟勑攝鬼帝來聽教言羅鄷六宫隂
洞鐵山賔友僚佐四大明公司禁侍宸北河
列侯各持黑簿削落罪根不得拘留逼合鬼
群元始符命時刻昇遷息苦寒池濯灌天津
制魔保舉度品南宫九玄受錬仙化成人生
身受度劫劫長存隨劫輪轉與天齊年永度
風火刀兵考訟連對之難超凌三界逍遙上
清上清之天天帝合延無色之境梵行
　　　東方八天
　　基化正宣天帝變津冝
　　由明應玄天帝遍臻元
　　極樂樞冥天帝六關玄玄
　　變眞九仙天帝陣希務夸
　　耀靈華運天帝㨂丘澤方
　　不驕悲識天帝覺海雲
　　佑棋素寳周儲天帝栁䝉少滋
　　歴爽古澠弘思天帝季路時
　　　南方八方
　　李檀舜籍天帝木瑘舒
　　霞洞宴王天帝景唐無央
　　刹聽化髙天帝效慈澆穹
　　封冥録隂天帝伯皇宥中
　　䰟度昇慶天帝用鄰德光
　　超對希樂天帝息常如
　　慈登福果天帝不逸披門
　　神校司官領録天帝蹈兟修璵
　　　西方八天
　　應祈藤妙天帝適端俟
　　通化慮仙易眞天帝靖常崧
　　乆世坰畿影化天帝虛凡自微
　　道户寂然天帝吉動寵邦
　　慜正遙靈師補天帝照符率從
　　玉都蕭韓主成天帝命玄冲
　　昇虛玄變天帝乞章融留
　　梵行太無天帝攝神緫靈
　　　北方八天
　　太微玉華天帝流傞宛興
　　微覺宗仙天帝正刀蒲王
　　度靈蹟眞天帝椰題衍衡
　　董正黎辨天帝歩鏘極眞
　　隂臺總按天帝奏猗連
　　嶽詔遷證天帝唐曜明輪
　　龍化珍惠天帝定智丕旋
　　女青攄文天帝阿都祉踈
三十二天三十二帝諸天隱諱諸天隱名天
中空洞自然靈章諸天隱韻返空之音化靈
之尊追度之神監䰟大魔返生之靈九聖十
眞變化上清無量之奥深不可詳敷落神眞
追度亡䰟今日欣慶受度歷關諸天請滅三
惡釋放地牢不經五道䰟升太玄眞王監舉
無拘天門束斗濯神西斗錬精北斗追冥南
斗度生中斗統運總司衆靈青帝護䰟白帝
侍魄赤帝養氣黒帝通血黃帝中主萬神無
越青天魔王開運化機赤天魔王法令奮施
白天魔王統領八威黒天魔王察凶檢非黄
天魔王萬神總歸五帝大魔生化之宗飛行
敼從下攝幽䰟麾鐘鼔莭考校鬼神位號赫
奕髙清上公上天度䰟光勑北酆七玄受度
追召冥陽九幽秦簡泰山列章眞魔附靈生
氣聚光乗化人天道力恢張敢有干試拒遏
上眞金鉞前戮巨天後刑屠割祅黨風火無
停追度上世乆遠亡䰟化氣受神返生還形
魔無干犯眞識炯精三官北酆明檢䰟營不
得容隱金馬驛呈普告無窮萬神威聽三界
五帝列言上清
混黄元紀化用渺茫感激眞妙筆立二儀風
澤上騰元綱下施陽䰟燿靈隂魄玄暉空洞
杳冥中藏至神把握元化無上之尊號曰虛
皇玄居玉清龍漢六劫蒼帝運終延康溟津
長安太空無形無影無極無窮赤光啓運傳
道玉宸柏陵長樂丹天始青開明三境三十
六宫元變周流四方之天五斗列宿綱氣相
連輪轉升降生育萬靈乃錫玄符九天玉文
安鎭五山長保無傾洞淵九壘諸大土皇正
行遊梵寳闕雲營軒始之主虎口土龍執天
大憲與道同功運以神化色以剛風是爲靈
寳玄中之玄羅布萬神統歸三官生化品物
考治人民録善登眞惡業沈淪擔沙負石漣
汲溟波驅雷役電幽夜之河萬劫受報備歷
酸辛吾不原赦何以超升爲汝追度上世亡
䰟是故宣告大道之根皆使開悟與善因縁
靈符破獄萬苦咸停玄光照暗朗燿重昏鬼
官升遷上聞諸天諸天之上各有生門中有
追度上世亡䰟之章飛天靈歌辭參髙眞
　　　第一欲界追度飛空之音
空洞辰景　　玉妙元皇　　統神化兮
開生度人　　萬祖億曽　　中有沈䰟
欲念相牽纒　幽幽長夜閽　不遂齊玄覺
何以超冥津　滌慮脫塵垢　清心蕩穢氛
回我慈慧光　靈風冉冉昇　𡨚仇當寵對
由資大法乗　摧破癡迷綱　逍遙寓十方
稽首無上王　誦此靈寳章　錬質陽華館
受度歸南昌　慶㑹合一際　俱䝉登福堂
　　　第二色界追度成眞之章
杳杳冥途　北帝鬼官　下統幽府
中有罪䰟　業禍䘮眞　色累苦神
淪溺劫年　以失其生　我界險巇
穢念紛紛　　開悟正道　　禀我玄科
獲昇度兮　　飛越匏河　　九天冲氣
三元妙華　　混至化兮　　敷張慶雲
統運機感　　結育成人　　億曽受錬
解滅冤愆　　殃散福來　　逮及爾身
濟㧞無窮　　共獲帝仙　　哀斯塵昧
故示法言
　　　第三無色追度昇玄歌曰
玉聖之尊　　太一上神　　號曰景精
招眞命靈　　接生降氣　　度魄超䰟
巍巍妙範　　昭昭洞文　　開悟無際
愛結悉除　　慧朗回光　　煥燿幽關
赫奕符告　　上扳七玄　　敕赦滯爽
孰敢拘延　　永過三界　　錬化朱陵
逍遙太清　　晏眄劫年　　我道廣大
陶運億千　　不但於祖考　而獲此登昇
萬遍旣道備　身俱乗景雲
此三界之上飛空之中眞王歌音音參洞章
誦之百遍七祖飛昇誦之千遍列仙保迎億
曾萬祖逍遙太清萬遍道備普度含生身超
三界位證仙卿有聞靈音六天敬形勑制地
祇侍衛送迎㧞出地戸五苦八難永離北鄷
䰟度朱陵是謂無量濟惠無窮有祕上天文
諸天共所崇泄慢墮地獄禍及七祖翁
道言此二章並是諸天上帝及玉清眞王隱
祕之音皆是大梵之言朗徹九幽追度祖考
冥漠久逝之䰟聞是洞文衆苦消解神識超
昇非世上常辭言無韻麗曲無華宛故謂玄
奧難可尋詳上天所寳祕於玄都神霄玉清
王府東室寳經祕藏道亨昌運符運下傳若
有至人齎金寳質心依舊格告盟神霄然後
而付焉
道言夫世之生民皆有玄祖上世高曽雖繼
子孫鮮及遠代七世而上禮不稱論脫有先
逝代數遼遠祭祀莫及資修之度不克稽用
業累未除䰟留地司皆當祈告眞靈請乞報
應得告報祥感則已獲超遷慶想不眞多見
冡墓考對之像則亡䰟幽繫未脫狴牢皆當
齊心修齋六時行香十遍轉經以青紙丹書
大梵隱語著亡䰟姓氏去世年月作四門方
符牒之面以丹書昇天劵文背書年辰法師
位號盛以絳囊祝地司主者及亡䰟姓名焚
於建齋處即得追度佩券生天福德立降消
諸不祥無量之文普度無窮
道言夫六親眷屬末學道淺或仙品未充運
應滅度身經太隂臨過之時爲其行香誦經
十過以度屍形如法䰟神逕上南宫隨其學
功計日而得更生輪轉不惑便得神仙
道言夫天地始生元始開圖即有人物人物
具備即有死生死生者神氣來往人命之數
也上世亡䰟不惟久遠億曽萬祖有經劫成
壊而䰟未超升者世之學士不知天地幾經
成壌爲劫長短亡䰟定業幽縶不解者皆當
拜奏章表行香誦經焚昇天寳券修齋設醮
祈向髙眞即得追度生大福堂夫齋戒誦經
功德甚重使亡䰟昭泰長夜通光地獄苦消
火山息焰冥曹考罰頓罷炎寒一切受頼其
福難勝故曰無量普度天人
道言凡有是經能爲兆民行是功德發心修
齋燒香誦經十過皆諸天記名萬神侍衛右
别至人剋得爲聖君金闕之臣諸天記人功
過毫分無失玉清眞王亦保舉爾身得道者
乃當洞明至言也
諸天中大梵隱語無量音道君譔
元始靈書中篇
　　　東方八天
　　達朗披覬　玄紀法王　魔師赫盧
　　炎池誦光　斗魯幽察　擷司定廂
　　宛了究氐　盈門肥堂　勑捕醜虐
　　混開紫皇　蔚房靜除　寂音思彊
　　汴神逸羅　廣明檢禳　破解妙行
　　眞氣耀邦
　　　南方八天
　　籍羅八臺　四明建仙　匱録窮䰟
　　曆都命玄　泉沙般拉　阿列邅姿
　　妙澄演覺　离璘愆阿　擺笳頻夷
　　欹連遣那　籠卯遏戍　虛府蒲圭
　　都文曷騤　臻和夢持　衮物汨謨
　　塊額頥基
　　　西方八天
　　乾帝華樞　焦平觀都　景孽銖行
　　周萌賔呼　烈井驅力　玉判歸浮
　　趙章延蹊　鹿桓蚪檀　追冥叩無
　　綱石尸徒　閱頂辭緯　奕奕霹靈
　　左翊箕制　木玄魔丘　略負廣須
　　韓司主圖
　　　北方八天
　　鼈靈典洞　酆牢鎻䰟　赤章檢考
　　問籍通詗　檛求過諺　報罰遣程
　　億資歲成　杳檄文靈　變孤驛弭
　　譎躍洞京　彫嚚布欵　孽齊交明
　　昉邊冲廬　九口津洴　馬猛戮奴
　　奔愛莽神
道言此諸天中大梵隱語無量之音舊文字
皆廣長一丈刻書北清玄天寳幢之上散酆
都泉曲九幽之罪赦積世亡䰟追度超升利
㧞苦爽解脫業因往劫定債獲免償還自在
逍遙不拘泰山子孫福報貴禄冝官家無故
氣傳逮不行天保其昌徳冨爾身靈應元君
昔書其文以爲正音有知其音能齋而誦者
諸天皆遣追度靈官下㧞其䰟書其功勤上
奏諸天萬神朝禮地祇侍門大勳眞王保舉
神霄道備剋得遊行三界昇入金門此音無
所不辟無所不禳無所不度無所不成天眞
自然之音也故誦之致靈人下觀上帝遙唱
萬神朝禮三界侍軒群祅束首鬼精自亡琳
琅振響十方肅清河海靜黙山嶽吞烟萬靈
振伏招集群仙天無氛穢地無祅塵冥慧洞
清大量玄玄也
元始無量度人上品妙經卷之五十五










靈寶無量度人上品妙經卷之五十六宙六
　　　濟度死䰟品
道言昔於紫暉玄濟天中緑景虛明大慈靈
土受元始度人濟度死䰟無量上品元始天
尊當說是經周廻十過以召十方始當詣座
天眞大神上聖髙尊北酆大帝九幽㧞罪天
尊金闕濟度天尊太一救苦天尊大慈大悲
救苦眞人大惠眞人無鞅數衆乗空而來碧
燿流煇華雲映彩龍軿鳳駕寳蓋靈旛彌漫
羅列香藹氛氲日月停景洞朗太无九日九
夜諸天瓊樓玉闕雲殿霞房一時同明下極
崑崗三山十洲四海九河泉曲之阿鄷都寒
庭長夜之關悉被神光普獲開煥萬象澄清
十天昭廓一國地土山川林木緬平一等無
復高下地成紺碧無有異色衆眞侍座元始
天尊玄坐空浮瓊光洞陽寳牀之上說經一
遍諸天大聖同時稱善是時天地山嶽鐡城
大獄自然齊啓咸釋罪爽來聽法音說經二
遍鑊湯聲震忽變清涼水吐青蓮異氣芬馥
萬刃刀山悉爲寳樹杻械銷鎔骨骸生復還
得成人俱承道䕃說經三遍仙聖讃揚靈瑞
咸臻說經四遍一切人民悟解法要說經五
遍昆蟲善慧省識罪原說經六遍虎狼毒蝮
滅斷惡根說經七遍冤仇和釋異骨成親說
經八遍鬼道塞絶永保生津說經九遍幽沈
滯魄鍊化昇遷說經十遍道德純一俱登妙
眞是時一國有情有識冥不傾心皆受護度
咸得長生
道言是時元始天尊說經一遍東方無極無
量品考較濟度大神無鞅之衆浮空而至說
經二遍南方無極無量品司察濟度大神無
鞅之衆浮空而至說經三遍西方無極無量
品司禁濟度大神無鞅之衆浮空而至說經
四遍北方無極無量品司化濟度大神無鞅
之衆浮空而至說經五遍東北無極無量品
典獄濟度大神無鞅之衆浮空而至說經六
遍東南無極無量品九幽濟度大神無鞅之
衆浮空而至說經七遍西南無極無量品泉
曲濟度大神無鞅之衆浮空而至說經八遍
西此無極無量品羅酆濟度大神無鞅之衆
浮空而至說經九遍上方無極無量品超生
濟度大神無鞅之衆浮空而至說經十遍下
方無極無量品昇化濟度大神無鞅之衆浮
空而至十遍周竟十方無極天眞濟度大神
一時同至一國男女傾心歸仰來者萬億並
駕同驅靈光散彩華霧彌空八部六天三官
九署威光召致異趣苦䰟無鞅之衆迮國一
半土皆偏䧟非可禁止於是元始洞觀遐邇
哀念衆生手執寳翇翇出妙光光及十方一
切聽法天仙聖衆自見身相有如瑠璃內映
濯羅鬼神䰟爽各於其類中得圓滿心體清
淨業火消除仙花時飛大震瓊音宣明法要
爾等衆生造諸罪惡累彼死䰟飄蕩無依散
入諸趣備經輪轉莫測道縁今以九陽神霄
大梵之氣化十二靈文濟度死䰟超昇天境
始從亡殁以鍊屍形屍神守骸滯爽超昇仙
聖合徳還自成人出離三塗往度八難大衆
欣躍仰俟恩光於是元始引眄惻然鑪炷寳
香上結宻雲化爲玉闕去地九丈内垂天虹
熒煌五色接待大衆俱入其中元始申命㧞
罪天尊羅酆帝宰救苦眞人無鞅數衆同升
化闕蘂華紫玉靈妙之臺天人仰看惟見勃
勃影現萬殊旣入玉闕不知所在國人廓散
地還平正無復欹䧟元始即於紫臺之上說
經都竟衆眞監度以授於我當此之時喜慶
難言法事粗悉諸天復位倏歘之間寂無遺
響是時天人遇值經法普得濟度全其道眞
無有沈淪傾土歸仰咸行善心不愆不犯不
忿不爭不迷不忘不愛不著不擾不驚言必
眞正口無惡聲齊恩慈愛道化合并存亡安
泰度樂生榮經始出教幽顯恊德預有至心
宗奉禮敬皆得度世
道言元始天尊說經中所言並是諸天上帝
内名隱韻之音亦是眞王内諱百靈濟度之
隱名也非世之常辭上聖已成眞人通玄究
微能悉其章誦之十過諸天遙唱萬帝設禮
沈逝死䰟證升仙品縁愛積習皆獲蛻捨群
魔敬衛蕩化鬼精至學之士誦之十過則四
司釋訟九嶽除𡨚回屍起死白骨返形普受
濟度以得生成所以爾者學士誦詠寳章招
眞召靈妙氣來臻道生神德故可下濟死亡
即獲超度而已莫不昇遷輕誦此章身則被
殃供養尊禮門戸興隆世世昌熾與善因縁
萬炎不干神明護門斯經尊妙獨歩玉京度
人無量爲萬道之宗巍巍大範德難可勝
道言凡誦是經十過諸天齊到酆都六洞鬼
帝官君寒庭泉曲幽夜之河泰山地壘主宰
神靈簡奏上功超㧞罪䰟億曽萬祖幽沈苦
爽皆即受度上昇朱宫格皆九年受化更生
得爲貴人而好學至經功滿德就皆得神仙
飛昇金闕遊宴玉京也上學之士修誦是經
皆即受度飛昇南宫世人受誦開度九玄出
離地獄生福天堂延慶後昆永無身殃此經
微妙普度無窮一切天人莫不受慶無量之
福生死䝉惠上天所寳不傳下世至士齎金
寳效心盟天而傳輕泄漏慢殃及九祖長役
隂官侍經五帝玉童玉女各二十四人營衛
神文保護受經者身
道言正月長齋誦詠是經濟度死䰟解釋天
官罪考之愆五方大殺屍劫之鬼威毒咸息
開貸死䰟獲度南宫逍遙自然七月長齋誦
詠是經濟度死䰟解釋地官罪考之愆五嶽
四司北都羅酆曠野山澤社令城隍應關囚
對禍害滅連黑簿削除白簡上生十月長齋
誦詠是經濟度死䰟解釋水官罪考之愆北
海河侯河伯溟泠四瀆主宰當令幽苦摙汲
冥䰟役難散除度越生門八節之日誦詠是
經濟度死䰟解釋罪考八方大獄八洞鬼牢
悉承道化永變福庭迷識開悟咸登妙津得
生世間智用髙明務勤上學克致成眞三元
之日誦詠是經濟度死䰟各遂其情鍊度南
宮返生受靈䰟神澄正萬氣長存不經苦惱
身有光明三界侍衛五帝司迎萬神朝禮名
書上天功滿徳就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉司靜思身坐青黃白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　項生圓象光映十方如此分明宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經無量度人願所啓上徹
俓御
無上三十二天元始上帝至尊几前畢
　引炁三十二過東向誦經



元始無量度人上品妙經
元始洞玄靈寳本章濟度死䰟十廻度人元
皇上録鍊度自然九宮妙範青華帝靈至神
開運合㑹玄關制命造化長養生根上布玄
功無所不周五氣承德結絡形軀萬神羅列
帝一居尊二十四宫八景佪環混洞天闢辟
非藏烟明梁開道塞絶死門斬伐胞樹超度
億曽解釋罪考朱陵鍊䰟太一定命南昌衛
形無量濟度長生大君破滅罪府司馬大神
超扳滯爽韓君丈人司命司録除削𡨚愆㧞
罪天尊度厄尊神廻骸起死無量度人今日
校録萬聖臨軒
東方無極保命神王長生大聖無量度人
南方無極保化神王長生大聖無量度人
西方無極散禍神王長生大聖無量度人
北方無極度厄神王長生大聖無量度人
東北無極救苦神王長生大聖無量度人
東南無極衛生神王長生大聖無量度人
西南無極㧞罪神王長生大聖無量度人
西北無極度䰟神王長生大聖無量度人
上方無極超化神王長生大聖無量度人
下方無極自在神王長生大聖無量度人
十方至眞濟度死䰟神王長生度世無量大
神並乗八色祥雲九華翠輦龍鳳驂駕羽蓋
騰軒建度䰟定命之節召神靈旛前嘯玉童
齊唱後吹簫籟同鳴獅子白鶴嘯歌噰噰四
明啓途神官翼轅億乗萬騎浮空而來傾光
廻駕監䰟度生南昌丞相天機上宰韓司主
録監生大神執籙把籍齊到帝前隨所應度
嚴校諸天普告三界無極神郷泉曲之府北
都羅酆三官九府十二河源上解祖考億劫
種親疾除罪簿落滅惡根不得拘留逼合鬼
群元始符命時刻昇遷北都寒池部衛形䰟
制魔保舉度品南宮死䰟受鍊仙化成人生
身受度劫劫長存隨劫輪轉與天齊年永度
三塗五苦八難超凌三界逍遙上清上清之
天天帝洞眞無色之境梵行
　　　東方八天
　　濟䰟𨓜慶天帝扈迪狂
　　曜澤證玄天帝梵聿斯平
　　流剛昇陽天帝振祖流光
　　梵氣舉神天帝尸眞化䰟
　　蕭臺校録天帝㧞苦尊
　　祖猷徽緒天帝道玄巨英
　　麗慈變生天帝敷承庸光
　　道用超神天帝伯常妙冲
　　　南方八天
　　紫暉洞明天帝覺善自伸
　　玉宸慈化天帝退坂青輿
　　正宗玄露天帝定意須光
　　初嬰育靈天帝判載司強
　　佐無肇宗天帝嚇陳元防
　　鵲史利眞天帝侯進斗光
　　冥超生䰟天帝妙智仙
　　祖靈增變天帝勞提丙顓
　　　西方八天
　　𧓍棣益司天帝常容眞
　　果成超衢天帝儀慈壽均
　　瑛觀紫虛天帝韓承詡言
　　溢靈慶彰天帝蹈方滋苹
　　朱霞淇至天帝海暾總陽
　　黨峻悅疆天帝孟勤禮冥
　　度生昇䰟天帝招雲鍊玄
　　魁符考嶽天帝覺上生
　　　北方八天
　　玉頥淨覩天帝柳昴順玄
　　機牛亢化天帝耀洞觀周
　　育乾次寧天帝顯道離田
　　昭本神華天帝絶憇斯仁
　　玄龍史墟天帝太完子賢
　　仙斗迎祺天帝昭迪用寥
　　朝瑞玉幘天帝伯緒遠
　　康庸濟䰟天帝常元隱公
三十二天三十二帝諸天隱諱諸天隱名天
中空洞自然靈章諸天隠韻開度之音開度
之尊鍊化之神天中大魔玉清之靈混合變
化而成上眞無量之奥深不可詳敷落神篇
濟度窮䰟今日欣慶受度歷關諸天請滅三
惡斬絶地根飛度五隂名昇太清眞王監舉
無拘天門東斗受性西斗結形北斗保命南
斗超昇中斗大魁總御生成青帝通眞白帝
衛靈赤帝運化黑帝結神黄帝養育萬善咸
臻九竅四體悉獲生全青天魔王巴元醜伯
赤天魔王負天擔石白天魔王反山六目黑
天魔王監醜朗馥黄天魔王橫天擔力五帝
大魔萬神之宗飛行鼓從總統神兵麾憧震
節八道揚威遊觀天地開度死䰟自號赫奕
功用無窮啓運生津嚴攝北酆靈眞受命普
掃不祥神龍吐毒驎騎騰驤天吏持麾蕩化
不祥擲大萬里流鈴八衝敢有干試拒遏上
眞金鉞前戮巨戈後刑制令鬼爽咸得昇遷
𡨚愆和㑹盡獲釋形魔無干犯鬼無祅精三
官北酆明檢鬼營不得容隱金馬驛程普告
無窮萬神咸聽三界五帝列言上清
洞虛妙化海嶽河源中有冥關幽閉罪䰟冥
冥眇眇億劫長昏上無天光下無所安風刀
亂施哀聲塞空惟有元皇太一之尊普施慈
惠神力自然扳除罪苦數落靈篇赤書玉字
無上眞文超度䰟爽使入生門梵氣彌羅萬
形開張元綱流演三十二天輪轉無色周廻
十方普被玄恩皆得升遷八景和合氣入高
玄玄中太皇上帝髙眞泛景太霄嘯詠洞章
金眞明郁流響雲管玉音攝氣靈風聚䰟紫
虛鬱秀輔翼萬仙千和萬合自然成眞眞中
有神長生大君無英公子白元尊神鍊化生
死㧞兆屍形太一司命攝氣還神桃康合延
三一帝尊執符把籙保命生根上遊上清出
入華房八冥之内細微之中下鎭人身泥丸
絳宫中理五氣混合百神十轉回靈萬氣齊
仙仙道貴生無量度人上開八門飛天法輪
罪福禁戒宿命因緑普受開度死䰟生身身
得受生上聞諸天諸天之上各有生門中有
空洞謡歌之章眞王靈篇辭參高眞
　　　第一度䰟欲界飛空之音
人道易墮　　麈心苦神　　神勞散逝
杳杳沈䰟　　䰟爽何所覺　忽離難軀形
形化爲劫灰　䰟魄歸無因　黙黙有舊憶
索索忘其親　舉目無三光　栖栖誰所鄰
鬼官肆酷毒　鞭撻常無停　隊仵如驅羊
渺渺没冥津　鐡獄常焼然　惡烟起𦆯紛
積骸若丘山　涕泗如河傾　經劫罪業纏
死䰟悲酸辛　神霄玉清王　出書度天人
元始靈寳符　超化能生神
　　　第二昇玄色界眞王之章
絳闕南昌　　景燿煇煌　　萬神之家
生化之門　　中有長生　　大帝紫君
碧羽龍衣　　飛青紫裙　　手執黄籙
靈寳上篇　　校功玉軒　　昇度死䰟
䰟氣受鍊　　結植靈根　　神眞運度
隨陽化升　　昇玄契妙　　水激火焚
炎炎流池　　玉虹萬鱗　　跨池爲橋
金光横奔　　無上七元　　九幽罪䰟
銜領符命　　超昇化輪　　乗雲馭風
與天相傾
　　　第三變化示體無色界眞王歌曰
三天上境　　元皇妙宮　　廻超三界
鬱鬱靈光　　中有大神　　號曰眞王
設化開度　　萬道之宗　　元始上帝
錫命靈篇　　普告下司　　罪苦昇遷
破蕩冥暗　　普現光明　　滅除禍害
永植福根　　生死受度　　仰承玄恩
冥曹解散　　慶會長亨　　威化所被
敢有不從　　玉符保鍊　　晏眄劫年
上無色景　　與道同玄　　碧空圓羅
億劫自然
此三界之上飛空之中眞王歌音音參洞章
誦之百遍名度南宫誦之千遍魔王保迎萬
遍道備飛昇太空過度三界位登仙公有聞
靈音魔王敬形敕制地祇侍衛送迎㧞出地
戸五苦八難七祖昇遷永離鬼官䰟度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及神霄眞王隱
祕之音鍊度死䰟超登上遷天壽九劫罪愆
𡨚仇俱䝉和釋理極奥妙皆是大梵之言非
世上常辭言無韻麗曲無華宛故謂玄奧難
可尋詳上天所寳祕於神府青琳寳藏依玄
科應運下傳若有至人齎信效盟質心依舊
格告盟三天然後而付焉
道言夫天地育形至道生神形爲靈宅神爲
元靈神風鼓鍊天與其生生迷道本纏著罪
縁疑網癡獄貪念爲愆境物亂心思慮攻神
精喪氣謝形軀敗昏五臓内腐七情外奔神
宅喪壞神去離形沈淪幽苦爲業所牽喜者
生天惡䧟鄷泉死䰟所頼至道宣慈靈文濟
度眞符捧持冥官拜首眞吏咸依大梵之宗
元眞是栖同氣皆當齊心修齋六時行香十
遍轉經福德立降䰟升天堂無量之文普度
無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法䰟神徑上南宮隨其學
功計日而得更生轉輪不惑便得神仙
道言夫至學之士修誦上清三洞寳文專持
戒籙幽栖山澤清虚忘世或積德行隂功及
物父母師長去世之日欲濟度死䰟使超登
洞臺列名仙階者當以五香鍊湯沐浴屍䰟
以青繒朱書元始靈文一十二符布著玄宫
之内一形上下謂以卧符枕上符面上符兩
手符兩足履中符安心前符槨四面符凡十
二道焚香北向書訖安時呪曰道民王甲生
奉仙眞運終鍊化形歸太隂上帝神符赤書
玉文濟度死䰟速付玉眞飛昇天堂刻簡仙
名骨成蘭玉面有金英太一守屍三官衛靈
忽然輕舉上登太清土下大殺屍鬼百精敢
干神符亂甲神明天丁把斧斬汝五形山澤
水火風氣至眞護完甲屍返生還䰟北帝驚
咤落甲死名飛雲玉輿朝謁紫庭急急如律
令行符訖更當修齋行香誦經夫齋戒誦經
功德甚重䰟爽飛化享福生形下禳毒害以
度兆民生死受頼其福難勝故曰無量普度
天人
道言凡有是經能爲王公侯伯兆民行是功
德濟度之日發心修齋焼香誦經十過皆諸
天記名萬神侍衛右别至人剋得爲聖君金
闕之臣諸天記人功過毫分無失天中眞王
亦保舉爾身得道者乃當洞明至言也
諸天中大梵隠語無量音道君撰
元始靈書度䰟中篇
　　　東方八天
　　英曜斗極　領帝都關　運推息數
　　水火流根　生道禀玄　聽天自然
　　解掖蛻謝　䰟禧雙羅　圓體用神
　　曲阿明伸　惒眞普玉　慶雲門臻
　　梵遷靈易　䰟度八極　素華應曆
　　符行昴畢
　　　南方八天
　　鍊眸玉庭　籍檢女侯　勘頥有爽
　　度昇昌都　機保怍塵　赴謨皇猷
　　辜原升府　名曹奏智　璽選宰童
　　魔化悉旣　玄應大察　冥拘寒池
　　爍流瓊傳　變合谷養　救釋靈幹
　　柏庸被經
　　　西方八天
　　蹄陽隔樗　卷烈飛野　黥截鬼筵
　　由庭軒庚　符傳龍殿　悔昔平㳙
　　生合神廬　兆互成人　穴液聚纒
　　果溶圍身　略靖司化　廵祇輔眞
　　陷錮兵旄　井席相均　演由欽觀
　　滔輪鼔軿
　　　北方八天
　　棄蚓乞魚　勿頻懶蘇　詔𨓜静王
　　慈并比圖　虐古韓鎻　婁移舌昧
　　罶詛委奪　黙元衙沄　綽辨鄙齊
　　淵古靈回　猖无慶育　勑珞資俞
　　強奎翳斗　龍呼呉求　左將魁酉
　　變生遊嘉
道言此諸天中大梵隱語無量之音舊文書
玄天北靈玉闕之上以正北山酆泉鬼獄禁
制九都大鬼濟度死䰟生化福郷神智逍遙
字皆廣長一丈天眞皇人昔書其文以爲正
音有知其音能齋而誦之者諸天皆遣察録
神王下觀其身書其功勤上奏諸天萬神朝
禮地祇侍門大勳眞王保舉洞玄道備剋得
遊行三界昇入金門此音無所不辟無所不
禳無所不度無所不成天眞自然之音也故
誦之致神王下觀上帝遙唱萬神朝禮三界
侍軒群祅束首鬼精自亡琳琅振響十方肅
清河海靜黙山嶽吞烟萬靈振伏招集群仙
天無氛穢地無祅塵冥慧洞清大量玄玄也



元始無量度人上品妙經卷之五十六






靈寳無量度人上品妙經卷之五十七宙七
　　　解釋幽牢品
道言昔於始青天中碧落空歌大浮黎土受
元始度人解釋幽牢妙品元始天尊當說是
經周廻十過以召十方始當詣座天眞大神
上聖髙尊妙行眞人十方救苦天尊玉清雲
宫大慈天尊大悲眞帝酆都九幽帝主仙官
無鞅數衆乗空而來十方起雲混如丹色瓊
臺寳宇隱顯太空玉馬金龍驂霞泛景飛光
鳳蓋垂䕃珠軿瑞彩天光流煥四極蓊鬱淵
映明徹碧空七日七夜紅霞摇曵遠幕神郷
天都紫微層影洞燿丹殿星宮瓊堂日闕珠
緯躔虚玉綱流演紫烟紛華山海凝碧瑞金
爲界色雲合防清靜聖途明無纎玷衆眞侍
座元始天尊玄坐空浮八山九海伏龍翔虎
十極太玄之座說經一遍天帝鼓節髙眞洞
詠是時一國重冥隂域一時光明說經二遍
地下重壘三十六皇俯伏恭聽簡閱皇籍說
經三遍氣流甘濡灑潤枯朽說經四遍殺鬼
滅爽魔衆失聲說經五遍地吐芝英八十一
種赬蒼秀異竒文燕胎說經六遍酆山震摇
黑海停沸說經七遍九幽地獄萬里鐡城業
火熾然億劫洞赤說經之際毒勢氷消炎牢
清蕩說經八遍靈霞布空九色成字眞文廓
現赦諸罪人說經九遍暗氣凝雲傷血隕雨
聞經穢淨神風掃麈說經十遍屍骨歘起靈
顔鮮瑩自然成人是時一國是男是女悟道
知眞胞結解釋冥關録籍字迹除脫素幅鍊
章了無罪目歸嚮天尊咸遂生養
道言是時元始天尊說經一遍東方無極無
量品大慈九氣救苦天君無鞅之衆浮空而
至說經二遍南方無極無量品大智三氣赦
罪天君無鞅之衆浮空而至說經三遍西方
無極無量品大明七氣執法天君無鞅之衆
浮空而至說經四遍北方無極無量品大惠
一氣息苦天君無鞅之衆浮空而至說經五
遍東北無極無量品大悲梵氣破獄天君無
鞅之衆浮空而至說經六遍東南無極無量
品除過梵氣九幽天君無鞅之衆浮空而至
說經七遍西南無極無量品大心梵氣㧞罪
天君無鞅之衆浮空而至說經八遍西北無
極無量品大仁梵氣玉匱天君無鞅之衆浮
空而至說經九遍上方無極無量品普濟一
十二氣萬福天君無鞅之衆浮空而至說經
十遍下方無極無量品不動五氣玄毋天君
無鞅之衆浮空而至十遍周竟十方無極天
眞大神無量天君一時同至一國男女傾心
歸仰咸荷慈恩下逮淪亡俱霑聖澤感嘆之
聲響動幽夜鳥獸悲嘷人鬼悵惋來者有如
沙塵飄委嚮風傾注於是元始遍視群生彈
指微笑金口發光光如皎月上極無上剛風
頂際下極水輪泉曲九漏無底隂谷無不照
見一一光中皆現三界衆生善惡命根宿報
新縁互相酬對業果自明心目同證此九旋
行暈成五色下覆人間上接天境運如輕車
灼灼圓象逡廵九道狀如日出東䝉十方同
色去地五丈炯爍停空元始登引天眞大神
上聖髙尊妙行眞人十方無極救苦天君至
眞大神無鞅數衆俱入九色圓象之中天人
仰看惟見拂拂從圓光中入旣入光中不知
所在國人廓散境宇如初元始即於九色圓
象之中說經都竟衆眞監度以授於我當此
之時喜慶難言法事粗悉諸天復位倏歘之
間寂無遺響是時天人遇值經法普得濟度
解釋幽牢無有横傷傾土歸仰幽顯披心不
怨不憎不執不滯不著不愛不害不欺不𡨚
不爭言必諧理口有和聲齊同慈愛異骨成
親國安民豐欣樂太平經始出敎一國以道
預有至心宗奉禮敬皆得度世
道言元始天尊說經中所言並是諸天上帝
内名隱韻之音亦是魔王內諱百靈之隱名
也非世之常辭上聖已成眞人通玄究微能
悉其章誦之十過則諸天遙唱九幽啓關冥
海靜黙業山傾摧光徹幽夜積劫累代縲繋
鬼都籍在三官朽骸積屍䰟魄囚考黑氣腥
腐破膽裂腦火山氷池焚爍烹瀆以萬計期
無有晝夜聞此玉文天眞靈篇則太一録䰟
南丹鍊神神還識明捨妄歸眞欎結𡨚負應
時清明太和眞氣入其身形蓮花捧履龍瑞
扶顏與天人樂大魔伺迎至學之士誦之十
過則岱宗凛命紂絶凛恭此君奉書隂曹削
名泥丸玄堂七祖故氣氤氲未開内構胎血
百節蟲官骨中注吏地虎風獸啖骸食氣之
鬼守禦泉府銅大火蛇之神惡烟四激窮䰟
芒昧神官切齒百里洋鑊千尋鐵壘不見三
辰詎暁道境眞知沈淪罪根駢委牽連生人
追呼族緒冡宅之訟誣告天司冥漠無所一
時萬死痛毒終天聞此洞篇魔帥弭節黑帝
停軒徃劫古爽近世苦䰟道力陶冶變酷消
仇玉曆定科紫雲覆座神風調𨓜墮魄飛昇
死戸無拘逍遙三界輕誦此章身則被殃供
養尊禮門戸興隆世世昌熾與善因縁萬災
不干神明護門斯經尊妙利樂幽靈度人無
量爲萬道之宗巍巍大範德難可勝道言凡
誦是經十過諸天齊到億曾萬祖幽
䰟苦爽皆即受度上昇朱宫格皆九年受化
更生得爲貴人而有億劫結䰟千載滯爽太
上不以聞宥上帝不以恩原禁獄幽牢在女
青天一王平女沙九隂大禁都司撿形五老
校録暗黲芒窕之穴毒風醜類藴墮四瀆海
閭枯削寒丁大魔勑制之魅誦此洞章歘然
自生光梵變玄屍胔得度與神同昇洗除罪
咎青籙紀名刺姧司非不得鼓蝟鋒之斷筆
韓君丈人將折簡於螭笈是皆玄司九幽酆
泉之重刑此經解釋渙爾泮散而好學至經
功滿徳就皆得神仙飛昇金闕遊宴玉京也
上學之士修誦是經節關開通胎眞明正洞
隂一府六峯遊精隨氣變化與時出入或感
人呼吸流毒飲食因蒭梗以兆體假冥漠以
潜靈九府捕索三官定書經道至神皆即受
度飛昇南宫世人受誦誠貫十天幽牢苦爽
祖世親縁紀過泰山刋名北都皆得鍊質丹
陵瑩䰟炎海誦聲成雲載此冥魄逍遙太无
過度輪轉不經生死奉行之者則延壽長年
後皆得作屍解之道䰟神暫滅不住地獄即
得返形遊行太空此經微妙普度無窮一切
天人莫不受慶無量之福生死䝉惠上天所
寳不傳下世至士齎金寳效心盟天而傳輕
泄漏慢殃及九祖長役鬼官侍經五帝玉童
玉女各二十四人營衛神文保護受經者身
道言正月長齋誦詠是經爲上世亡䰟斷地
逮役度上南宮詣三元洞宮主生太陽火官
焚除罪簿赦免吞火食炭洋銅沸鑊銅柱鐵
床燒烹炮烙衆苦之罰經道神力變成清池
獄具惡器悉爲蓮花七月長齋誦詠是經爲
上世亡䰟祖考宗姻昇遷鍊化削滅罪縁慶
流孫曽詣三元洞宮主死太隂水官漂蕩刑
書滌濯元釁淨除溟波海瀆没溺寒夜冰池
雷震霹靂泉曲徒役絞水暴注湍激驚濤衆
苦之罰經道神力變成安室獄具惡器悉爲
樂玩十月長齋誦詠是經爲上世亡䰟姑妣
娣姒往逝婦姫解齗徴呼復連傳逮詣三元
洞宫主生死罪録官釋放考掠訊訟簿録證
佐對定𡨚仇銜負悔恨喑嗚追召衆苦之罰
經道神力變成德友獄具惡器悉爲珍寳八
節之日誦詠是經奉詣九宮直符九府直事
八方大嶽九幽泉牢開通八門受生八道天
人鬼神地獄餓鬼畜生魔帥祅魅出離禁獄
各乗生功度脫九幽爲大施者本命之日誦
詠是經爲北斗司命司録主非典禁命在斗
宫計年期月追召生䰟上詣斗宫校定罪福
度脫三災四殺五苦六害七傷八難九厄十
極事在三元考官冥曹譴謫衆苦之罰經道
神力不有害傷䰟神澄正萬炁長存不經苦
惱身有光明三界侍衛五帝司迎萬神朝禮
名書上天功滿徳就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中內外蓊冥有青龍白虎朱雀玄武
　獅子白鶴羅列左右日月照明洞煥室内
　項生圓象光映十方如此分明宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前畢
　引炁三十二過東向誦經

元始無量度人上品妙經
元始洞玄靈寳本章解釋幽牢開光度人諸
天隱韻離合自然太始無文杳冥中眞元氣
化生紫烟氤氳風火陶埴流精自凝支勢低
回鏤玉鎔金垂芒駕霞罙布十方混洞赤書
命意冩形離爲萬象合爲寳經累珠貫花激
濁揚清五老吐符皇人冩靈造化以成三界
開明天以之清地以之寧人以之生神以之
靈物以之成梵氣左騰春夏肇興天光右馳
秋冬滋營元始上帝命曰玉眞上無復祖惟
道爲身五文開廓普殖神靈三辰揚煇鬰羅
玉清九壘植根冥渺酆城下有大魔與道同
生羅山龍源醜都肆姧蕩蕩億程洞宮熒凌
中有萬鬼鼓錞巨兵獄考幽隂大劫匪捐火
鐵億壘天地無門大悲道王天中之尊口放
神光光顯玉文瑞霞絡碧鳳氣成雲禁獄乃
開黑界光明九龍銜符鍊度種人是爲大梵
天中之天繁薈庶生知識自營内構巨業黙
與神爭神本自天元惡相纏苦䰟冥冥墮拘
重泉鬼帥執契虎卒仗鞭按券呼名敢干我
前黑甲噴火電毋攝仙萬毒備形閉以天關
沈目塞耳寥邈南丹哀企玉符赦此幽艱碧
空莽莽九劫重山太一黄旗司命騁轅告命
九隂典宰司殺元童都禁大君北隂大神司
録主筭捕䰟化生四明五嶽泰山丈人解釋
幽牢無量度人今日校録諸天臨軒
東方無極道化神王長生大聖無量度人
南方無極度生神王長生大聖無量度人
西方無極堅德神王長生大聖無量度人
北方無極玄照神王長生大聖無量度人
東北無極救苦神王長生大聖無量度人
東南無極㧞罪神王長生大聖無量度人
西南無極濟苦神王長生大聖無量度人
西北無極赦罪神王長生大聖無量度人
上方無極昇度神王長生大聖無量度人
下方無極普惠神王長生大聖無量度人
十方至眞慈化神王長生度世無量大神並
乗流雲彩車紫蓋彤輪驂駕緑象白獸斑龍
建招神之節返生靈旙前合九真之曲後奏
八會之音天馬麒麟騰躍辟非六丁啓道七
燿捧轅億乗萬騎浮空而來傾光回駕監眞
度生北隂右相洞淵化宫三元助理太上靈
君執籙持符同會帝庭隨所開度嚴誓百神
普告黄闕無極幽關悲歌九映故試大魔六
天治獄萬鬼之營冰池沸鑊銅柱火山飛戈
飄㦸巨石刀輪三塗長役五苦夜河虚皇有
命皆使超升北都寒池部衛形䰟制魔保舉
度品南宮死䰟受鍊仙化成人生身受度劫
劫長存隨劫輪轉與天齊年永斷幽沈苦趣
之難超凌三界受鍊洞陽洞陽之天天帝道
　元無色之境梵行
　　　東方八天
　　玉餘明報天帝蔚覽眞
　　蒼靈洞籍天帝耶殊覺氛
　　妙極神際天帝録多清夷
　　長智通奇天帝元胎保眞
　　救寂惇和天帝元胥子明
　　玉回霞緒天帝招靈𣢾神
　　赤瑜寳淨天帝珈輔龍琛
　　道明雲覬天帝清宣左聲
　　　南方八天
　　德育正化天帝傳明道因
　　玄靈妙濟天帝粤須延生
　　虛璲澄廉天帝露憫遞聰
　　彰容克間天帝彥韋常臻
　　奏須曆靜天帝婆藍宛都
　　太妙希玄天帝招眞烈元
　　和遲竟觀天帝部陀鬱彌
　　深極勝离天帝明朝紫賔
　　　西方八天
　　鬼樞星映天帝光興羅軒
　　超氣皇度天帝柏華月璘
　　昭寅澄觀天帝至輔虎林
　　蕩拂遠想天帝覺慮騫奚
　　靈微四極天帝彦光平舒
　　月廣燿虛天帝布華總陳
　　昌冝管祖天帝畢康參
　　勑嚴制魔天帝開圖祖玄
　　　北方八天
　　紫華慶陽天帝辯惠源
　　常憫亟濟天帝羅遜義洲
　　征旗闢盧天帝虚𡵨杳宗
　　彊明拯機天帝魯評兟
　　太極允明天帝未京左丘
　　濯儲烈和天帝曜童齒南
　　浸微液華天帝瀦靈宛寧
　　河都曲泉天帝江定英
三十二天三十二帝諸天隱諱諸天隱名天
中空洞自然靈章諸天隱韻度幽之音降幽
之尊感幽之神解釋幽牢化度群靈九幽十
極變化幽冥無量之奥深不可詳道出神眞
普度窮䰟今日欣慶受鍊歷關諸天請滅三
惡斬絶地根飛度炎池名列太玄魔王監舉
無拘天門東斗主訟西斗司刑北斗出命南
斗變生中斗降神䰟魄以靈青帝授性白帝
造形赤帝傳識黑帝運精黃帝養胃出納分
明木獄神王考掠爭析火嶽神王燒焚烙炙
金獄神王斬摧钁戈水嶽神王寒冰凝冽土
獄神王䧟壓埋壘五獄大魔禁獄之宗飛行
肆兇總領鬼兵持刀負钁鼓氣成風屠割幽
爽酷惨莫容上天度人勑告北鄷鬼相稟命
晶皛效祥鐵城摧圯火綱不張肩雉按㦸冒
虎執鎗威具咸息惡氣殄亡獄化仙苑人道
翺翔敢有干試拒遏上眞金鉞前衝玄纛後
停屍鬼得度衆苦斯平千千岀獄萬萬賦形
魔王審對鬼神考情三官北酆明檢鬼營不
得容隱金馬驛程普告無窮萬神咸聽三界
五帝列言上清
元陽玉匱區别冥䰟大劫極於陽九小劫極
於隂六是時水騰火飛九六爲變兵刃誅刑
山嶽搖響字傾宙移風烟雜亂神州玉京太
玄之庭眇眇億劫非晦非明上達八剛不動
之界下極種民不易之郷崑崙龍淵玉州黄
庭三災不干有諸清靈明爽之䰟皆道氣之
佑不遷不馳自無營營元始大慈赤書合明
煥爛玉屈霏縻紫清鳳戴龍負赦釋苦靈有
在三官動經億劫成壞之變業累無解囚閉
幽牢劫載拘留墮黑暗城眇眇之中上極無
色下極無淵風震九虛不知其天無光無明
洞幽洞冥形影窮極出入死生汩汩混海昧
䰟交扃鎻鑄鉤鉗同業積生玉章開明運度
自然玄老奮戈龍銜五篇赤書紫圖青華虎
文芒回露披金斗炳分保制劫運使天長存
隂爽結羅道力開張北山元阿徂東陂陁惡
根流演三十六都輪轉井獄周回九幽斗箕
之緯旋歷五塲萬八千牢總氣三元六洞列
宫氣入太玄玄中大魔業等髙眞泛氣鼓烟
承聽玉章金馬驛告㧞宥鬼營清歌召神蘭
音輔眞冥滯决舒隨感受生聖眞布化無幽
不聞左嘯紫童右扶帝宸陽健隂闢元精化
身千和萬合自然成人輪轉五道假受成形
形中有神長生大君無英公子白元尊神太
一司命桃康合延執符把籙保命生根三官
錫符嶽帝紀名隨宿命縁三界乃生上極皇
曽色界之天桂館華房八冥之内細微之中
下及酆羅洞隂玄宫中分九類二十四生泉
瀆嶽磧冥漠鬼神十轉幽關苦爽齊仙仙道
貴生無量度人上開八門飛天法輪罪福禁
戒宿命因縁普受開度死䰟生身身得受生
上聞諸天諸天之上各有生門中有空洞謡
歌之章救苦靈篇辭參髙眞
　　　第一泉曲府滅罪濟苦天尊解釋幽
　　　牢飛空之音
長川浩浩　　洪流九源　　波惡毒兮
汩没沈淪　　業纏結兮　　攝縳牽連
大穴極無底　杳杳藏萬凶　冥冥衆苦爽
受報北羅酆　汲汲泉山下　督責𡨚何窮
鬼吏考業體　哀號震寒空　罪目在三官
苦綱脫無門　飛天下太元　八道開幽關
洞文燭長夜　㧞度受生䰟　萬劫永逍遙
稽首荷玄恩
　　　第二九幽府開光㧞罪天尊解釋幽
　　　牢之章
崑丘嵳峩　　仰祝八騫　　遐觀十天
四睇諸方　　九幽大神　　變化億身
善功刻名　　朽骨成仙　　太一在上
緑宮光連　　幽壞在下　　穢氣紛紛
黑山東兮　　鬼獄長存　　鐡牢依南
萬劫火然　　遙遙九空　　流浹道恩
狴域清蕩　　嚴降髙眞　　鍊鬼登玄
金籙簡文　　識坐蓮胎　　得度靈身
不經三途　　世世爲人　　慶雲飄飄
琅琅玉音
　　第三酆都府五靈洞隂天尊歌曰
此淵潭潭　　氣貫鬱羅　　鬼門四關
酆山嵳峩　　六天九府　　是鬼神家
癸海億萬　　嵌巖獸都　　洞隂流光
潜通太虚　　元始眞王　　伏御衆魔
飛雨甘露　　𦆯委天葩　　瑞臻福應
度䰟其多　　功德咸備　　遏截妄邪
惟道爲謀　　罔試于他　　内眞自充
神登三華　　永謝羅酆道　仙境由是過
超昇紫雲上　翛翛入无何
此三府之上飛空之中髙眞靈音音參洞章
誦之百遍名度南宮誦之千遍普攝魔䰟萬
遍道備解釋煩𡨚超度三界簡刻太玄有聞
靈音魔王敬形勑制地祇侍衛送迎㧞出地
戸五苦八難七祖昇遷永離鬼官䰟度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及至靈冥尊隱
祕之音皆是大梵之言非世上常辭言極幽
黯歌洞靈筌故謂玄奥難可尋詳上天所寳
祕於玄都紫微上宮依玄科四萬劫一傳若
有至人下濟泉扃㧞度幽窮救死回生齎金
寳質心依舊格告盟十天然後而付焉
道言夫依業託識依識顯神神爲來往之主
識爲死生之根神識業因三者爲一萬劫䝉
蔽不脫幽關神雖不遷因業外變六道四生
天魔秉權注籍斯艱業力脗合氣精流傳歘
爾爲人福命所懸貧冨貴賤簡記本縁神風
運轉萬形允宣生死之時同氣皆當齊心修
齋六時行香十遍轉經福徳立降消諸不祥
無量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十遍以度屍形如法道業淨戒之䰟在三官
保命府左右侍中仙卿之間校記玄功者即
得乗駕飛龍侍軒帝宸修眞鍊道致一守神
之䰟在東華清虛東榮童初遊散進功者即
得御素軿於北元朝太極於上宫位證髙仙
預治天政主化行權清明苦爽隨世希仙三
乘之䰟在山川福壞主者之任者䰟神徑上
南宮隨其學功計日而得更生轉輪不惑便
得神仙
道言夫道無終始人有死生惟一真大神與
道同體永無變滅業風乗神摶識滅性假於
形類形同於物故有終盡終盡者形之氣氣
之限至神不終世人惑妄認爲死生執於業
識墮於地獄迷蔽自惑鬼官執録永閉幽牢
黑暗萬重不覩圓曜元始運悲神文光麗玉
書散芒醜形得度計日超昇冲氣滋融靈眸
煒煥臨將鍊易皆當修齋行香誦經夫齋戒
誦經功德甚重上通九天保鎮帝王下濟冥
途以度罪䰟生死受頼其福難勝故曰無量
普度天人
道言凡有是經能爲歷劫幽䰟苦爽無量冥
途行是功德開度之日發心修齋燒香誦經
十過皆諸天記名萬神侍衛右别至人剋得
爲聖君金闕之臣諸天記人功過毫分無失
天中魔王亦保舉爾身得道者乃當洞明至
言也
諸天中大梵隱語無量音道君撰
元始靈書解釋幽牢洞篇
　　　東方八天
　　歷阜輿衡　謨民越琳　迮池宛敷
　　果箕拒藍　崔波雲陁　魔夷鹿彬
　　滴無彦嘉　明微奴銜　至陳耀廬
　　仙期阿曇　劔島玉提　魔棲珞敦
　　鬼星皐房　覺體運元　善憫緑華
　　敵司毗南　(内八字岱/宗禁司)
　　　南方八天
　　霄虚敞熾　逺釋皆賔　墟除罔寧
　　偃南爼澄　月斗羅稽　孟昏祉榮
　　寥扈景瑰　紫微胡凌　波陀臺阿
　　照徂曲征　命延佐蕪　路百祠輪
　　道定虞渚　歷正孚瓊　兆尭柏巒
　　洞清湊營
　　　西方八天
　　奏度球疑　冲朋聮棲　(此八字爲九/幽太一號)
　　迷盧蘇攴　寂幾渠施　汶漢□钁
　　神斗玉儀　觀侔合積　嘘持米離
　　玄方碧羅　陽志荒時　七覺遙祖
　　卷逋索逵　霞敷琯姬　景育度元
　　混幾央卑　鼓龍澤歌　他墀半飛
　　龍皛由嵋　(内八字鄷/城官諱)
　　　北方八天
　　玉蹊亂基　日淵盂池　漙載願列
　　坡荒元祠　絳洞妙弼　丘目藴飛
　　定芒混逐　坤齊建䝉　激馘鬼鄙
　　煙營方仇　卯畜旣明　菩郎罕投
　　幽歌寒呱　烈燔夢遊　㦸旦悦攴
　　仙都霞周　(内八字玄/老内名)
道言此諸天中大梵隱語無量之音舊文書
太玄北闕五靈長樓之上以開度泰山九幽
羅酆泉曲冥關累苦之䰟繫在三官不得自
明逍遙玄空之者丹書揚之以濟淪苦昔天
眞皇人詣夜光元后模倣書之字皆廣長一
丈八角垂芒委宛如印九六之㑹離爲正音
有知其音能齋而誦之者諸天皆遣飛天神
王下觀其身書其功勤上奏諸天萬神朝禮
地祇侍門大勳魔王保舉上眞道備剋得遊
行三界昇入金門此音無所不辟無所不禳
無所不度無所不成天眞自然之音也故誦
之致地獄釋縳長夜開暁幽牢隂界息苦超
生人道安寧鬼途解脫碧宫霞覆丹陵發光
鎭靜海嶽福及萬生天垂彩耀地湧玉英冥
慧洞清大量玄玄也

元始無量度人上品妙經卷之五十七










靈寳無量度人上品妙經卷之五十八宙八
　　　廻生起死品
道言昔於紫空燿景天中玄風洞歌大靈妙
土受元始度人廻生起死無量上品元始天
尊當說是經周廻十過以召十方始當詣座
天眞大神上聖髙尊妙行眞人無鞅數衆乗
空而來靈煇燿虚瓊車玉輿扶華宸蓋雲旌
四張瑞靄交鬱彌羅八纏五日五夜諸天諸
地隂陽機運一時停回玄綱振肅海嶽澄明
品物咸和普安其生一國地土山川林木凝
鮮一等無復殘毀土皆作異寳燦麗熠熠衆
眞侍座元始天尊玄坐空浮萬氣雲華寳座
之上說經一遍諸天大聖同時稱善是時一
國男女禍害不作無有夭傷說經二遍災病
蠲消說經三遍翁艾返嬰說經四遍垂死得
生壽獲永延說經五遍死入輪轉即獲昇遷
說經六遍沈屍九鍊隂質廻生說經七遍受
化太玄枯骨復形說經八遍普世明悟道性
還淳尚德貴正斷滅姧邪說經九遍學道得
道求仙得仙說經十遍妙氣周備混合神明
是時一國是男是女莫不傾心皆受護度咸
得長生
道言是時元始天尊說經一遍東方無極無
量品道化大神無鞅之衆浮空而至說經二
遍南方無極無量品明性大神無鞅之衆浮
空而至說經三遍西方無極無量品結氣大
神無鞅之衆浮空而至說經四遍北方無極
無量品開慧大神無鞅之衆浮空而至說經
五遍東北無極無量品生䰟大神無鞅之衆
浮空而至說經六遍東南無極無量品育形
大神無鞅之衆浮空而至說經七遍西南無
極無量品保命大神無鞅之衆浮空而至說
經八遍西北無極無量品延年大神無鞅之
衆浮空而至說經九遍上方無極無量品廻
生大神無鞅之衆浮空而至說經十遍下方
無極無量品起死大神無鞅之衆浮空而至
十遍周竟十方無極天眞大神一時同至一
國男女傾心歸仰一切淪化沈冥屍過䝉被
道恩生氣入身旣死返形來者有如山嶽出
雲四塞彌漫無鞅之衆迮國一半土皆偏䧟
非可禁止於是元始開七寳山啓無邊目約
衣歛几凝觀遐想以告衆眞曰衆生迷誤罔
覺玄眞旣離胎育情逐化遷縁類隨著遂生
業因業累敗性徇識爲愚利害交攻情色蕩
意初爲童稚逮于壯時顧視之間已及於老
焦牢枯竭生氣旋盡至於死壞殊不知道爲
生德生爲道根心存於道常與生俱物有生
死道無生死存道於形生氣自續數極形盡
道復能生生道旣固不從化遷保形不化永
存綿綿廻生轉死上眞所崇今爲衆等開演
妙本普度無窮於是元始振揚華拂景霧四
騰如雲如煙靄浮空際去地九丈元始攝引
天眞大神上聖髙尊妙行眞人十方無極至
眞大神無鞅數衆俱在景霧之中地還平正
無復欹䧟元始即於景霧之上說經都竟衆
眞監度以授於我當此之時喜慶難言法事
粗悉諸天復位倏歘之間寂無遺響是時天
人遇值經法普得濟度永植生根無有沈淪
傾土歸仰咸行道心不競不擾不任不勤不
念不欲不貪不嗔不營不思言無藻麗口無
怨咨齊同慈愛異骨成親國安民豐欣樂太
平經始岀教一國以道預有至心宗奉禮敬
皆得度世
道言元始天尊說經中所言並是諸天上帝
内名隱韻之音亦是眞王廻生起死內諱百
靈之隱名也非世之常辭上聖已成眞人通
玄究微能悉其章誦之十過諸天攝氣萬道
齊眞靈化開宣咸受玄恩生津永啓召魄收
䰟沈零結育以返屍形廻生起死白骨成人
至學之士誦之十過則五帝命靈三元䇿眞
靈眞降合死道散隳濟度垂死絶而得生所
以爾者學士道氣未純體未契眞保制萬神
德未全至用可回度命機開導生津但起死
而已不復轉輪輕誦此章身則被殃供養尊
禮門戸興隆世世昌熾與善因縁萬災不干
神明護門斯經尊妙獨歩玉京度人無量爲
生道之宗巍巍大範德難可勝
道言凡誦是經十過諸天齊到生道開明返
化結軀億曽萬祖幽䰟苦爽亦皆受度上昇
朱宫格皆九年受化更生得爲眞仙而好學
至經功滿徳就皆得舉形飛昇金闕遊宴玉
京也上學之士修誦是經皆即受度飛昇南
宮世人受誦則延壽長年乆視無窮後天長
存運數雖極並皆得作解化之道遁變神明
不經絶滅常欣保榮逍遙十天此經微妙普
度無窮一切天人莫不受慶無量之福生死
䝉惠上天所寳不傳下世至士齎金寳效心
告盟神霄而傳輕泄漏慢殃及九祖長役鬼
官侍經五帝玉童玉女各二十四人營衛神
文保護受經者身
道言正月長齋誦詠是經爲㧞度衰亡死滅
極㑹之災得保生存七月長齋誦詠是經神
氣常全厄難蠲消名奏青籙當獲長生十月
長齋誦詠是經爲普天率土保度民物仁壽
咸臻與天無傾世世衍溢戴仰人君安鎭國
祚萬劫昇平八節之日誦詠是經造化不愆
金木交并神氣和同養育皇靈枯朽更生受
其鍊度得證仙眞本命之日誦詠是經身保
清貞體用日新禍患永消長享福祥天曹録
善地司滅連慶延七祖名奏三天功滿德就
飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐青黄白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　廻生起死玄化大神侍衛前後項生圓象
　光映十方如此分明宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前畢
　引炁三十二過東向誦經
元始無量度人上品妙經
元始洞玄靈寳本章廻生起死萬變度人眞
王隠韻混合自然玉虛妙文總括至神元始
之初洞化玄元肇明三氣生育萬靈是爲道
本無所不眞隂陽總㑹玉華煥彰無文不光
無文不明無文不立無文不成無文不度無
文不生是爲大梵妙粹之宗紫清上京瓊室
雲房極眞所御生化之根浩浩帝氣或聚或
分朱陵丹天瑶臺閬風玉宸紫館方諸鬱青
廵布流衍周廻十方中有度人起死之神中
有廻生結化之君中有三素元君大神中有
十方皇靈丈人中有南上司命司録延壽益
筭度厄尊神廻生起死無量度人今日校錄
諸天臨軒
東方無極度命神王長生大聖無量度人
南方無極鍊䰟神王長生大聖無量度人
西方無極衛質神王長生大聖無量度人
北方無極保化神王長生大聖無量度人
東北無極致仙神王長生大聖無量度人
東南無極寳氣神王長生大聖無量度人
西南無極廻生神王長生大聖無量度人
西北無極起死神王長生大聖無量度人
上方無極超形神王長生大聖無量度人
下方無極成德神王長生大聖無量度人
十方至眞飛天神王廻生起死無量大神並
乗灝彩梵氣金宸紫翠流華景雲瓊鑾散花
八威羽輦絳旂組帷霞輪珠蓋驂駕龍鳳建
執巾幢前嘯玉眞齊唱後吹簫籟同鳴獅子
白鶴嘯歌噰噰六眞啓途四將翼轅億乗萬
騎浮空而來傾光回駕起死廻生天機丞相
南昌上宫韓司主録監生大神執籙把籍齊
到帝前隨所應度嚴校諸天普告三界無極
神郷泉曲之府北都羅酆三官九府十二河
源速召司命廻生命還筭窮増夀形死易籖
句姓移名黑籍灰焚上解祖考億劫種親疾
除罪簿落滅惡根不得拘留逼合鬼群元始
符命時刻昇遷北都寒池部衛形䰟制魔保
舉度品南宫死䰟受鍊仙化成人生身受度
劫劫長存隨劫輪轉與天齊年永度三途五
苦八難超凌三界逍遙上清上清之天天帝
洞眞無色之境梵行
　　　東方八天
　　洞幾寂夷天帝重光晞明
　　孔常茂祺天帝瑶旁祖璫
　　彦麗漢度天帝翹亞寵璐
　　昌治秔銖天帝方詵九圖
　　冲忽晝虛天帝就佽爰表
　　雍田禧福天帝覺龍燕斤
　　全遙無思天帝斗巨莽沙
　　側清舉藝天帝侯符命連
　　　南方八天
　　角千火杵天帝霞鮮明尊
　　洞微浩陽天帝和裔並耀
　　起龍進成天帝藻濟倣
　　滁極鵰祥天帝褒允嘉
　　峻房光重天帝定中慈昇
　　洎正由仙天帝邈思雲襄
　　空玄懷漠天帝輔寧氏安
　　崑嶼芳凝天帝妙曩滋來
　　　西方八天
　　寳熈列儀天帝邈師至京
　　道維部需天帝九宸微樞
　　歷陶極眞天帝廻賛育敦
　　慶緒統皇天帝蒲延已存
　　制魔曠猷天帝澤煥頥洹
　　亮恭侍祥天帝敷遠頓章
　　溶境麗光天帝玉攴鹿歩
　　夏琳朱府天帝月嬰無將
　　　北方八天
　　聚咸承籍天帝演題池琥
　　馬應崇元天帝頌頥布靈
　　蘿暠福世天帝神洋觀璞
　　詔印八鸞天帝都仙機
　　𨓜登翠廓天帝燄摉披堂
　　霄庭應朝天帝慧總龍
　　釋虛素文天帝玄元神長
　　梵元勝樂天帝行維上監
三十二天三十二帝諸天隱諱諸天隱名天
中空洞自然靈章諸天隱韻召生之音立命
之尊感化之神變化屍魔出胎成靈陽和隂
合降氣上清無量之奥深不可詳敷落神眞
普度天人今日欣慶受度廻生起死歷關諸
天請滅三惡斬絶地根飛度五苦命生太玄
魔王監舉無拘生門東斗送䰟西斗筮魄北
斗定品南斗課年中斗主福大魁保生周護
三台總監衆靈青帝知覺白帝興能赤帝動
識黑帝鍊精黄帝受形萬神居身青天魔王
廻生繼絶赤天魔王還氣甦血白天魔王引
息如繩黑天魔王六用通靈黄天魔王制鬼
育嬰五帝大魔萬神之宗飛行鼔從總領鬼
兵麾幢鼓節遊觀太空自號赫奕與天齊功
上天度人嚴攝北酆都天受命普掃不祥八
威起死枯朽更芳神龍列馭眞吏揚威天丁
呼䰟大帥舉身百神返歸玉輅金軒死注斷
絶鎭鬼北山擲火萬里流鈴八衝敢有干試
拘遏上眞金鉞前戮巨天後刑屠割鬼爽風
火無停千千截首萬萬剪形魔無干犯鬼無
祅精三官北酆明檢鬼營不得容隱金馬驛
呈普告無窮萬神咸聽三界五帝列言上清
寰虛遐黙劫胞混康眇眇億萬生化混沌外
無定色内無定淵風行六虛金液浮天天上
天下無幽無㝠無形無影無極無窮溟涬大
梵遼廓無光中有至精自知自生覺亦無覺
明亦無明不以覺明道化全神神來即生神
去即死生即胎謝死乃蒂落氣接神生氣索
神消血結骨枯挺然屍居九蟲爲魅蝕腦啖
髓藏神泥丸生道固天神不去身起死成人
爾有道力枯骨更生死滅冥黙䰟遊魄息如
劫未開昏昏寂寂赤明開圖運度自然元始
安鎭敷落五篇赤書玉字八威龍文保制劫
運使天長存梵氣彌羅萬範開張元綱流演
三十二天輪轉三界周廻十方旋房歷心廻
生起死還返五常三十五分總氣上元八景
冥合氣入玄玄玄中太皇上帝髙眞泛景神
霄嘯詠洞章金眞煥擲流響雲營玉音攝氣
廻風聚烟紫虛鬱秀輔翼萬仙千和萬合自
然得生生命有神長生大君無英左官白元
右神太一色識司命頒靈桃康氣元合延母
精執符把籙追死更生上遊上清出入華房
八冥之内細微之中下鎭人身泥丸絳宫中
理五氣混合百神十轉回靈滌鍊神形三一
還眞萬氣齊仙仙道貴生無量度人上開八
門飛天法輪罪福禁戒宿命因縁普受開度
死䰟生身身得受生上聞諸天諸天之上各
有生門中有空洞謡歌之章廻生靈篇辭參
髙眞
　　　第一欲界飛空廻生之音
太空之中　　無有内外　　一熒生光
變此天地　　天地何生　　熒光爲神
神立成氣　　氣亦無形　　無形無名
化生三清　　乾坤萬類　　以此得生
能保此生　　生來無蹤　　天道貴生
鬼道貴終　　終盡其氣　　不終其神
神無終始　　和以天均　　自然廻生
死壞不經　　死者神逝　　胡不留神
神其可留　　生死俱濟　　屍形委委
見性忽無　　見無所見　　與眞爲徒
骨有玄空　　氣人如風　　歘然神至
笑語形容　　此道維何　　以意合玄
玄通意感　　自然而然　　靈文廻玉
萎屍返五官　我誦上清章　制魔詣可韓
執契告司命　沈冥立生還
　　　第二色界起死長生之章
赤扉景霄上　環日流紫煙　中有緑衣人
吹簫乗白蓮　稽首玉清王　校籍徵萬仙
執籍招九䰟　秉策開八關　命窮呼帝皇
寳杖指神還　延生佩黄縷　赤書鬱斕斑
七魄入蘂房　玉女啓瓊軒　羽蓋羅太上
青龍遶烏鸞　白雲廻絳宫　靈光舞胎仙
命魔塞寒池　誅姧瑩竒泉　滅形無常鬼
恭誦大有篇　百神守太玄　流珠響珊珊
靈津濯枯枝　柔條翳蘭鮮　眞氣洒八極
玉骨同蜕蟬　上道貴簡妙　祕語寧輕宣
　　　第三無色界髙上神霄玉清王歌曰
眇眇玉闕　　碧頂在上　　梵氣如河
流演八天　　鳴湍冩鍊　　沸濤絞雷
我氣炎衝　　萬物生回　　三界有生
俱承妙氣　　黃𥹋金液　　山横鼎峙
賦其巨者　　髙眞仙王　　與其細者
公侯珮璫　　研丹比豆　　玉京俄就
日月交飛　　我命長乆　　亹亹繁生
握珠目得　　不知太空　　玄道是則
化機不運　　三界休息　　眞一未明
五行爲賊　　顧彼嵳峩　　風謡空歌
咳笑浩劫　　神都可過　　我位上王
萬變玄中惠兆絶命九竅互通
返屍生形致天六龍至陽若無有
感和忽玄同
此三界之上飛空之中眞王歌音音參洞章
誦之百遍名度南宮誦之千遍靈魔保迎萬
遍道備飛昇太空過度三界位登仙公有聞
靈音廻生返形勑制地祇侍衛送迎㧞岀地
戸五苦八難七祖升遷永離鬼官䰟度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及神霄眞王隱
祕之音招致生眞還復屍䰟九宫揚靈煇三
府凝玉津身被紫景面澤朱光超凌玄都皆
是大梵之言非世上當辭言無韻麗曲無華
宛故謂玄奥難可尋詳上天所寳祕於神霄
玉清上宫東華寳室依玄科應運下傳若有
至人齎金寳質心依舊格告盟十天然後而
付焉
道言夫天地運度亦有否終日月五星亦有
虧盈至聖神人亦有休否末學之夫亦有疾
傷凡有此災皆可廻還生氣起濟窮絶同氣
皆當齊心修齋六時行香十遍轉經福德立
降消諸不詳無量之文普度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法則生神赴身宮室開明
死戸閉塞穢胞蕩清天機玄省南昌上宮返
其䰟神隨其學功計日而得更生轉輪不惑
便得神仙
道言夫廻生起死靈寳所重神霄禁書大至
天地細逮人物皆有生死増減益筭之道天
地運終己亥交氣星宿錯度日月失昏躔次
推移四時失度隂陽不調金勝火伏國境有
災兵盗時作太一行宫疫毒流行兆民死傷
人運臨剋師友命過眞譜斷宗亦當修齋行
香誦經廻生以成吉起死以破凶福應不淪
生道咸頼切於己形施於天下靈祕至微下
學殊昧夫齋戒誦經功德甚重上消天災保
鎭帝王下禳毒害以度兆民生死受頼其福
難勝故曰無量普度天人
道言凡有是經能爲天地帝主兆民行是功
德有災之日發心修齋焼香誦經十過皆諸
天記名萬神侍衛右别至人剋得爲聖君金
闕之臣諸天記人功過毫分無失天中魔王
亦保舉爾身得道者乃當洞明至言也
諸天中大梵隱語無量音道君撰
元始靈書攝氣還和玉篇
　　　東方八天
　　帝錫寳瑄　賚仙績洪　元奥昊允
　　資昇九冲　確璃峻翹　璨華炎封
　　邃亶瑶廓　靈池杳府　鑒池斗普
　　載護龍祖　尚師趫騫　願寂宿與
　　丹䇿韓璽　玉璣遠威　奏逕直鑾
　　偏呈丘陂
　　　南方八天
　　軸璆蘭序　展𨓜冒弸　歌移追胡
　　回靈君漢　萬齡柱天　金鑿曜殿
　　葳萎美眸　皎慶枚施　爵關神那
　　彊鄙攸司　鬼社興生　獨官阿泉
　　濟龍穴大　灌瀆盿玄　秀魁璘女
　　福和育千
　　　西方八天
　　适録伊駟　隂裳比暄　漬雲吸灨
　　白鍊虎遍　氣弦浴神　庚䰟繞乾
　　斗閣注簡　命皇奏延　渾恍廓合
　　應殊交淵　沔漠甫察　丹露虯仙
　　竟祈蕭琢　月薦璵偕　整審屍爽
　　宸令迅傳
　　　北方八天
　　極道無壁　青神意閧　溢漿泝巓
　　黙求取饗　餌歛藏鬼　鳳石玉響
　　香英靜南　俱圍並黨　隙窬宻靈
　　妙好自并　忽劫億仞　止圓洞清
　　教滔唱繁　眞至眇綿　浩宅罔住
　　混古稽言
道言此諸天中大梵隱語無量之音舊文神
霄眞王紀録紫臺碧閬之上招諸天以回生
勑北都以起死鬼神禮之以増靈仙聖佩之
以洞妙天地因之以化育隂陽通之以媾形
鼓槖運神氣來命㑹生道之諱不可不知以
保長存天眞皇人昔書其文以爲正音有知
其音能齋而誦之者諸天皆遣廻生復形神
王下觀其身書其功勤上奏諸天萬神朝禮
地祇侍門大勲眞仙保舉上清道備剋得遊
行三界昇入金門此音無所不辟無所不禳
無所不度無所不成天眞自然之音也故誦
之致神王下觀上帝遙唱萬神朝禮三界侍
軒群祅束首鬼精自亡琳琅振響十方肅清
九峯靜黙七澤吞煙萬靈振伏招集群仙天
無氛穢地無祅塵冥慧洞清大量玄玄也



元始無量度人上品妙經卷之五十八






靈寳無量度人上品妙經卷之五十九宙九
　　　化屍受形品
道言昔於洞光天中空化飛歌太玄育土受
元始度人化屍受形無量上品元始天尊當
說是經周廻十過以召十方始當詣座天眞
大神上聖髙尊化屍受形妙行眞人無鞅數
衆乗空而來浩氣排還䇿空扇景紫輿黄蓋
絳霄瓊輪曲晨垂䕃丹精靈光衆彩騰燿蓊
靄鬱勃洞煥太空三日三夜諸天星根日華
珠綱月燿一時停輪和風却煙彩雲布瑞天
無浮翳四氣朗清一國地土山川林木緬平
一等無復髙下土作柔碧交煇紋玉無有異
色衆眞侍座元始天尊玄坐空浮九氣梵光
瓊臺之上說經一遍諸天大聖同時稱善是
時一國男女屍穢殄殛受形變仙說經二遍
雲華邏虚金容爍日說經三遍花凝仙露萬
蘂呈珠說經四遍生神鍊骨屍化形完說經
五遍大結開通神氣併會說經六遍名録上
清靈津灌體說經七遍靈儀擲火洞照泥丸
說經八遍天馬馳風易屍革故說經九遍三
官命誥脫謝隂尸說經十遍神華定保生氣
海澄是時一國是男是女莫不傾心皆受護
度咸得長生
道言是時元始天尊說經一遍東方無極無
量品道寂大神無鞅之衆浮空而至說經二
遍南方無極無量品神力大神無鞅之衆浮
空而至說經三遍西方無極無量品攝精大
神無鞅之衆浮空而至說經四遍北方無極
無量品玄運大神無鞅之衆浮空而至說經
五遍東此無極無量品尸魔大神無鞅之衆
浮空而至說經六遍東南無極無量品靈儀
大神無鞅之衆浮空而至說經七遍西南無
極無量品胎靈大神無鞅之衆浮空而至說
經八遍西北無極無量品機用大神無鞅之
衆浮空而至說經九遍上方無極無量品化
屍大神無鞅之衆浮空而至說經十遍下方
無極無量品受形大神無鞅之衆浮空而至
十遍周竟十方無極天眞大神一時同至一
國男女傾心歸仰明暁大道深契神源咸言
得生皆有夀紀筭歷千萬不免有期玄極威
神施布大法使令一心開達根本知未生時
復是何狀太空之中以何因縁忽生知覺及
以見聞五行寒暑無不備識生道將去氣散
神離尸穢徒在元始神智蓋養群生一感至
靈化此尸朽受形更生上爲眞人必有妙藴
是當敷宣如是天人其衆無量扶𢹂幼耄若
賢若愚若凡若聖皆願傾聞雖彼天中尚繫
愛欲所染輕微然於道妙未得虚明皆承勝
化蓬靉雲集來者有如細雨宻霧無鞅之衆
迮國一半土皆偏䧟非可禁止於是元始普
知衆念頂出祥光其光九色照徹十方無極
國土三十二天三十二帝無不明煥於此光
中普現億劫衆生迷妄癡習遞相爲種展轉
生滅不見道眞無量業果無量報對無量𡨚
債一一瞭然如對心目元始俯觀大衆發言
告曰玉清之道妙出萬天神氣回光尸滅形
鍊形鍊爲氣抱神含虚隱顯自由出没無礙
回觀世界細於一滴乃攝祥光所現境界摶
爲寳珠大如黍米在空玄之中去地七丈元
始登引天眞大神上聖髙尊化尸受形妙行
眞人玄黙靈仙無鞅數衆俱入寳珠之中天
人仰看惟見勃勃從珠口中入旣入珠口不
知所在國人廓散地還平正無復欹䧟元始
即於寳珠之内說經都竟衆眞監度以授於
我當此之時喜慶難言法事精悉諸天復位
倏歘之間寂無遺響是時天人遇值經法普
得濟度全其本年無有中傷傾土歸仰化屍
受形不晦不明不伐不侵不淨不穢不用不
驚不戒不分化除尸質受度生形齊同慈愛
異骨成親國安民豐欣樂太平經始出教一
國以道預有至心宗奉禮敬皆得度世
道言元始天尊說經中所言並是諸天上帝
化尸内名隱韻之音亦是眞王受形內諱百
靈之隠名也非世之常辭上聖已成眞人通
玄究微化滌尸朽受易靈形能悉其章誦之
十過諸天遙感陳故改新萬帝歎嘉付形禀
眞九海靜波五山吐雲日月雙景華芒運精
回雌轉雄凡變爲仙群魔束形鬼魅滅爽化
屍受形白骨成人至學之士誦之十過則五
臓返生三尸逃奔魔精喪眼鬼祅滅爽濟度
垂死絶而得生所以爾者學士穢氣未消體
未洞眞以生制尸威未領天政德可伏御地
祇束縳魔靈但却死而已不能降眞輕誦此
章身則被殃供養尊禮門戸興隆世世昌熾
與善因縁萬災不干神明護門斯經尊妙獨
歩玉京度人無量爲萬道之宗巍巍大範徳
難可勝
道言凡誦是經十過諸天齊到億曾萬祖幽
䰟苦爽皆即化屍受形上昇朱宫格皆九年
受化更生得爲貴人而好學至經功滿德就
皆得神仙飛昇金闕遊宴玉京也上學之士
修誦是經皆即受度形鍊尸滅飛昇南宫世
人受誦則延夀長年後皆得作尸解之道䰟
神暫滅不經地獄即得返形遊行太空此經
微妙普度無窮一切天人莫不受慶無量之
福生死䝉惠上天所寳不傳下世至士齎金
寳效心盟天而傳輕泄漏慢殃及九祖長役
鬼官侍經五帝玉童玉女各二十四人營衛
神文保護受經者身
道言正月長齋誦詠是經太清傳靈紫皇帝
君爲兆上世亡䰟斷地逮役化屍受形度上
南宫七月長齋誦詠是經上清三眞太微帝
君爲兆化屍受形身得神仙書名紫籙金簡
削死上生十月長齋誦詠是經玉清神素飛
玄帝君爲兆化屍受形得爲飛仙國王帝主
君臣父子安鎭國祚保天長存世世不絶常
爲人君安鎭其方民稱太平八節之日誦詠
是經九天化屍受形帝君爲兆解度仙眞降
庭得爲九宫眞人本命之日誦詠是經九天
眞王飛駕空洞爲兆化屍澡潔䰟神受形太
玄百神飲丹至命澄正萬氣長存不經苦惱
身有光明三界侍衛五帝司迎萬神朝禮名
書上天功滿德就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐碧紫白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　頂生圓象光映十方如此分明宻呪曰
無上玄元太上道君召出臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經無量度人願所啓上徹
徑御
無上三十二天元始上帝至尊几前畢
　引炁三十二過東向誦經




元始無量度人上品妙經
元始洞玄靈寳本章化屍受形妙感度人百
魔隱韻離合自然元氣赤上火鍊成眞元始
祖劫化屍受形神去曰屍不覺不聞神附曰
形動起屈伸是皆道機太上所尊無不化屍
無不受形形動屍靜神運至均化屍成形精
氣自生同本天地開明三景是爲天根神無
相狀以道爲身五行之精神炁氤氲隨情感
色因色賦形五色眞氣結爲五文五丈開廓
普植神靈無文不光無文不明無文不立無
文不成無文不度無文不生招靈眞符白骨
成形人皇内書尸形更生鍊故反新眞得其
眞化屍受形形固能存小大無常飛登太清
是爲大梵天中之天鬱羅蕭臺玉山上京上
極無上大羅玉清眇眇劫仞若亡若存三華
離便大有妙庭金闕玉房森羅淨霐大行梵
氣周廻十方中有化屍受形之神中有南極
虚和變生長生大君中有易質降精受形司
馬大神中有玄文化尸好生韓君丈人中有
南上司命司録延壽益筭度厄尊神化尸受
形無量度人今日校録諸天臨軒
東方無極藴光神王長生大聖無量度人
南方無極開明神王長生大聖無量度人
西方無極大氣神王長生大聖無量度人
北方無極子育神王長生大聖無量度人
東北無極感德神王長生大聖無量度人
東南無極慶生神王長生大聖無量度人
西南無極母道神王長生大聖無量度人
西北無極元父神王長生大聖無量度人
上方無極生尸神王長生大聖無量度人
下方無極回形神王長生大聖無量度人
十方至眞飛天化尸受形神王長生度世無
量大神並乗三素飛雲珠光洞霄靈輿翠輦
羽葆驂駕白獸碧鳳麒麟建太微回黄之旗
無英命靈朱旛前嘯洞章齊唱後奏內音同
和玄鶴青鸞嘯歌噰噰七眞導前八靈翊後
千乗萬騎浮空而來天光朗耀洞徹重昬方
諸仙相南水左宫主生眞宰太陽火官執籙
把籍齊到帝前隨業考校咸使升遷符告北
帝太隂諸神九水佐理玄滋靈君雷電隂景
豁落七元九映威劒六天大魔司録司命司
察司功冥關幽府泉曲河源眞王有命普度
沈骸太玄起尸黄水浴䰟流火蕩穢紫融鍊
形施靈合氣仙化成人不歷胎垢澄净光明
因縁輪轉與天齊年永離風刀塗炭魔試之
難飛行遊宴逍遙上清上清之天天帝洞陽
無色之境梵行
　　　東方八天
　　利慶昭華天帝玉剛栖群
　　浮輿秉衡天帝紹元子宗
　　汩沱灔流天帝保仙冝逢
　　少正除皇天帝辨宛通
　　角滌聚蚿天帝毎承符公
　　記淀蕕休天帝緑方旋容
　　道治區玄天帝樂慈昇
　　洞幽浚微天帝魯希伯文
　　　南方八天
　　錫華紫眞天帝梵澤雲
　　商廬文天帝覺蒲宛婁
　　壯枝閱芒天帝奢維遲仝
　　報遵陽彭天帝茂唐敖玄
　　火藏照沙天帝極道嗣聽
　　黄靈剡湧天帝福孳決生
　　谷羅應仙天帝八冥杜防
　　覩佃幼明天帝甘都求征
　　　西方八天
　　鎭混洞香天帝伯上杲卿
　　乾庇邈虛天帝紫雲仲枚
　　烈命周隅天帝緬堲慷呼
　　誾正雅極天帝益侃慈忸
　　濯幹紇化天帝梵閔阿巴
　　浩回奉靈天帝常招顯童
　　夜河司靈天帝倩侍衢璫
　　太紫輪眞天帝閔俞至晨
　　　北方八天
　　寳聚紫陽天帝玄方九靈
　　暴映神變天帝燎庠燕元
　　瀆望昇持天帝雷智道開
　　太始珍煇天帝璧明雲璲
　　朝衛尊景天帝阿龍長
　　妙禁霄址天帝握仙法王
　　典教曆紀天帝億宇𡜍飛
　　照罪解尸天帝善勝祈門
三十二天三十二帝諸天隱諱諸天隱名天
中空洞自然靈章諸天隱韻移氣之音復命
之尊回生之神化屍大魔受形之靈九散十
合變化上清無量之奥深不可詳敷落神眞
普度天人今日欣慶受度歷關諸天請滅三
惡斬絶尸根飛眞受形名列太玄眞王監舉
無拘天門東斗主筭西斗記名北斗落死南
斗上生中斗大魁化尸受形青帝召䰟白帝
制魄赤帝還氣黑帝返血黄帝復命萬神持
節速徵太一起尸復生形具神備調理三關
神風入穴泉溢崑山玉童一呼六丁威南變
化恍愡登仙隔凡神境具前黄誌金顏賜兆
虎弁丹衣碧欄佩籙九霄仰視泥丸三五斗
綱紫雲流煙尸化形鍊飛昇太淵坐鎭九戸
嘯攝百靈青天魔王斬絶遊尸赤天魔王金
印玉螭白天魔王元海素龜黑天魔王玄光
老師黄天魔王絳帳紫嬰風令火勑急急化
尸天尸皇君奏帝寳章地尸皇君殺鬼伏藏
人尸皇君截戮死殃尸作生形緑海霞漿八
萬四千華室曲房神靈畢至返一混芒骨有
青霜髓如碧琅爲其化尸叱逐魔𡨚五帝大
魔萬神之宗飛行鼓從總領神兵麾幢鼓節
遊觀太空仗衛赫奕天録敷功化尸受形嚴
攝此酆天機上相玉清神公恭受帝命普掃
不祥雷雹激戾龍虎蹶張天丁驅邪大帥橐
風黑雲萬里電火八衝敢有干試拒遏眞䰟
金鉞前戮巨蟒吞精屠割鬼爽風火無停千
千截首萬萬剪形魔無干犯鬼無祅精天中
隱勑除籍勾名三官北酆明檢鬼營不得容
隱金馬驛呈普告無窮萬神咸聴三界五嶽
列言上清
𣹟混昊曆龍漢儀康俶台莽劫號滉之中上
立無色下開九淵風鼓波蕩三萬六千外堅
中虚金鎖流玄玄極上下無幽無冥無形無
影無極無窮若有大神虎齒龍脣六目八角
乗駕風雲手托混沌狀如卵形三寸五分圓
白如銀内有三界日月乾坤山海草木老父
幼孫生者受形滅者化屍往來輪轉氣常運
機尸化爲鬼鬼化爲人是道還返秋轉爲春
帝吐玉符化尸斷死受形生眞眞無比倫太
空浩氣北斗南辰合爲至無玄白不分溟涬
大梵遼廓無光赤明開圖運度自然元始安
鎭敷落五篇赤書玉字八威龍文保制劫運
使天長存梵炁彌羅萬範開張元綱流演三
十二天輪轉無色周廻十方旋斗歷箕回度
五常三十五分總炁上元八景冥合炁入玄
玄玄中太皇上帝髙眞泛景太霞嘯詠洞章
金章明郁豁落擊摧尸鬼奔逃䰟來魄歸流
響雲營虚寂聚炁律吕生神鳳舞鸞吟玉音
雲熾風回雨施帝一在離群眞列位捧璧跨
璫龍虎俠傍靈風聚煙青眞護肝紫虚鬱秀
三官瓊堂輔翼萬仙千百相連千和萬合自
然成眞眞中有神長生大君無英度籍白元
執經太一稟生司命主盟桃康好生合延育
形執符把籙保命固根上遊上清出入華房
八冥之内細微之中下鎭人身泥丸絳宫中
理五氣混合百神十轉回靈萬炁齊仙仙道
貴生無量度人上開八門飛天法輪罪福禁
戒宿命因縁普受開度死䰟生身身得受生
上聞諸天諸天之上各有生門中有空洞謡
歌之章眞王靈篇辭參髙眞
　　　第一欲界飛空化尸之音
聚氣因精　　變形因風　　風通玄智
造化之宗　　重閬九膜　　實由道功
生而爲人　　巧笑雌雄　　仙聖鬼神
往來其中　　慾海漫漫　　心波渺瀰
意逐則往　　莫測所因　　生氣等秋毫
結形如冰澌　輔弼分斗光　入兆雙目瞳
見量出太虚　至神一與同　偕道數受増
形死再童蒙　數盡呼吸止　委口但形容
七魄擕三彭　六道循無窮　眞人自入妙
化尸白日冲　太一召百神　稽首重冥空
洞妙得天氣　紫雲回九宫　七祖生九霄
保身如靈松
　　　第二色界眞王受形之章
染空爲色　　色化爲空　　色化無常
空即非空　　未形名空　　受形爲色
形化色盡　　命謝歸空　　空亦無來
形本不住　　形住色住　　空非來去
以妄見空　　妄縁名色　　皆是大道
何可詮擇　　寓空成形　　杳冥中精
誰玄何受　　陽動而生　　空非隂陽
隂陽非空　　認空爲道　　網中死禽
非道非空　　象外飛龍　　能知此者
受形無窮　　受形化尸　　不合不離
化尸無相　　恍惚有象　　此非業道
生化長養　　是吾道玄　　眞王靈篇
告爾群氓　　非人勿傳
　　　第三無色界玉清王空洞歌曰
梵炁无无　　玉清鬱羅　　下直神丘
環洄海波　　七劫金山　　萬天瓊柯
日月兩曜　　浩劫經過　　吹則隂生
可乃陽至　　香風紅雨　　寳樓瑶址
元始流精　　壘雪積酥　　遇火成液
鑄彼玉京　　巨山崇石　　比兆泥丸
内藴黄赤　　天潢奔注　　尾閭固塞
洶洶洪濤　　湛有天德　　比兆脊節
内有九眞　　白雲滔滔　　神風八回
無英青巾　　御氣成雷　　玉女吹笙
五音勃興　　七情啼笑　　道有至精
無形無名　　化尸與受形　仙籙書紫靈
歌此空洞歌　至理升無名　世不悟眞道
轉輪更復多　去來何幾數　永沈慾海河
此三界之上飛空之中眞王歌音音參洞章
誦之百遍名度南宮誦之千遍天眞保迎萬
遍道備飛昇太空過度三界位登仙公有聞
靈音魔王敬形勑制地祇侍衛送迎㧞出地
戸五苦八難七祖昇遷永離考官䰟度朱陵
受鍊更生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及玉清眞王隱
祕之音皆是化易委尸受度生形成道登眞
換氣回生自然大梵之言非世上常辭言無
韻麗曲無華宛故謂玄奥難可尋詳上天所
寳祕於神霄玉清王府東華玉堂應上帝誥
命流傳若有至人齎金寳質心依舊格告盟
十天然後而付焉
道言夫逺道則失生離精則散氣炁寂神逝
所遺肉骨齒髪形狀塊息尸居以其不能留
神養炁儲精但同木石無知覺動起挺逕于
是則謂之尸至聖神人將還氣招神慧生於
尸歘爾而知旣受故形若返故都百神來歸
遊宴金堂玉室之内若見世縁情欲所至心
意所感不知其由仰視三辰俯觀萬類欣然
自得得道高眞化尸受形物理皆如是已凡
運度否終日星虧盈人有休否死亡疾傷凡
有此災同氣皆當齊心修齋六時行香十遍
轉經福德立降消諸不祥無量之文普度無
窮
道言夫末學道淺或仙品未充運應滅度身
經太隂臨過之時同學至人爲其行香誦經
十過化尸受形如法䰟神徑上南宫隨其學
功計日而得更生轉輪不惑便得神仙
道言夫化尸受形不但祇於人身可同等於
天地迎生續氣致福請年與道無爽至若天
地運終星宿錯度日月失昬四時失度隂陽
不調國境有災疫毒流行兆民死傷師友命
過皆當修齋行香誦經夫齋戒誦經功德甚
重上消天災保鎭帝土下禳毒害以度兆民
生死受頼其福難勝故曰無量普度天人
道言凡有是經能爲天地帝主兆民行是功
徳有災之日發心修齎燒香誦經十過蕩滅
尸穢身獲飛仙皆諸天記名萬神侍衛右别
至人剋得爲聖君金闕之臣諸天記人功過
毫分無失天中眞王亦保舉爾身得道者乃
當洞明至言也
諸天中大梵隱語無量音道君撰
元始靈書化尸受形玉篇
　　　東方八天
　　潮瑜激瑛　珍予交懷　冠祕攸尚
　　晞煥嶤經　縁原珞珂　宛翠肆陳
　　撲乾邦都　異嶧方岷　蔽婁祠𣢾
　　鬱丹儀迎　便緑酆佑　祈斗遥森
　　明孺芽合　淋津濤淋　馥廓阿奕
　　司茨奏雷
　　　南方八天
　　烘炘烈光　炯霞爛宿　珥瑞韓司
　　機詮隂煜　力縉維南　剛勑燿逐
　　魚柄連題　萬嶽官笛　隷正籍契
　　眷龍慈職　勉湯句沙　鐸神延繫
　　倫極指徐　邀䰟返策　化受㳙煙
　　宅輅展澤
　　　　西方八天
　　翼衛星楝　鍊化莫綿　軫常遄羅
　　蹟運巴延　電治肇零　晶劒离田
　　崿㽵乞池　岵古登連　忽息回火
　　帝符靈玄　承咸拱風　竇牢瀆淵
　　费陽宣洽動龍朗端混鎖溢負
　　道命空觀
　　　北方八天
　　驕舒玄佳婁突灌生交精忻蛇
　　野鑿泛流蜃淮湧嶽流洄愬庚
　　靈帶併火識覺轉周太虛玄漠
　　素台冰渾執交機印造育仙謀
　　循軌罔商日馳妙虛尸毛山斬
　　耳魁東居
道言此諸天中大梵隱語無量之音舊文靈
祕琅函眞王勑太玄司命上清靈虛眞人以
丹筆書之佩服化尸受生疾癘殃禍應當滅
解如風揚塵世間異寃尸怪一切不祥朱書
火化服之或禁勑廟社立應天書寳圖字皆
廣長一丈天眞皇人昔書其文以爲正音有
知其音能齋而誦之者诸天皆遣侍眞靈官
下察其身書其功勤上奏諸天萬神朝禮地
祇侍門大功眞王保舉洞妙德廣剋得遊行
三界昇入金門此音無所不辟無所不禳無
所不度無所不成天眞自然之音也故誦之
致飛天下觀上帝遙唱萬神朝禮三界侍軒
群祅束首鬼精自亡琳琅振響十方肅清河
海靜黙山嶽吞煙萬靈振伏招集群仙天無
氛穢地無祅塵冥慧洞清大量玄玄也
元始無量度人上品妙經卷之五十九















靈寳無量度人上品妙經卷之六十宙十
　　　鍊氣變仙品
道言昔於始青天中碧落空歌大浮黎土受
元始度人鍊氣變仙超神上清之品元始天
尊當說是經周廻十過以召十方始當詣座
天眞大神上聖髙尊妙行眞入十方鍊氣變
仙生神道君化骨住命功曹天吏主録仙名
應眞得度鍊氣變仙無量度人諸天大神無
鞅數衆御氣而來其氣徘徊非空非有非形
非色混洞無極雲霞霄霧難喻其體九色不
定乍光乍明或絳或青煥爛九空映燿三界
自非諸天神靄靈華仙雲瑞彩之可比類發
於元始玉京翠房淵岩冥竇之中靡靡布散
中有百千無量光景各現丹輿緑輦羽蓋瓊
輪龍旌鳳軒夜光神馬九絶猛獸玉蕤停空
紫蓋髙蔭流精玉光浩氣鬱勃洞煥太空三
日三夜諸天日月星宿垂象之輪金璣玉關
瑶樞寳纂靈綱雲域宿舍絳𡵨一時運動行
度流移不與常等是時天司上官主典掾司
各守輪轂推紐轉括不能循軌以應常次咸
各驚駭而相謂言是何瑞因覩此竒變即建
天鼓以候斗車鳴鼓九通下觀玉京之傍一
十二山靈海碧濤神津潮應龍虯出没其聲
沸雷大淵汪洋㳙流湮汩不與天鼓鳴時機
會相應諸天帝宫未識何縁以致斯異𢋫料
簿籍黙會簡籙將詣帝臺質其所疑速命威
神分雲掃途攝炁治道驂駕龍虎秉執旌旗
時未當行神煙四起天風洒灑三辰廻照妙
炁澄廓方輿圓蓋左行右旋天籟揚音洞歌
宛奏千界流光八騫髙欒靜覩群眞咸得侍
座元始天尊玄坐虚浮紺碧蓮花之上其花
萬葉蘂珠周遶一葉下廣遐覆一天一蘂之
珠各現金色天妙世界一一界中各有天仙
帝王首冠寳華衣搖仙彩乗鶴駕鸞往來無
礙於此蓮榦明如水晶其直參空根蟠玉海
圓徑萬里中有寳樓琛闕瓊宫瑰殿層壘鬱
峩所現靈觀不可思說及以比量以近言之
猶於太倉遙瞻積粟元始天尊安坐蓮花下
觀諸天而是身相大小齊等不有偏陷說經
一遍諸天大聖同時稱善是時一國男女身
光影相互相渉入說經二遍神現無極玉京
崑崙等一塵芥無有限際說經三遍萬象群
類一時同聲讃歎經法清詠道眞說經四遍
上清九空三萬六千日月一時同明九隂腐
骸未度之骨還起成人說經五遍金龍神獸
競吐風雲合呇九色洞妙混淪說經六遍一
國男女含炁之倫童嬰其顔金玉其身不知
有死食炁游神說經七遍天垂碧玉地變黄
金紅露飄注甘醴冲盈說經八遍金翅不生
神龍夜鳴五嶽收煙八景現形說經九遍玉
悔揚波碧山秀榮飛仙來朝雲輅鳳旌說經
十遍地藏甘露七寳均生頑堅濁礎瑞光化
成是時一國是男是女莫不傾心皆受護度
咸得長生
道言是時元始天尊說經一遍東方鍊炁變
仙至眞大神無鞅之衆浮空而至說經二遍
南方鍊炁變仙至眞大神無鞅之衆浮空而
至說經三遍西方鍊炁變仙至眞大神無鞅
之衆浮空而至說經四遍北方鍊炁變仙至
眞大神無鞅之衆浮空而至說經五遍東北
鍊炁變仙至眞大神無鞅之衆浮空而至說
經六遍東南鍊炁變仙至眞大神無鞅之衆
浮空而至說經七遍西南鍊炁變仙至眞大
神無鞅之衆浮空而至說經八遍西北鍊炁
變仙至眞大神無鞅之衆浮空而至說經九
遍上方鍊炁變仙至眞大神無鞅之衆浮空
而至說經十遍下方鍊炁變仙至眞大神無
鞅之衆浮空而至十遍周竟十方鍊炁變仙
天眞大神一時同至一國男女傾心歸仰來
者聞於妙炁彌塞普遍泛此浩蕩無量俱來
形同於氣氣同於形無有東西及以涯涘種
種人物男女相貌忽出忽没忽隱忽顯遍一
大國炁皆散滿非可禁止於是元始含笑出
紫金光明寳掌五指手相望炁歛約瑩然開
顯即見諸天一切衆生聽法眞寮無量大道
威神冥空天界一切神司大俱吒鬼皆在光
氣之内稽首作禮旋匝座下願聞法要眇眇
之中去地百丈元始登引天眞大神上聖髙
尊妙行眞人十方鍊炁變仙至眞諸大神王
無鞅數衆俱入光炁之内一切天人見元始
天尊上聖髙尊如處寳珠及淨瑠璃天海交
映渾渾空碧光照内外潔無纎翳見十方空
湛同天眼一切眞仙仰看歌詠歩虚禮拜惟
見拂拂出入來往光融炁化不知所在國人
廓散天境平正虚通踈徹元始即於炁觀有
無之中說經都竟衆眞監度以授於我當此
之時喜慶難言法事粗悉諸天復位恍愡之
間空炁合體寂無遺響是時一切天司三辰
二景主運轉機一切眞神始悟異因炁變神
移莫知所縁乃識元始欲說鍊炁變仙最上
妙道先現斯瑞諸天眞仙一切天人遇值經
法普得濟度全其天年無有中傷傾土歸仰
識道忘心炁鍊炁明炁大炁剛炁空炁淵炁
冲炁運炁有炁無炁變炁仙言不唱宗口不
命物齊同慈愛異骨成親國安民豐欣樂太
平經始出教一國鍊氣悟十二法以炁合道
以道合心心合於神神變爲仙宗奉禮敬皆
得度世
道言元始天尊說經中所言並是諸天上帝
鍊炁變仙生神易骨隱韻之音亦是十方變
氣變仙至眞大神内諱鍊炁變仙之隱名也
非世之常辭上聖已成眞人通玄究微能悉
其章炁已超登聖地升入無形猶固鍊之誦
之十過諸天召炁萬帝變仙天地返元氣如
淵泉山鍊爲炁地鍊爲炁天鍊爲炁人鍊爲
炁三景萬象皆鍊爲炁炁無形端恍惚存亡
人能識之變神爲仙未能識氣未知鍊道齋
戒誦經眞炁自生鍊炁自然天地自應三辰
不行群魔束形鬼精滅爽回屍起死白骨變
仙至學之士誦之十過則精血化炁炁達百
川五臟六腑不逆無偏自有入無炁鍊綿綿
綿綿永存變神爲仙則五帝列侍三元發煙
魔精喪膽鬼官揚鞭滌蕩九醜炁極通玄濟
病度死絶命更生所以爾者學士鍊氣未明
體未洞眞召制萬炁炁登天門炁還天門不
知無形徳可伏御地祇束縳魔靈但却死而
已氣鍊得生輕誦此章炁不光揚流精玉化
塞閼明堂玄曹記言注子餘殃供養尊禮門
戸興隆世世昌熾與善因縁萬災不干神明
護門斯經尊妙獨歩玉京度人無量爲鍊炁
變仙萬道之宗巍巍大範德難可勝
道言凡誦是經十過諸天氣到億曽萬祖幽
䰟苦爽旣滅之後皆化爲炁炁不經鍊冥漠
不生受誦氣鍊皆即受度上升朱宫格皆九
年受化更生得爲貴人而好學至經功滿德
就鍊炁變仙飛昇金闕遊宴玉京也上學之
士修誦是經皆即受度飛昇南宫世人受誦
則延壽長年後皆得作尸解之道形隨炁出
化入無門䰟神合氣氣結成神不經地獄即
得返形泛氣太空此經微妙普度無窮一切
天人莫不受慶無量之福生死蒙惠上天所
寳不傳下世至士齎金寳效心盟天而傳輕
泄漏慢殃及九祖長役鬼官侍經五帝玉童
玉女各六十四人營衛神文保護受經者身
道言正月長齋誦詠是經鍊炁鬱青爲上世
亡䰟故炁鍊新斷地司牽役復連冡訟度上
南宫七月長齋誦詠是經氣鍊空白身變神
仙諸天書名玉籙素契削死上生十月長齋
誦詠是經炁鍊太黄爲道王帝主君臣父子
召炁九天天福炁冥安鎭國祚保天長存世
世不絶常爲人君安鎮其方永享太平八節
之日誦詠是經炁鍊九星化爲九色戴九履
一左三右七二四扶身六八挾足氣遶九宫
變爲眞身得爲九宮眞人本命之日誦詠是
經氣鍊太微自干入支六甲從官一炁化竒
䰟神澄正萬炁相隨不經苦惱神變希夷三
界奉輪五天揚麾萬神朝禮名書上天功滿
德就飛昇上清
　道言行道之日皆當香湯沐浴齋戒入室
　東向叩齒六十四通上聞六十四天心拜
　六十四過閉目靜思身坐青黄白三色雲
　氣之中内外蓊冥有青龍白虎朱雀玄武
　獅子白鶴羅列左右日月照明洞煥室内
　項生圓象光映十方如此分明宻呪日
無上玄元太上道君召岀臣身中三五功曹
左右官使者侍香玉童傳言玉女五帝直符
直日香官各六十四人關啓所言今日吉慶
長齋清堂修行至經無量度人願所啓上徹
徑御
無上六十四天元始上帝至尊几前畢
　引炁三十二過東向誦經




元始無量度人上品妙經
元始洞玄靈寳本章鍊炁變仙九變度人道
氣隱韻離合自然混洞太无混无爲虚虚爲
空體炁與空俱炁爲太眞妙入玄無炁爲道
性不屬有無變化通神神與炁俱炁非氤氲
炁非呼吸炁無蒸岀炁非雲煙炁非形質眞
炁無體彊有炁名炁能生化炁能變遷㤅能
堅剛炁能返還炁能長乆炁能綿綿我炁非
物能生衆物我炁無情能化有情炁爲道母
炁爲大神動而爲有靜而爲空化生玉京蕭
臺鬱峩大羅玉清金闕玉房紫閣朱庭眞炁
流間化結上眞無炁不光無炁不明無炁不
立無炁不成無炁不度無炁不生是爲大梵
玄中之玄𣲖分攴析如環相連蟠延屈回紫
炁白煙上下無常剛柔有方髙聖靈仙萬帝
千眞混化一炁鍊而變仙譬諸世間山海樓
闕萬物榮繁智蠢賢愚上宰下官皆從炁生
受鍊變遷炁無生死炁無頗偏隨感而應炁
妙相傳若亡若存眇眇三便虹京瓊池日澤
蘂淵大行梵炁周廻十方化生度人不死之
神化生南極長生大君化生鍊炁變仙大神
化生道炁自然威神化生上清神炁紫君鍊
化元炁始生變仙至眞尊神炁存不死無量
度人今日校録諸天臨軒
東方無極鍊氣變仙長生大聖無量度人
南方無極鍊氣變仙長生大聖無量度人
西方無極鍊氣變仙長生大聖無量度人
北方無極鍊氣變仙長生大聖無量度人
東北無極鍊氣變仙長生大聖無量度人
東南無極鍊氣變仙長生大聖無量度人
西南無極鍊氣變仙長生大聖無量度人
西北無極鍊氣變仙長生大聖無量度人
上方無極鍊氣變仙長生大聖無量度人
下方無極鍊氣變仙長生大聖無量度人
十方至眞鍊氣變仙長生度世無量大神並
乗梵炁變成紫雲碧琳之輦瓊鳳之輿黄蓋
素輪驂駕九龍三炁之軿景雲之𢡠流火之
鈴鳴金考革撼響帝鐘前鳴玉童齊唱後吹
玉女笳鳴獅子辟邪嘯歌噰噰八極開圖五
帝奏煙億乗萬騎浮炁而來含空降光監眞
度生諸天丞相太素上宫主道攝炁變仙大
神執籙把籍齊到帝前隨所應度嚴校諸天
普告三界無極神鄊泉曲之府北都羅酆三
宮九府十二河源上解祖考億劫種親隂屍
滯魄萬炁魔䰟身謝三官䰟炁乆凝宿業如
風飄流惡根炁無生死但有杳冥識念慿炁
遊停何依善化福堂惡化炎池性因識迷隨
炁所之一如在世驚喜笑啼魔炁爲吏聿來
訊之䰟炁飄揚憶念含悲元始道恩攝炁鍊
持積𡨚成和積故成新死炁蕩化落滅罪根
不得拘留逼合鬼群元始符命時刻昇遷返
炁太无混道元胚天魔六合火獄冰池業盡
炁鍊玉光洞微寂然空廓獨存希夷死䰟受
鍊仙化天竒道爲我身炁爲我神念世迷妄
徒取悲辛鍊炁變仙無量度人生身受度劫
劫長存隨劫輪轉與天齊年永度麤染漏念
輕欲業道天牢䰟魄不經超凌三界逍遙上
清上清之天天炁至眞無色之境梵行
　　　東方十六天(此炁大梵初無起止皆/是道性元神所現天境)
　　　(本無體象道化爲眞此名炁觀亦非/鍊變而現天眞自然太空之玄妙也)
　　　(不歷星度次舍在無色之境/出隂陽之分皆上聖之居)
　　宛空明梵天帝空冲嬰
　　紫元伯无天帝明子歸
　　燕景鬱需天帝虚父自康
　　冲正洞極天帝耀未駢羅
　　明辨元黄天帝太无留延
　　理重淵虚天帝道時建華
　　覺眞權衆天帝弗泰用師
　　清微黄羽天帝鬼度監
　　救明望世天帝常遊江因
　　越甫問時天帝蘇來鳩生
　　炁靈昭浦天帝慶皇上宗
　　玄虚光範天帝招集女䰟
　　上極四種天帝羗陳燄
　　易化正鎭天帝杜常生
　　孤罡八範天帝孔堅明婁
　　九延玉定天帝智定嚴
　　　南方十六天
　　丹摩逸化天帝崇眞斯臺
　　斗鑑虚輿天帝沙劫子安
　　帝光無濟天帝望朞明
　　朱陵耀光天帝洞雲无眞
　　紫畢斷白天帝宛醯羅
　　降仙台元天帝呼牛演池
　　爽至謝深天帝鹿堂子家
　　鬱江斯蟬天帝日曜春
　　估侯利眞天帝曽和太空
　　谷玄道用天帝吐明芝生
　　李歩明微天帝圖何部多
　　神廬昌應天帝隨宫祕主
　　度正克宗天帝舜角明基
　　大火赤衣天帝翰覺賢
　　青帝洞遙天帝江平延孫
　　亥城百化天帝奚流夜陁
　　　西方十六天
　　金離光啓天帝敷妙丙昌
　　極皇玄運天帝裕主洪肇
　　周延靜平天帝光明王
　　寳宋榮滋天帝明梵子璫
　　慶眞美元天帝廬姜上明
　　祭無神肆天帝允知賢成
　　髙降質華天帝柏監文英
　　道期延紀天帝屈墮彌
　　童利帝鋤天帝西隅周微
　　鼎神化微天帝龍恒師
　　太安順極天帝震恭孝文
　　窮熈耀仙天帝緑羅千
　　紫都月廣天帝世諸叢名
　　崔康節時天帝欵魚夏瓊
　　境碧落珉天帝絳飛酬京
　　普海洞幾天帝酉子都
　　　北方十六天
　　魚泗統眞天帝禽來護
　　虎伽霹方天帝咸茱半武
　　仇淵落余天帝台眞回元
　　金皛正濟天帝總靈司幾
　　皇利孔修天帝燄牢夫
　　尭樞精靈天帝構華伯皇
　　神吟蕭都天帝定思狂
　　慶著嶽符天帝燕仙壽躬
　　琛明除苦天帝琴頥歌
　　酆信考孚天帝希清然寧
　　政入豹部天帝脫喬孟嬰
　　耿壘瀝泉天帝瀆庭九公
　　鬼儲史樂天帝路熈載靈
　　靈馥海輪天帝神文屈兵
　　上極霄埴天帝召天提平
　　碧常洞元天帝珞池宋程
六十四天六十四帝諸天隱諱諸天隱名天
中空洞鍊炁靈章諸天隱韻氣中之音氣中
之尊氣中之神氣中大魔氣中之靈九變十
鍊合化上清道性爲炁炁與空淪子未能鍊
誦此洞文子若知鍊鍊爲至精氣本無鍊鍊
爲假名以子不精欲染愛憎業爲穢垢情爲
玷痕害子道炁去子華榮靜以鍊炁正以守
成鍊乆炁定油然太清炁經鍊持坦夷四平
内視八景六虚流明鍊去人道邈同道眞無
量之奥深不可詳敷落神眞普度天人今日
欣慶受度歷關諸天請鍊炁惡斯戮邪根飛
度三宫變仙太玄氣中眞王監舉保鍊出入
無門東斗炁青西斗炁素北斗炁冥南斗炁
赤中斗黄庭炁鍊五斗寓變色形色形至眞
非幻滅稱惟道所適變仙齊靈青炁護䰟白
炁侍魄赤炁養和黑炁通血黄炁中胎萬道
無越青炁仙王淨光幽潔赤炁仙王冲淵帝
極白炁仙王浩庭凝宻黑炁仙王北玄景蔚
黄炁仙王子丹詡陸五炁仙王萬神之宗泛
駕遊空總領天眞道炁爲龍麟車虎旗霹靈
靊霳幟纛煒赫興大天功上天度人變攝飛
空摧魔束祅嚴攝北酆變仙受命下掃不祥
六天故氣腥血八衝鬱勃無光盤結横攻慘
慘穢氣神鬼伏蹤隱形其間與世爲凶帝命
九老勑攝羅酆電火前驅鞭虎呵龍遍天靉
靆擲火九重害炁千里鍊爲碧空大帝嘯咤
玉眞騁容寳輪乹霄紫景溶溶敢有干試拒
遏上眞钁天斬頭金斧戮形天運地旋風號
火噴震撼神丘紫微攝京萬萬千千檢鬼姓
名三官鼓筆五嶽竦庭不得容隱金馬驛呈
普告無窮萬神咸聽三界五帝列言上清
洞无玉明龍變神剛眇眇億劫混沌之中上
氣無色下亦無淵中乃洞虚鍊炁成天天上
天下無幽無冥無形無影無極無窮溟涬大
梵遼廓無光氣鍊赤明運度自然元始安鎭
九空變仙氣鍊成有雲霞霧煙氣鍊成無神
境變仙氣凝大梵靈書洞篇火鍊水瑩十華
麗鮮八角垂芒金字碧天玉文煥空虎卧龍
潜鳳炁鶴迹星鈎綱連三元正體萬天盟傳
保制劫運使天長存梵炁彌羅萬範開張元
氣流演六十四天輪轉無色周廻十方旋空
歷常廻赤流玄八十一分總炁上元九光混
合氣入玄玄玄中太皇上帝髙眞泛氣妙庭
吟詠玉梁柱火治鍊流響雲營妙空涵炁神
風合煙紫素瓊荑黄白變仙少青朱精和合
成眞自然鍊變神眞自成眞中有神長生大
君扶𢹂青華顧接帝𡣕愷宴九華三天玉賔
太一泥丸司命住心桃康合延布炁生神黄
老鍊變保命生根上遊上清出入華房八冥
之内細微之中下鎭人身泥丸絳宮中合太
虚空爲道母炁偕空居變化無常混合百神
九變廻靈萬炁變仙仙道貴生無量度人神
蓋腦宮上開天門飛天命䰟罪福禁戒宿命
因縁普受開度死炁生神神變爲仙上聞諸
天諸天之上各有生門中有空洞鍊氣之章
仙聖靈篇辭參髙眞
　　　第一天眞帝皇鍊炁洞碧眞王之音
天光眇微　　靈氣無期　　飛騰洞空
左右流之　　碧濤漪漪　　鍊此瓊蕤
䇿虛維何　　跨斗躡箕
　　　第二太眞帝皇鍊炁洞青眞王之音
神馬無行　　我氣非征　　道爲氣天
王宮連連　　靈娥帶月　　龍車朝發
掇雲飛香　　平悔䝉雪
　　　第三玄眞帝皇鍊炁洞紺眞王之音
上帝九門　　日光其暾　　氣嚥晨霞
鍊之長存　　青紅紺光　　注我黄房
洞芝可羹　　餔嬰慶良
　　　第四妙眞帝皇鍊炁洞蒼眞王之音
天玉其蒼　　拊球琅琅　　炁鍊入空
典形相忘　　變神變仙　　外玄内黄
道受邃妙　　非世所藏
　　　第五極眞帝皇鍊炁洞黃眞王之章
鳯車虎璋　　東揖扶桑　　紫書龍蟠(　)
仙伯垂璫　　陽氣如吹　　仰御朱光
謁帝變仙　　鍊炁中黄
　　　第六素眞帝皇鍊炁洞紫眞王之章
赤黑未分　　求卵於鷄　　咽彼金色
氣合希夷　　鍊骨爲空　　氣與形通
我道妙微　　陋仙何知
　　　第七虛眞帝皇鍊炁洞赤眞王之章
白虎銜璧　　轉此赤日　　氣鍊彭亨
知三得一　　仙人玉顏　　變此九七
混洞無光　　端坐瓊室
　　　第八帝眞帝皇鍊炁洞緑眞王之歌
青黄變緑　　不疾而速　　我神爲車
披雲轣轆　　玉女華殊　　我乗東驅
一笑墮珥　　淵有雙魚
　　　第九玉眞帝皇鍊炁洞白眞王之章
絳臺千級　　飛仙可入　　氣鍊如繩
龍腰玉缾　　雲液返童　　氣成八風
朝宴崑崙　　名登錦丘
　　　第十金眞帝皇鍊炁洞玄眞王之歌
我持橐籥　　鍊氣消息　　星垂金弧
綱流五尺　　披雲俯光　　吸玄咀液
道成變仙　　帝家淵碧
此三景之上飛空之中眞王歌音音參洞章
誦之百遍名度南宫誦之千遍眞王保迎萬
遍道備飛昇太空過度三界位登仙公有聞
靈音魔王束形勑制九天侍衛送迎㧞岀地
戸故氣黑赤百結大關三刑四殺五道六害
祖炁升遷永離鬼宮䰟度朱陵炁鍊更生是
謂無量普度無窮有祕上天文諸天共所崇
泄慢墮地獄故氣没祖翁
道言此洞章並是諸天上帝及鍊氣變仙眞
王隱祕之音皆是大梵之言非世上常辭言
無韻麗曲無華宛故謂玄奥難可尋詳上天
所寳祕於玄都紫微上宫依玄科四萬劫一
傳若有至人齎金寳傾心依舊格告盟上清
然後而付焉
道言天地鍊炁亦有終窮三光鍊氣亦有虚
盈至聖神人亦有氣數末學之氣亦有絶傷
凡有此災同契皆當齊心修齋六時行香十
遍轉經福炁立降害炁流祥無量之文普度
無窮
道言夫末學道淺或鍊炁未功運應滅度氣
停太隂臨過之時同學至人爲其行香誦經
十過以鍊屍炁如法䰟神徑上南宫隨其學
功計日而得更生轉輪不滅變神爲仙
道言天地氣終亦當修齋行香誦經星炁錯
度日月失明亦當修齋行香誦經四氣失度
隂陽不調亦當修齋行香誦經國土有災兵
氣四興亦當修齋行香誦經疫氣流行兆民
死傷亦當修齋行香誦經師友氣絶亦當修
齋行香誦經夫齋戒誦經功徳甚重上消天
災保鎭帝王下禳害炁以度兆民生死受鍊
其福難勝故曰無量普度天人
道言凡有是經能爲天地帝主兆民行是功
德氣災之日發心修齋燒香誦經十過皆諸
天記名萬神侍衛右别聖人剋得爲聖君金
闕之臣諸天記人功過毫分無失炁中眞王
亦保舉爾身得道者乃當洞明至言也
諸天中大梵隱語無量音道君撰
元始洞玄鍊炁變仙玉篇
　　　東方八天
　　潭無景憐　起寂洞珉　太極竟羅
　　玄牡犒澠　玉幾纏眸　碧畢完辰
　　霞廓益眇　昆池鏡騰　虚蕩醜訐
　　華延目君　法達幽演　逗雲离寅
　　吹昴葛希　樊堂普澄　愛祕曲頼
　　滋球侍巾
　　　南方八天
　　金基明俞　控志煙陵　清都閬文
　　舒馘屏迎　暮孤燕飛　赤冀懋層
　　宛利皇建　喬强預侁　辨淨普徒
　　微立霸形　花祈若龍　道羅韻聲
　　薦巴耶尼　九日玄京　鳥佳求嵋
　　碧除隱彌
　　　西方八天
　　泉曲監阿　齒精浮黎　覺𨓜湛定
　　絳闃侔兮　帝忽兹投　鈎圖建施
　　流育律逐　桑殊巷非　林振即盧
　　苟旨元衣　崪岧天山　黳樓綿披
　　僅房逺交　軒多瓊曲　爓絶送治
　　䰟動太儀
　　　北方八天
　　蔚蘭未司　局丹燿禧　崿龍煙梁
　　精泓蘇畀　氣道神散　空中煩璀
　　德鎭洞后　題鉏乾羅　霞落美太
　　敕淵捧猊　璧瑤貟月　追冥素旗
　　出氣度玉　金道八埤　黃臺四空
　　虎首澆欹
道言此諸天中大梵隱語無量之音鍊氣變
仙九宫玄文天眞皇人知氣之元得氣之根
氣化廓落縱横成文丹筆書之八角垂輝疊
玉排瓊其方一丈四景燿明昔書其文以爲
正音有知其音能齋而誦之者道炁鍊眞神
隱冲冥諸天眞王下觀其身書其功勤上奏
諸天萬神朝禮地祇侍門大勳眞王保舉上
眞道備剋得遊行三界昇入金門此音無所
不鍊無所不營無所不化無所不明鍊炁變
仙自然之音也故誦之致飛天下觀上帝遙
唱萬神朝禮三界侍軒群祅束首鬼精自亡
氣激神宫玉音自鳴天球振響道空鬱清海
平嶽竦碧煙金城鶴觀壘壁仙都虚盈萬仙
駢擁紫蓋丹旌天地鍊炁變化昊京冥夷超
忽大量玄玄也


元始無量度人上品妙經卷之六十







靈寳无量度人上品妙經卷之六十一洪一
　　　永斷輪轉品
道言昔於始青天中大浮洞歌玄明黎土受
元始度人永斷輪轉无量上品元始天尊當
說是經周迴十過以召十方始常詣座天眞
大神上聖髙尊妙行眞人無鞅數衆乗空而
來玉馬雲軺彩霞流靄丹輿彤轂陣蕚飛香
三景蔚清合映太空七日七夜諸天日有龍
文月呈寳字星樓鶴觀宿舍機𨇠一時停輪
龍風兼雨鳳氣成山天無浮翳四象髙明一
國地土山川林木緬平一等無復髙下土軟
紫金外涵水火淨瑩交徹無有異色衆眞侍
座元始天尊玄坐空浮無色海光之上金山
不動瑞相儼如說經一遍諸天大聖同時稱
善是時一國男女見道眞形猒捨生死說經
二遍覺悟三業猶彼火聚說經三遍觀身穢
壞願證法體說經四遍悲憫三界轉覆如輪
說經五遍世間妄見回念正道說經六遍道
可飛神不染麤惡說經七遍自知宿命不貴
通靈說經八遍住此眞常永斷輪轉說經九
遍壽過天地得眞長生說經十遍證位昇玄
永無生化是時一國是男是女莫不傾心皆
受護度咸得長生
道言是時元始天尊說經一遍東方无極无
量品多聞大神無鞅之衆浮空而至說經二
遍南方无極无量品多目大神無鞅之衆浮
空而至說經三遍西方无極无量品堅住大
神無鞅之衆浮空而至說經四遍北方无極
无量品定海大神無鞅之衆浮空而至說經
五遍東北无極无量品神用大神無鞅之衆
浮空而至說經六遍東南无極无量品權化
大神無鞅之衆浮空而至說經七遍西南无
極无量品道聦大神無鞅之衆浮空而至說
經八遍西北无極无量品玄藏大神無鞅之
衆浮空而至說經九遍上方无極无量品永
生大神無鞅之衆浮空而至說經十遍下方
无極无量品息化大神無鞅之衆浮空而至
十遍周竟十方無極天眞大神一時同至一
國男女傾心歸仰於所住天所居宮殿咸見
元始升座威儀說經演法无量十方光明照
見宫殿赫如朝日各相謂言我等位證諸天
未岀輪轉壽過五劫未免生死身相光明未
免衰滅今聞天尊欲說大法永斷輪轉始得
開悟入眞法門出生死網來者有如細雨宻
霧無鞅之衆迮國一半土皆偏䧟非可禁止
於是元始振衣凭几頂出大明普照十方世
界無極仙眞國土一一國中見諸僊王將引
臣從來赴法席又見諸天各持竒華異果玉
芝仙草以爲供養有諸仙王居大宫殿而修
仙業領理天政心猒欲樂或奔采光華嚥味
眞景勸敎諸眞種種妙事會中天人心知目
矚不敢陳議元始徐啓雷音遍告大衆欲免
生死不入流浪先當無心爾若無心即無三
業衆生迷妄指識爲心分别有無計度生死
心本妄名以妄取名心則虚幻覺了能知本
是道元何關心事認心著境即住生死若無
妄心不住生死即永斷輪轉乃至諸大天僊
髙眞帝王以無心故證位聖眞自然得道依
心取捨趣死趣生終非究竟乃至服氣鍊化
餌藥延年並爲小乗功用感應皆非解脫昇
入無形之道爾若不爲心所遷易隨念用情
心迹兩忘即見道體永斷輪轉不住生死與
我今者在此無色海光說如是法若以有心
則一切護法天人龍鬼悉各逺離不應來此
頂禮欽奉故知無心是道眞形是無等法則
身所行事十聖莫知口所出言是天帝勑心
若計度則魔精來附終歸惡道元始忽從海
光混入無色太玄空中懸一寳珠大如黍米
在太虚之中去地千丈元始登引天眞大神
上聖髙尊妙行眞人十方无極大道威神無
鞅數衆俱入寳珠之中天人仰看惟見拂拂
從珠口中入旣入珠口不知所在國人廓散
地還平正無復欹䧟元始即於寳珠之内說
經都竟衆眞監度以授於我當此之時喜慶
難言法事粗悉諸天復位倏歘之間寂無遺
響是時天人遇值經法普得開悟玄黙虚明
不著空見傾土歸仰咸行善心不殺不害不
嫉不妬不淫不盗不貪不欲不憎不𡜍言無
華綺口無惡聲齊同慈愛異骨成親國安民
豐欣樂太平經始岀教一國以道預有至心
宗奉禮敬皆得度世
道言元始天尊說經中所言並是諸天上帝
内名隱韻之音亦是眞王内諱百靈之隱名
也非世之常辭上聖已成眞人通玄究微能
悉其章誦之十過諸天遙唱萬帝設禮雲烟
靜黙海嶽深靈二象澄廓三景輝明一切有
情心契眞道永斷生死輪轉休停至學之士
誦之十過則五帝侍衛三界稽首魔精䘮眼
鬼祅滅爽神飛形固遂其永生所以爾者學
士穢氣未消體未洞眞召制十方威未制天
政徳可伏御地祇束縳魔靈但濟兆身而已
不能普度群靈輕誦此章身則被殃供養尊
禮門户興隆世世昌熾與善因縁萬災不干
神明護門斯經尊妙獨歩玉京度人无量爲
萬道之宗巍巍大範徳難可勝
道言凡誦是經十過諸天齊到三界停輪兆
得至眞明曉生根不著有無不滯亡存若有
大物爲生死門兆無物相混洞不分永斷輪
轉與道杳冥億曽萬祖幽䰟苦爽皆即受度
上昇朱宫格皆九年受化更生得爲貴人而
好學至經功滿徳就復歸無名出離隂陽無
犯剋并不屬生死永斷輪轉變化不化更生
不生與道合體皆得神仙飛昇金闕遊宴玉
京也上學之士修誦是經皆即受度飛昇南
宮世人受誦則延壽長年廓爾得悟玄解之
道神識不昧應物無窮即得運形遊觀太冥
此經微妙普度含靈一切天人莫不受慶無
量之福生死蒙惠上天所寳不傳下世至士
齎金寳效心盟天而傳輕泄漏慢殃及九祖
長役考官侍經五帝玉童玉女各二十四人
營衛神文保護受經者身
道言正月長齋誦詠是經契道眞極止息生
機於諸天中無去來因不住滅定得大乗門
爲上世亡䰟斷地逮役度上南宮七月長齋
誦詠是經惡心消解仇對和平不爲人縁徃
返相因寓形黜明元精天成不死不生身得
神仙諸天書名黃籙白簡削死上生十月長
齋誦詠是經不住永滅不欣長存乗物以遊
爲光爲塵示兆大慈无量度人出教演法寳
書天經爲國王帝主君臣父子安鎭國祚保
天長存世世不絶常爲人君安鎭其方民稱
太平八節之日誦詠是經挺然獨觀八風無
傾兆出死生駕馭瓊輪得爲九宮眞人本命
之日誦詠是經眞氣虧盈不亡不存永斷輪
轉逍遙妙庭䰟神澄正萬氣長存不經苦惱
身有光明三界侍衛五帝司迎萬神朝禮名
書上天功滿徳就飛昇上清
　道言行道之日皆當香湯沐浴齋戒入室
　東向叩齒三十二通上聞三十二天心拜
　三十二過閉目靜思身坐黃緑青赤蒼黑
　碧紫白九色雲氣之中內外蓊冥有青龍
　白虎朱雀玄武獅子白鶴羅列左右頭上
　有无无上眞道君頂七曜交泰寳冠面若
　瓊瑶方瞳素髯威耀光明身被緑霞絳章
　飛裙手執神劒斷生死魔三天殺鬼乗紫
　素雲住立嶷然身長九尺上應九眞日月
　照明洞煥室内項生三氣圓象光映十方
　如此分明密呪曰
无上玄无太上道君召岀臣身中三五功曹
左右官使者侍香玉童傳言玉女五帝直符
直日香官各三十二人關啓所言今日吉慶
長齋清堂修行至經无量度人願所啓上徹
徑御
无上三十二天元始上帝至尊几前(畢)
　引炁三十二過東向誦經
元始无量度人上品妙經
元始洞玄靈寳本章永斷輪轉周迴度人洞
眞隱奥縁起自然赤混靈根空無化成太虛
朗徹肇生諸天流演三氣大機彌綸中有虚
皇是爲我身玄文散落普育萬靈赤景爲陽
黃華爲隂圎光森列羅布諸星太一紫房瑤
簡緑編啓運元造玄中之玄圎羅大梵靈闕
瓊宫下包黃氣洞淵綱維眇眇蕩簜六闢九
開招靈化人體備百關神變無方與道俱隆
顧盻八垣端居玉京中有玄極至道之尊中
有主生象帝之君中有開天龍蹻大神中有
九皇天眞丈人中有把握元紀斡運機紐至
妙尊神生成二象无量度人普告一切悟道
之元永斷輪轉得爲種民今日校録諸天臨
軒
東方无極清信神王長生大聖无量度人
南方无極明感神王長生大聖无量度人
西方无極堅立神王長生大聖无量度人
北方无極海空神王長生大聖无量度人
東北无極聖仙神王長生大聖无量度人
東南无極妙慧神王長生大聖无量度人
西南无極定常神王長生大聖无量度人
西北无極證眞神王長生大聖无量度人
上方无極無影神王長生大聖无量度人
下方无極不迴神王長生大聖无量度人
十方至眞飛天神王永斷輪轉无量大神並
乗瓊光緑雲八景琅輿丹霞玉輦驂駕碧鳳
九色神龍建交眞之節素虎靈旙前按九章
齊奏後吹六竽同鳴普鸞白鵠和鳴噰噰九
靈控飊七眞乗烟謡歌歩虛浮空而來傾光
迴駕召生命仙南昌上宰總御朱宮韓司主
録堅固大神執籙把籍齊到帝前隨所應度
嚴校諸天普告三界无極神郷泉曲之府北
都羅酆三官九府十二河源守識本眞悟見
自然無有生死不著變遷道無去來形爲寳
山智火鍊之金光玉混比之晝夜日月常懸
徃還非妄眇眇綿綿法體虚明象外眞仙永
斷輪轉昇入太玄上解祖考億劫種親疾除
罪簿落滅惡根不得拘留逼合鬼羣元始符
命時刻昇遷北都寒池部衛形䰟制魔保舉
度品南宮死䰟受鍊仙化成人生身受度劫
劫長存永斷輪轉先天無年永度三途五苦
八難超凌三界逍遙上清上清之天天帝洞
光無色之境梵行
　　　東方八天
　　玉娑平海天帝豪眞秉符
　　驕炎祥備天帝思順孝猷
　　雲碭龍磧天帝景命混圖
　　驪性希矇天帝齊丘緑符
　　鎭相液誓天帝古威罕常
　　嶽樊膏汀天帝兆籍監王
　　凝仙鹿觀天帝幾道元光
　　斗浦玄司天帝蕩淵慈宜
　　　南方八天
　　崿鱗飛機天帝廓洞自幽
　　洞炎赤圭天帝息覺除營
　　陽祁正父天帝杳晶皓黄
　　金律整靈天帝弼由肅沙
　　烏稷無變天帝宻覩思微
　　神歸合明天帝蹈靈防离
　　太元機省天帝擇仝施虔
　　校録定眞天帝育韓籌冥
　　　西方八天
　　明玄聖皇天帝直義伯鑾
　　曲生司世天帝幽都仙
　　總梵極元天帝閬騎遐非
　　玄化典法天帝祖定延眞
　　刑籍眞筭天帝長靈度耽
　　華皛慶霄天帝玉誕昌
　　妙眞德女天帝九濟道戸
　　列星交微天帝應大法謡
　　　北方八天
　　孕䰟敗臼天帝遷洞伏機
　　卵化液流天帝遵犠眷雷
　　温胞育陽天帝洞混光臨
　　媾玉中華天帝括保命生
　　池隂鎻神天帝師火交侯
　　太極抱愛天帝道眞欲化
　　諱津人山天帝敵利寳龜
　　丹精朱闕天帝妙華玉剛
三十二天三十二帝諸天隱諱諸天隱名天
中空洞自然靈章諸天隱韻元始之音無形
之尊不轉之神超象眞魔斷妄之靈和合岀
流脫離化源永住諸輪變化上清无量之奥
深不可詳敷落神眞無三界因今日欣慶受
度歷關諸天請滅三惡斬絶地根永淨六染
名列太玄眞王監觀無拘天門東斗發生西
斗義成北斗存道南斗降靈中斗運神九老
三眞青帝巧量白帝堅登赤帝通化黑帝淵
清黃帝中極指呼萬神青天魔王以文定名
赤天魔王知識散精白天魔王罪惡司刑黑
天魔王智用乃分黄天魔王大宗非聲五帝
大魔生死元雄飛行鼓從總領威兵麾幢鼓
節遊觀太空軍騎赫奕佐天舉功永斷輪轉
嚴攝北酆神功受命普掃不祥八威吐毒猛
馬四張天丁把斧大帥持旙擲火燎焚流鈴
四揚敢有干試拒遏上眞金鉞前衝巨劔後
刑屠割鬼爽風火無停千千截首萬萬翦形
魔無干犯鬼無祅精三官北酆明撿鬼營不
得容隱金馬驛呈普告無窮萬神咸聽三界
五帝列言上清
元洞己迹紹曆龍康眇眇億劫輪轉無常劫
終劫始太空難量恍漫不期混沌之中上無
無色下無無淵風轉九虚金景定天天上天
下無幽無冥無形無影無極無窮溟涬大梵
遼廓無光不名生死無有去來三界輪轉皇
道流行六氣變化忽合忽離神依靈寳永固
精根赤明開圖運度自然元始安鎭敷落五
篇赤書玉字八威龍文保制劫運使天長存
梵炁彌羅萬範開張元綱流演三十二天輪
轉無色周迥十方旋斗歷箕迴度五常三十
五分總氣上玄八景冥合氣入玄玄玄中太
皇上帝髙眞泛景太霞嘯詠洞章金眞明郁
流響雲營玉音攝氣靈風聚烟紫虚鬱秀輔
翼萬仙千和萬合自然成眞眞中有神神無
方體道寓姓名乃號南極太微長生大君無
英青華白元素眞太一始生司命筭程桃康
合延致兆有生生爲死本輪轉不停道初無
爲豈毀豈成是爲仙眞養教種人執符把籙
保命生根上遊上清出入華房八冥之内細
微之中下鎭人身泥丸絳宫中理五氣混合
百神十轉迴靈萬氣齊仙仙道貴生无量度
人上開八門飛天法輪罪福禁戒宿命因縁
普受開度死䰟生身身得受生永不輪轉上
聞諸天諸天之上各有眞靈中有空洞謡歌
之章眞王靈篇辭參髙眞
　　　第一欲界飛空之音
天道朗朗　　鬼道䝉䝉　　人道杳杳
沈滯輪回　　仙道樂兮　　太虚爲家
男女相牽纒　我界居其多　聲色昧靈府
頑空張綱羅　濁海流巨浪　塵山鬱嵳峩
但能録其惡　安能遏其邪　遇我虚皇尊
演此大洞篇　頓然爲種民　色景何足過
憫嗟曠劫迷　空中起悲歌　茫茫愛欲徒
不悟當奈何
　　　第二色界眞王之章
峩峩無極山　上有飛天宫　羽衛羅億千
我得治其中　朝遊大有庭　丹輿駕靈風
夕歸校録府　眞仙執瓊編　返神入太空
下觀諸天民　自然浩劫來　身猶染輕塵
未得斷輪轉　安能忘色根　一聞空洞章
合體皆虚明　息念七寳林　濯身天河津
永契皇極道　稽首禮天尊
　　　第三無色界眞王歌曰
蕩蕩龍漢　　眇眇赤明　　皇極生神
無形無名　　始立三界　　我居其尊
統制一切　　攝御衆靈　　曠朗諸天
境域四開　　縁習未斷　　猶有傾隤
乗運促會　　得升列眞　　元始敷化
大演眞機　　此道堅固　　悉入無爲
旣悟絶輪轉　大福享爾身　何慮麈沙劫
天地應不傾　靈光散十方　齊爲白玉京
此三界之上飛空之中眞王歌音音參洞章
誦之百遍名度南宫誦之千遍群眞保迎萬
遍道備飛昇太空過度三界位登仙公有聞
靈音三官敬形勑制地祇侍衛送迎拔出地
户五苦八難七祖昇遷永離冥關䰟度朱陵
超度死生是謂無量普度無窮有祕上天文
諸天共所崇泄慢墮地獄禍及七祖翁
道言此二章並是諸天上帝及神霄玉清眞
王隱祕之音兆能誦之見道全體洞入無名
得悟證眞永斷輪轉皆是大梵之言非世上
常辭言無韻麗曲無華宛故謂玄奥難可㝷
詳上天所寳祕於神府東華藏室依玄科應
運下傳若有至人齎金寳質心依舊格吿盟
三天然後而付焉
道言夫天地運度亦有否終日月五星亦有
虧盈至聖神人亦有休否末學之夫亦有疾
傷凡有此災皆氣數窮極徃來始終輪轉三
界諸幻所生同氣皆當齊心修齋六時行香
十遍轉經福德立降消諸不祥无量之文普
度無窮
道言夫末學道淺或仙品未充運應滅度身
經太隂臨過之時同學至人爲其行香誦經
十過以度屍形如法䰟神徑上南宫隨其學
功計日而得昇玄不入輪轉便得神仙
道言夫天地運終星宿錯度日月失昏四時
失度隂陽不調國境不稔疫毒流行兆民死
傷師友命過悉爲有世之患刑傷之災皆當
修齋行香誦經眞道内著永斷輪轉超出三
界却滅刑災神靈聞之即當消解夫齋戒誦
經功德甚重上消天災保鎭帝王下禳毒害
以度兆民生死受頼其福難勝故曰无量普
度天人
道言凡有是經能爲天地帝主兆民行是功
德有災之日發心修齋燒香誦經十過皆諸
天記名萬神侍衛右别至人剋得爲聖君金
闕之臣諸天記人功過毫分無失天中眞王
亦保舉爾身得道者乃當洞明至言也諸天
中大梵隱語无量音
元始靈書中篇
　　　東方八天
　　騤䗁禹崿　元佐句野　河魁杜軍
　　華侯張化　沙洛維晃　鏹神劉師
　　勑周靈采　石完天眞　陸髑附䰟
　　符驅隂名　祭賚謹戒　護救齊仁
　　約誠奠私　呼應合倫　意通使捷
　　丁威昵鄰
　　　南方八天
　　闔闢谷玄　妙液交瓘　混氣接心
　　道囿時㑹　和迫知微　兊意洪施
　　換忽眇漠　玄諱德宜　洞清絶徃
　　介尸端期　邈黙外世　天眞俯擕
　　雙路並遷　由夷指馳　歸畢空冲
　　鬼路幽機
　　　西方八天
　　祖瑑開宗　氣根霞龍　梵演洞乗
　　恢化光容　仙露昇格　丹想文封
　　怪悟異生　水激火攻　壽隱解遙
　　遵叩祕濛　守嚴修隆　道㖟普風
　　隨舉觀代　繼軌述從　善教屏邪
　　權示玄籠
　　　北方八天
　　一晶萬瓣　生幾空常　力弊紹新
　　化代周遷　旋易旺弛　輻轉𨓜連
　　昧無動玄　匪知鄙天　泯斬繁職
　　圓廓獨空　變回寔住　圖析來還
　　曷岀俄居　恍字厥如　泮微祈醜
　　混罔勿規
道言此諸天中大梵隱語无量之音舊文玄
都九老仙君以黄櫨漆液書於劫門帝闕之
上至眞之人岀三界離十方必登劫門詠中
篇以升無形下世末學住生死流居小乗位
不誦其文則地官録其形質天司禁其魂爽
取道暗杳不知至玄能味靈文中池之神告
兆無極開大明於慧牖豁見海於定都也字
皆廣長一丈天眞皇人昔書其文以爲正音
有知其音能齋而誦之者諸天皆遣飛天神
王下觀其身書其功勤上奏諸天萬神朝禮
地祇侍門大勲十眞保舉上清道備剋得遊
行三界昇入金門此音無所不辟無所不禳
無所不度無所不成天眞自然之音也故誦
之致三天下觀上帝遙唱萬神朝禮三界侍
軒群祅束首鬼精自亡琳琅振響十方肅清
河海靜黙山嶽吞烟萬靈振伏招集群仙天
無氛穢地無祅塵冥慧洞清大量玄玄也


元始无量度人上品妙經卷之六十一
















