#+TITLE: 無上玄元三天玉堂大法--路時中
#+DATE: 2018-05-12 10:21:38
#+SOURCE: github.com/kanripo/KR5a0221 master e36d1880                
無上玄元三天玉堂大法卷之一(二同/卷)崐一
　發明大道品第一
　師曰道本無名道亦無形道之妙先天而
　生道之理後天而存道之敎末世始立盖
　道不可以形迹求不可以聲色得凡人有
　生均禀此道故能修持堅久則飛昇可冀
　但末學之人不悟真詮於日用常行塵坌
　膠擾甘心是非情慾之海淪沉漂流不能
　自出故聖師愍念昧者難明不若引而進
　之故敎法興焉但道法雖未可登真亦可
　以求真雖未能逹道亦可以入道衆生不
　知慈悲引進之意便謂大道果止敎法而
　已於是徃徃棄真入僞捨本求末豈知道
　在我身得其要旨修之久則可成真吾之
　真元旣成將有餘而補不足所行莫非法
　也苟不知修真之秘徒事行法之勞指授
　不明泥紙上語去道逺矣故聖師之意必
　令先修之身然後可以行鬼神若不知修
　之在我徒以申奏章表爲報應呼吸動作
　爲指揮是以心愈迷効愈逺我真日散我
　真日疲令嗣敎者當以明敎爲先修持爲
　本豈患不能行法耶道之在我本一言而
　可盡推而化人非一言所可畢今以師真
　口訓具之于後使學者易於㝷源若道旣
　悟矣則此品特筌蹄爾盖未悟者須假文
　辭故曰無文不度玉堂者乃玉京山中自
　然梵炁結而爲堂中有九老丈人是赤明
　化生之炁其山金光不夜九炁長春是曰
　玉虚之境故此法敎自玉京山出故曰玉
　堂然玉京瓊堂之妙九老元尊之玄逺則
　在髙明之天近則在身中之天夫嗣玉堂
　者與天爲徒也天爲徒非他三光而已所
　以真師内修三光以成道外運三光以爲
　符盖三光之妙天得之而長久人從之而
　登真故布三光之炁可以救世人疾病發
　三光之法力可役鬼神宣三光之威德可
　絶妖怪靈響降三光之慧照可以開幽冥
　三光之法雖簡行之在我自無窮己今學
　者當以在身之三光合在天之三光若能
　行此方可稱師夫欲嗣敎先以吾身比天
　地以合道玄於元始祖劫之初此乃天之
　太極也當思吾身太極何如天地分判之
　後猶吾身之具形旣知我身與天地並而
　天地悠久日月運行而吾身生死不已今
　欲與天齊年當思天地以何道而長久神
　仙本何道而長久人身因何事而生死㑹
　悟于中仙道得矣
　師曰妙道惟尚虚無古道惟先簡朴今之
　道旣非簡朴又非虚無凡繁文未節旋遶
　吟哦此今世去道愈逺欲知道者自繁而
　入簡自浮而返朴由簡朴而造虚無然後
　可探玄中之玄也清心謂之齋克已謂之
　戒今人心思凡俗口食麩蔬因謂之齋此
　爲功德皆誤也一切塵俗之事隔絶而不
　思然後心與天遊神與炁合動靜之内造
　化混融鬼神響應如此謂之行法且行持
　者何也行者進進不已之謂入長生路登
　真仙門久而不倦也持者把捉堅忍有如
　手中持物期於不墜也古人行持先治已
　邪今人行持尸邪未去外邪易入求以制
　伏鬼神難矣若能一念堅於靜定中以真
　應真此行持之妙也凡書符先入室焚香
　黙坐良久炁定神恱叩齒運用心與符一
　符與心俱聚炁不須回首吹炁不在作聲
　磨墨㸃朱皆如金光銀光染筆下筆惟見
　罡光分明運存不在泥滯一舉見前語呪
　專在心聲正當書符之時心境無染下筆
　書符如自傳喜神書訖運炁踼訣凡驅邪
　符當運自己煞炁濟度符當運天然之生
　炁皆不在形容乃宻運之妙也
　行法以印因以檢束心身後世無知故心
　勞力屈盖古人印心今人印木立之法印
　以統法職庻執印而有所皈依下印而有
　所属𨽻今嗣敎者惟有三印不可慢忽矣
　未悟之前須假木印旣悟之後惟在心印
　故曰天有印則三光皎然人有印則神室
　清明印於我爾何假於物物旣不假曰是
　通玄玄之又玄道之妙也取炁之法妙在
　三光凡取三光炁在以真合真今人不知
　取炁之法惟回頭仰首吸冷炁吹暖炁夫
　三光在天相去甚逺一呼一吸不可果得
　豈知我之三光在身不逺不勞取吸自然
　長存要在運吾之真而委聚之故不吸取
　外勞也師曰以心㑹神以神合炁歩罡之
　法在乎足足所履之手亦運焉手運之際
　心亦存焉如此則爲歩罡否則不惟無應
　又無益也得道之士體旣洞真不歩即罡
　不運即訣不存皆存也通真在燒香而燒
　香之理學者當知夫五行之性火曰炎上
　凡朝真役將燒香者以誠心假火炁而上
　逹行持須烈火豐香一舉即逹否則不能
　超逹也
　章奏之格盖亦有說古人心通天今人心
　隔天通則舉念而天已知隔則數奏而天
　未格盖凡心與天真間絶也然世假紙墨
　書試假火炎逹上流傳旣久愈出愈多入
　於有爲矣今嗣敎者縱使章奏可通天亦
　冝省多爲少庻一心冥寂易感通也
　師曰已上大敎主天君垂訓後學當以修
　證爲先昔遇仙師之日携祖師敎天心法
　以求口訣遂歷歷說三光之秘傳升堂之
　旨則知天心乃玉堂敎中驅邪之事
　師曰大道只須擡眼看上乗何必用心多
　又曰關門須及早捉賊在知時因此一語
　余心感焉復問何時師曰時在天心水内
　淘金良久又問元始祖劫之始有何祖師
　曰上無復祖惟道爲身又問必有姓氏不
　荅良久曰不知身是誰之子象帝之先又
　問所立聖像何如師曰視之不見聽之不
　聞又問旣不聞不見則無元始矣師曰恍
　恍惚惚其中有物恍𠔃惚𠔃其中有象又
　問必竟何物師曰懸一寶珠開明三景自
　後每於問荅皆玄玄之旨也登真之妙也
　今臨壇傳敎而先聖師尊之言不可忘故
　摭採玄微記諸大畧凡得師旨之微皆發
　明大道之旨學者知此則知玉堂之敎在
　乎修三光之玄不在乎外其可忽諸
　　　太上自然三奔昇舉圖




　　　訣曰
心靜境忘獨守黄房一真發現滿室金光
　　　又訣曰
含黙存真天地齊臨寂然不動萬神欽承
又訣曰
閉心内朝帝闕迢迢陽神炁足飛歩金橋
　宣和庚子上元夜星壇奏香回入室存真
　異香降回首見祖師于金光梵炁中謂余
　曰余呉之趙昇也今侍闕下焉吾昔生于
　天目山中有祕書臨上昇之時藏於江南
　句曲山三茅大山之頂汝其徃取余後數
　年被命通守金陵專謁峰頂夜半神光亘
　天入深開掘可三丈許得石函一帛書一
　卷約長六七丈雜以蓬萊細沙余得之因
　釐爲二十四品以傳世云靖康丙午冬余
　寓止毗陵遂承玉旨傳記許與龍虎嗣真
　均禮陽行隂報昭格則過之矣即知此大
　敎乃玄元與聖師本誓與他法不同余學
　者似非夙有金名紫字終莫得而佩之後
　之嗣敎小兆於自然昇舉圖㕘悟則可離
　諸符法一呼一吸之内可以通真逹靈伐
　妖馘怪度亡救苦皆易爲事也敬之敬之
　上清大洞三景法師路時中記


無上玄元三天玉堂大法卷之一












無上玄元三天玉堂大法卷之二
　真師戒律品第二
　師曰戒律者乃初學之範防也上古無戒
　修道成真中古無律悟真證道後世人心
　爲物慾所汨天性爲妄念障遮由是戒律
　所由出也然戒尤初學之難行故前聖先
　以律威之律旣不犯然後可言奉戒今嗣
　敎者將躋仙域豈患不能奉戒耶今故書
　戒而不書律也夫不見可慾使心不亂則
　猶待於戒也及夫雖見可慾心亦不亂則
　又何戒之有哉
　　　陞堂大戒三條
一戒淫心師曰夫人修道先在戒淫易戒淫
心難戒凡欲登真先戒淫心心旣不動淫自
不犯矣故黄庭經曰仙人道士非有神積精
累炁以成真豈虚語哉
二戒塵心師曰塵勞汨没六根使然也故名
根者能生其枝葉觸處増長日復一日枝葉
愈多根塵堅大則隨物染著是名曰塵强有
外物亦曰塵强有外物亦曰識有識必勞是
謂塵勞一切景物不得着相故護命經云清
淨六根斷諸邪障此之謂也
三戒妄意師曰凡戒塵勞先戒妄意隨識起
妄逐意生塵故意於日時中若邪若正皆有
思惟有思起意則是妄意凡欲戒意當使心
如中夜明月秋渾碧水湛然不擾妄斯定矣
故清淨經云澄其心而神自清當監乎此
　師曰此三戒乃求真上學之士修持若世
　俗中人以下恐未能免俗難持大戒先授
　玉堂通戒次第登真
　　　玉堂通戒二十四條
一戒心不宿毒師曰須令均齊物我一等𡨚
親縱有忿怒勿蓄于心結而不散
二戒目不視非師曰眼爲色使應物受染觀
看之時應非所當視不得觀看
三戒舌不嗜臭師曰學者未能永斷腥膻凡
辛厭之物不可貪犯
四戒口不匪言師曰學仙者在息言養炁尤
戒惡口兩舌妄言綺語常令勿犯
五戒耳不雜聽師曰凡是是非非之言邪僻
不正之事不聽可也
六戒酒不至醉師曰酒能亂真敗性不得過
醉
七戒色不動情師曰下士未能盡免不得曲
戀頑情
八戒炁不亂使師曰人之氣血貴靜而定不
得馳騁狂亂神心
九戒性不興怒師曰性本安靜怒則傷性性
傷則神離真誥云性燥暴者一身之賊病也
縱不得已而怒常思戒言自然歡喜
十戒不嫉師曰人心𥝠慾凡有勝已則生嫉
妬之心今學者勿萌嫉妬他人榮耀有如自
己
十一戒不妬師曰(與嫉/同)
十二戒不貪師曰凡人衣食之外皆爲無用
但日給之外不得過貪
十三戒不吝師曰一切身外之物並屬塵勞
常以隨物濟人爲人不可慳吝
十四戒不傲師曰道在謙退和恭見一切人
常加尊禮
十五戒不驕師曰得寵思辱居安慮危驕僞
一萌損敗福德
十六戒不欺師曰暗屋之中常如有所視勿
萌欺心
十七戒不佞師曰道以真方不得謟佞
十八戒不淫師曰綱常之外不許越禮
十九戒不欲師曰物非我有勿起欲心
二十戒不盜師曰貪財即盜常戒不義之財
何況作竊
二十一戒不得隨縁逐勢爭競功名師曰不
得恃勢作威趍奔名利
二十二戒不得祼露星辰及非禮神祠師曰
日夜便溺不得對天靣北及過神祠不得游
玩若入廟皆爲非禮
二十三戒不得殺生毀命師曰草木爲生活
物爲命勿生殺毀也
二十四戒不得食㗖六辛師曰六辛厭物昏
神炁亂真元不可食也
　巳上二十四戒在俗在道皆可受持
　　　升堂科禁
　師曰升堂之士旣能奉戒然不知科禁紊
　亂常使敎法不尊故嗣敎之士當使性如
　圭璧温潤無瑕玼可也凡嗣師在太上曰
　弟子在三界稱真官弟子曰學真應學真
　者先在修身修身之要在去私慾煉神養
　炁以補未足精神精神足矣然後可求仙
　道受法敎非投詞納信不傳非盟天告地
　不度妄傳及妄受則三官紏非四司督過
　受法敎當崇敬度師古禮待之如父今世
　以利售法度師僕妾之不若也今學真當
　念漢天師在甚逺不可得見傳天師之敎
　者度師也冝加敬之勿慢勿輕傳敎臨壇
　掌諸法品自非夙縁仙骨莫能得此若非
　自㓜至老不變者不得傳付若浮好之人
　不得受度建壇立靖當擇無尸冢及燒骨
　去處不在髙堂廣宇凡在市朝則擇寛靜
　街衢苟近閧市尤冝擇淨處建壇不得雜
　事神祇盖身爲人天之師地下鬼神盡服
　役使苟私香火三官紏罪常當端坐虚室
　燒香黙運則四司下降五帝臨軒仙真相
　接當常研味冲玄誦念敎法令其眞靈降
　身則天魔供奉呼爲真官過去不爲地司
　所拘徑上南昌上宫身爲三界師不得入
　廟遊玩有故不得謟祭妖神當冥心禮謝
　三界自然獲福祐違者三官書過初未稱
　師惟可受本壇祖敎天心正法十卷以輔
　正敎功行昭著當進玉堂七品心不退轉
　方進叅九品進九品無過方進三奔籙全
　付二十四品爲人天之師應齋醮稱正一
　妙齋
　　　玉堂法階
初品人稱玉堂嗣敎典者同幹天師門下事
玉堂執法仙士嗣天師門下事七品人稱玉
堂嗣敎真官東華南極西靈北真中黄五使
同僉三天曹事九品人稱玉堂嗣敎真官都
天大法主太清上清玉清等使二十四品人
稱玉堂領敎嗣師玉堂掌敎嗣師玉堂嗣敎
宗師玉堂總敎宗師次轉玉堂金闕侍宸玉
堂總敎宗師已上並嗣師所稱觀明應道真
人冲妙虚澄髙玄真人洞明真一目然真人
　已上嗣敎三紀無過犯形同神仙者方許
　稱
　　　玉堂司額
初品人天師玉堂門下中品人玉堂嗣敎宗
壇玉堂總敎宗壇上品嗣師泰玄都省行府
　　　申奏
三清帝御玄師(並奏)
上界司曹天闕(並申)
中下界五嶽以下(並牒)
里社等(並劄)


無上玄元三天玉堂大法卷之二







无上玄元三天玉堂大法卷之三(四同/卷)崐二
　存眞修證品弟三
　師曰人心顚迷情慾汨没妄執塵境馳逐
　無時有如逆旅困於窮途不知歸宿之地
　故立此法以収其蕩心如是則欲心漸去
　真元可歸然後可以駕空馭炁出有入無
　雖然真歸之後道近我矣何必爾耶師曰
　視聽泄元神之炁思慮蕩元陽之精嗜往
　耗元和之神上學之士於閑暇時靜黙収
　視返聽含真内觀制欲節情則仙道近矣
　　　每日進三光正炁
　師曰每日清旦靣聖奏香依法進之極妙
　若平坐安定無以雜慮千心靜室則臨目
　爲之臨目者閉目不全合也師曰左手大
　指搯中指上節爲日君訣誦日君呪九遍
　捧訣當心鼻中納引日炁一口存日中有
　五色來入五臟即隨炁咽下次改月君訣
　以左手大指搯四指上節念月君呪九遍
　捧訣當心鼻中納引月炁一口亦有五色
　來入五臟即隨炁咽下次改大指搯定二
　指甲下之左謂之天罡訣念天罡呪七遍
　以兩手俱築脇下仰首存大赤天中天罡
　垂萬丈火光其細如絲磔磔有聲滿口引
　之有餘光不盡遍覆已身即咽炁藏之丹
　田也
　　　朝玉堂謁元炁
　師曰學真凡有啓奏當入室端坐存身如
　一團真炁光如明月於光中見玄都山金
　闕内有白玉堂老君於中即升殿朝禮
　　　呪曰(祝畢見老君於眉間光分一日/一月照我我吸入口存金光𦋇)
　　　身
天清地平日月開明我乗元炁上謁天君天
君賜我身有光明玄元始炁永保長生
　　　又呪曰(祝畢咽液退師曰行之有常/凡有啓告内外合符通真致)
　　　(靈/也)
吉日元陽朝拜玉堂日月灌我𩲸煉䰟康三
千毛髪萬二精光與道合眞煉我金房収之
在我與天齊長







　　　制尸𩲸
　師曰凡人陽衰隂盛嗜欲喜怒耗奪元精
　皆由三尸七𩲸擾亂以干天真凡遇庚申
　甲子本命生日及每月五日十三日二十
　三日之夕三䰟不定爽靈浮遊台光散形
　幽精擾亂共三䰟皆棄身遨遊本室或爲
　外邪留制或爲鬼魅所得收録不得還身
　逺離形質則二炁共戰皆燥競赤子則生
　疾患亂眞元皆由此也學真之士皆當至
　其日拘留之使無遊逸也拘留之法當安
　眠伸足交手心瞑目閉炁三息叩齒三通
　畢存心布赤炁如雞子大從内仰口出外
　赤炁入左右目中再從目中出外赤炁轉
　大覆身上下化火燒本身令内外洞徹覺
　微熱乃叩齒三通呼䰟名曰爽靈台光幽
　精
　　　呪曰
太微玄宫中黄始青内煉三䰟台光安寧神
室玉堂與我俱生不得妄動監者太靈若欲
飛行惟詣上清若欲飢渇得飲玄水玉精
　　　又呪曰(閉炁泥丸中日月洞明靜默/而睡行之有常陽盛隂衰尸)
　　　(𩲸拘制䰟神安强百病/不侵求仙之梯階也)
台靈大神皇綱天君手把胞符頭巾紫冠黄
回赤精上精命門化神返生
　師曰又每月朔望晦日是七𩲸流蕩交通
　鬼魅耗玩元陽常使人喜怒不常悲憂不
　定貪淫樂色常生顚迷造作病源阻人進
　道制𩲸之法當其夕安眠伸足以兩手掩
　耳令指交接於頭上閉息七遍心存鼻端
　白炁如小豆大須㬰漸大冠身九重良久
　化爲二青龍在二目中白虎在兩鼻孔中
　朱雀在心龜蛇在左右足下二玉女衣錦
　衣把火光當兩耳門咽液七過呼七𩲸名
　曰尸狗伏矢雀隂吞賊非毒除穢臭肺
　　　呪曰(呪畢閉炁存心中日腎中月/二炁交光結爲嬰兒守丹田)
素炁九重制𩲸禦姧天獸守門玉女執關練
𩲸和柔與我相安不得妄動看察形源若有
飢渴聽飲日黄月丹
　　　又呪曰(平旦服天/皇保命符)
眞炁徘徊九户光開尸𩲸拘制不得徃來煉
陽換炁急守靈臺外邪不干内真自回聚之
不散陽光返胎
　　　天皇保命符(用朱書黄/紙靣東服之)

















　師曰學仙之士安心養神服食治病使腦
　宫填滿玄精不傾然後可存神呼吸二景
　若數行交接則炁穢神亡精枯形竭是以
　真仙先戒滛也若不戒不節雖勤運存亦
　不能補其虗之疋謂寄炁行尸爾若能戒
　謹淸心則行此可入高奔之妙矣



无上玄元三天玉堂大法卷之三






无上玄元三天玉堂大法卷之四
　高奔内境品第四
　師曰夫學上道希慕神仙惟日精月華乃
　能煉成仙道非假玄功則莫能合真所謂
　晶華者夫豈求之於外乃吾身自得之真
　也道法千門萬戸曲徑旁蹊雜說紛冗故
　學者多捨真人僞棄内就外行之愈久功
　必難成今高奔日月之道即太上當來傳
　祖師之妙旨古人惟口口相傳不假文辭
　今特紀之筆端盖使後世有縁者易於㝷
　究也故黄庭内景曰髙奔日月吾上道鬱
　儀結璘善相保此之謂也
　　　日中䰟名玉帝玉諱(五帝衣五色錦/玉帔五羽飛裙)
　　　(建芙/蓉冠)
日中青帝諱圓常元字照龍韜赤帝諱丹靈
峙字緑紅映白帝諱浩鬱將字回金霞黒帝
諱澄増停字玄緑炎黄帝諱壽逸阜字飈暉
像五帝䰟精内神名珠景字赤童赤炁上皇
道君諱將軍字髙騫爽
　　　月中𩲸名五皇夫人玉諱(夫人並頽/三角髻垂)
　　　　　崑二六
　　　(髪至肩衣五色錦/帔龍鳳飛羽裙)
月中青皇夫人諱隱娥字芬嬰艶赤炁皇夫
人諱翳逸寥無字埦延虚白皇夫人諱靈素
蘭字鬱連華黒皇夫人諱結連翹字淳厲金
黄皇夫人諱青瑩襟字炅定容月中黄炁上
皇道母諱道曜支字正薈條夫人䰟精内神
名曖蕭字臺標
　師曰日月䰟名諱甚秘太上藏日月名於
　紫臺玉宫有知之通神當於朔旦平坐清
　齋靜定叩齒三十六通先存自己丹田爲
　大海日從海出本身坐頂門身如山石
　　　呪曰
陽生元海自下而升混混陽精逐散羣隂中
有大神鬱儀之君降此眞炁濯我身形






　　　呪曰(呪畢咽津九過次存日升金/光照映我真形我朝日宫)
金輪呈瑞洞煥陽明炎光奔飛萬里流精魔
爽㓕熖塵垢蕩清冲虚飛歩馭炁髙升







　　　呪曰(呪畢咽液九過次/乗火龍奔日宮)
火龍前驅透頂光飛神入無何朝拜鬱儀瞬
目上御混合靈輝一眞逐本燒滅彭尸







　誦呪畢咽津九過思入日宫與身爲一良
　久忘形融融如春行之一年辟病役使鬼
　神去來自然二年通仙三界侍衞三年魔
　王保舉九年功成五帝一友詔子爲眞人
　得長生矣
　師曰學士旣已行奔日之道復於望日存
　自己如崑崙山身坐山頂山下大海月輪
　初生咽津三過叩齒三通呪曰
眞景初生隂中至陽水泛玄輪金露微芒津
源暢通輝映瓊房炁増光盛服御飛翔





　　　呪曰(呪畢咽津九過次存月光/如半䂓金光照映我身)
景散天池金水半規光明幽夜照我玄珠飲
泛晶漿香透靈軀數周眞㑹乗景冲飛







　　　呪曰(呪畢咽津元過叩齒存月圓眞/水成橋下接山石我身乗彩鳳)
　　　(八月/中)
天源周流光透重樓霄映十方五液蕩幽冲
虚攝景眞身飛浮一眞上朝陽九無憂







　誦畢咽津九過思入月宫與身爲一良久
　忘形覺金光四教普天光明行之一年無
　病役使鬼神去來自然二年通眞三界侍
　衞三年魔王保舉九年功成五夫人下詔
　子形而得飛仙矣










　師曰二景之玄非下士所得而知之有知
　之者當勤而行之則身有光明萬眞相友
　得道成眞將來得列爲日月飛仙壽同天
　地飛行自在髙仙所祕謹之謹之
无上玄元三天玉堂大法卷之四





无上玄元三天玉堂大法卷之五崐三
　昇斗奔辰品第五
　師曰護身延生者莫大於斗真拘䰟煉陽
　者尤先於罡炁故聖人云出入斗中身强
　炁盛延年益筭萬邪皆避者是也又云萬
　法皆從斗出萬神皆從斗役是知一切法
　一切行持非斗真莫能通眞應也故聖師
　必以升斗度辰者以冀學士通仙致眞存
　元守有
太星精名玄樞神曰陽明䰟曰天樞䰟神升
天之太尉司政紏非上總九天中監五嶽飛
仙下領學仙之人天地神靈





元星精名北台神名隂精䰟曰天璇䰟神斗
天之上宰主禄位上總天宿下領萬神學仙
之人






眞星精名九極上眞神曰眞人䰟曰天機䰟
神斗天之司空主神仙上總九天髙眞中監
五嶽靈仙








紐星精名璇根神曰玄冥䰟曰天權𩲸靈斗
天之遊擊主伐逆上總九天鬼神中領北帝
三官下監萬兆







罡星精名太平神曰丹元䰟曰玉衡𩲸靈斗
天之斗君主命録籍上總九天譜籙中統鬼
神簿目下領學眞








紀星精名命機神曰北極䰟曰闓陽𩲸靈斗
天之太常主升進上總九天上眞中監五嶽
飛仙





關星精名元陽神曰天關䰟曰揺斗大明主
天之上帝主天地機運否泰




髙上玉皇神曰八景虚元君
太微玉帝君神曰七素七神君(二星見之者/壽修之者仙)








　師曰常以月三七日夜半入室接乎定炁
　閉目内視乃一身冉冉起上飛升北斗魁
　中背眞人坐良久爲之覺我身在斗中也
　極力爲之覺體中熱是眞炁合德存斗中
　紫光下注我身照映内外兆旣到斗中背
　眞人坐次逐星朝禮祝曰
第一太星精名玄樞上眞願臣飛仙乗空駕
浮
第二元星精名北台上眞願臣飛仙遊行洞
臺
第三眞星精名九極上眞願臣飛仙得治三
玄
第四紐星精名璇根上眞願臣玉名列爲飛
仙
第五罡星精名太平上眞願臣飛仙登行上
清
第六紀星精名命機上眞願臣飛仙名書太
微
第七關星精名玄陽上眞願臣飛仙得使玉
童
第八帝星精名髙上玉皇君願臣飛仙得登
後聖之堂
第九尊星精名太微玉帝君願臣飛仙得入
丹房玉闕
　祝畢存斗玄黄赤紫之炁下注兆之神體
　同玄黄赤紫之炁俱下入歸洞房之内
　　　呪曰
洞房元精赤子太尊斗光華盖來照泥丸保
煉骨血拘制𩲸䰟使臣飛仙乗雲登晨上朝
玉帝太一元君
　祝畢閉目息念忘形安眠次存兆在斗口
　注玄黄赤紫之炁入兆凡體
　太玄制魔品第六
　師曰太上好生不示威而行殺伐之令也
　自夫妖精顚狂魔神變化傷人害物玩侮
　道眞不得巳而立制伏之極典也若夫學
　者以修證爲先眞中得趣將見鬼神起敬
　三界皈依亦可待威嚴而後治耶
　師曰昔一元未判天地初生元氣運行人
　民仁壽自夫隂虧陽耗鬼神漸興上至罡
　風下及泉壤隨方變現多端種形莫不禀
　造化之乖氣受天地之惡形散毒行邪出
　於本然故星宫亦有鬼能作災害是也天
　地亦有鬼司人禍福是也故六十甲子日
　有一神直之分其眷屬則有千鬼萬妖飛
　行世界天能生之不能盡滅之故有此法
　治之也然此品是天上之極刑不可輕用
　　　總録鬼魔名字
髙天萬丈鬼俗百鬼中王姓係天名六方住
泰山東南角水中
南郷三老鬼俗主道鬼姓車名匿在泰山西
北角主死人録籍考計生人罪亦有官屬亦
能害人
北斗中主煞鬼一人上下烏衣長七千丈姓
呉名還
臨子斗綱加煞鬼一人長九丈赤衣無名主
煞天下姧逆
太一主煞鬼無形無名長一丈六尺赤衣
天三五考煞鬼名珪長一丈七尺白衣赤幘
持㦸
北斗三台招摇大鬼姓伴名玩
西斗三台鬼姓卓名球
南斗三台鬼姓溟名温
東斗三台鬼姓角名車
中斗三台鬼姓王名咸(右五斗中鬼主録人/罪過多生災煞人)
五斗逆殺煞鬼主名朂
五方直符主鬼名結天
天一神長惡子孫鬼名髙睪
天飛行長環子鬼名梁天(右鬼三官北帝常/遣司察人罪其鬼)
(常在/人間)
　巳上謂之天魔其初各受天地隂陽之炁
　成形不同小怪犯之則大害有符制伏之
　不冝殺滅也

　　　天帝制天魔符(符用玉清訣黄素佩/貼可俟平安吉祥)





　師曰昔太極髙眞文昌道君乗雲龍寶駕
　玉輦瓊輪傾盖迴軒登陟峩眉靈山見諸
　下元生人被諸魔鬼侵凌其鬼衆多其名
　不一遊行天下殺害良民故立殺鬼制魔
　之法有以治之有知鬼名終身不敢加害
　三呼其名其鬼自滅
甲子元光乙丑邴彰丙寅釗昌
丁卯子方戊辰生進已巳傳弁
庚午柴方辛未音父壬申石松
癸酉倚▲甲戌甲光乙亥▲進
丙子流遐丁丑王眸戊寅却心
已卯遥子庚辰耳子辛已元聲
壬午名御癸未歴厨甲申瑯
乙酉立之丙戌▲生丁亥立耶(查)
戊子證方已丑旨都庚寅苓
辛卯𢣱壬辰契(刻)癸已背方
甲午麻子角乙未扶嚮丙申右公
丁酉進卿戊戌叴髙已亥珠夫子
庚子季方辛丑▲(祗)壬寅羅御
癸卯徤木甲辰索良乙巳壘穴
丙午挺濃丁未寅伍戊申却▲(催)
已酉戴劫庚戌總失辛亥安懸
壬子道子癸丑唱造甲寅别狀
乙卯夫䕃丙辰天雉丁巳夭横
戊午耳逩已未噁(烏謗/切)庚申義俚
辛酉義呼壬戌𨖩(權)癸亥髙迪
　右六十日鬼名其鬼人身赤毛無衣有耳無
　目飛行千里其身三丈殺害皇民知其名
　鬼不敢近三呼其名泣走千里有符治伏
　　　伏治太歲甲子隂陽鬼神大符(符上/天所)
　　　(祕衞以三天天丁三千人玉女六十/四人凡欲制伏當搯大煞文黄紙黒)
　　　(書告下/大吉利)





　　　世鬼名字
山精濯内木精羣夭石精𤨒
猴精馬𢈱(側毫/切)天樹方域狐精▲(伐/千)
大山弓强小山和丙磚石月遡
榴木遐▲(托)鬼淫載支女淫截交
青炁殟髙逺白炁殟伯桒赤炁殟士玄
黒炁殟文叚黄炁殟君太屋室揺子
食炁後服圊厠項夫井穴瓇(九)
厨竈鬼壤千床榻赫子傘盖宴
麾幢托彭音亂笙簧垢
㦸义耳禽刀劒子夫甲鎧子賢
千歲白骨逺世百歲白骨音出河伯逹
四瀆侯三河建鐵精名醫願
金精名夷衝銅器鬼揚殺柱木文羅
衣服是奩五彩提敬墓伯工下侯
冢下鬼二千后
　右諸鬼並飛行世界倚附假托因形寓性
　眷屬徒侣各千百萬放縱羅截四方充塞
　六合太上有法制之不敢動聞名而遁見
　符而奔走不還




　　　北帝火鈴擲威滅魔殺鬼上符




　　　呪曰
北帝敕命焚蕩鬼營誅伐魔鬼斬截妖精天
丁賈勇擲火流鈴腥煙鬱藹赤火炎明三界
肅靜萬里誅形敢有不順速送幽城風刀困
馘九壘永沉萬赦不原符到奉行急急奉
北帝信令敕
　　　三天滅魔玉字真帝靈























　右煞鬼上符用赤紙朱書凡欲制魔殺鬼
　牒煞鬼制魔將吏燒於中庭其夜黒風烈
　雨其鬼自滅無雨有風鬼遁千里無風無
　雨即非大魔妖魈天司不行極典記之不
　可輕也報應畢黄紙朱書玉字或栢木朱
　書永鎭其地迎生旺之炁永無妖魔之患
　无上玄元三天玉堂大法卷之五
无上玄元三天玉堂大法卷之六崐四
　建壇威儀品第七
　師曰齋莊謹肅祕宻混融内眞之事也旙
　幢旌節折旋回環外儀之事也然誠心合
　眞運用無間與天地爲徒則猶待外儀以
　檢束境界凡一俯一仰一進一退眼見耳
　聞莫非正事邪心無自而入則可通天眞
　格上帝故曰法天象地像世威儀則無徃
　不肅敬也凡壇墠之事其制三級盖分天
　尊地卑壇之上級立虚皇玉京山天寶華
　臺供三寶帝師左列建天眞命魔之幢右
　列建師子辟邪之節左之左設通眞之符
　以降千眞右之右設逹靈之符以召萬靈
　中設三晨之符以通萬炁辟妖氛壇之東
　植青龍旙符壇之西植白虎旙符壇之南
　植朱雀旙符壇之北植玄武旙符五方又
　敷鎭安玉符此上之一級也若不用三級
　則就堂殿依方設之若用登三級則中一
　級設八門西北標云玉虚通眞之門正北
　標云清泠玄一之門東北標云鎭靜自然
　之門正東標云青華始生之門東南標云
　純和剛陽之門正南標云純陽烜赫之門
　西南標云坤順金和之門正西標云剛明
　皓華之門下一級又列十二炁子位玄天
　鬱初之炁丑位北元自然之炁寅位辟非
　蕩邪之炁卯位始青茂元之炁辰位黄靈
　髙玄之炁已位鎭靜靈寧之炁午位炎眞
　下明之炁未位中一凝眞之炁申位厚和
　肅明之炁酉位堅正素和之炁戌位眞元
　養靈之炁亥位返隂向眞之炁則成壇矣
　　　上級壇圖





　　　中級壇圖







　巳上三壇非特度生用之凡修詞請命禮
　聖朝眞禳災謝過爲國祈禱皆用命魔符




　　　命魔呪
神光閃爍天清炁明玉符天命嚴被鬼營三
天日光九醜潜形九天光滿六天散隂大力
天丁執符備形急召桃康合延成眞萬炁不
散一眞飛升
　　　　　崑四三
　　　九小旙符(小旙九首各長一尺二寸/絳絹爲之中有大旙長五)
　　　(尺五寸肚用黄手脚左青右白以按/三炁旛書大符小旙書小符凡建命)
　　　(魔並飛本/符誦呪)












　　　三天辟邪師子之節




　　　節符




　　　獅眞辟邪羽章
炎靈之宫育化獸容五炁備體萬邪滅蹤斥
辟羣醜㗖食邪𠒋眞符建節立降威雄急急
如制邪律令
　右辟邪節用楓木刻獅頭裝彩色如儀次
　用青絹長三尺六寸闊一尺五寸泥金書
　符四畔用銀鈴二十四枚給以黄線朱紱
　　　左青龍羽章符




　　　呪曰
震亨九炁靄鬱青宫生炁重重化成九龍木
公駕炁色正蒼葱衞我䰟𠔃上朝帝宫
　　　右白虎羽章符




　　　呪曰
西金皓氣殺伐嚴威鼓嘯風生上徹太虚監
金統集下入丹墀制𩲸光明昇入玉虚
　　　前朱雀羽章符





　　　呪曰
熇明眞玄煥映丹天朱鳳飛翔赤霧濃暄隂

魔尸穢灰燼成煙煉神炁足上入眞仙
　　　後玄武羽章符




　　　呪曰
玄㝠正炁湛湛清波下有靈龜吞邪食魔蕩
濯塵垢炁炁冲和育我元精上昇大羅(右四/靈並)
(按方色用繒成旛各長三/尺六寸朱書符立各方)
　　　三晨符(用朱漆金篆置三寶/前作旛並紅金書)




　　　呪曰
洞陽煥景玉光清明混合魁罡三炁玄眞下
應神室精炁合神降光壇陛招眞致靈魔王
束首萬妖潜形天眞自降我得長生
　　　通眞符




　　　呪曰
玉京境上紫霞奔飛九光粲彩佩玉瓊琚眞
仙下盻乗駕瑶車金光透闕懸一寶珠
　　　逹靈符(此上帝集三界符也設醮/請降朱書黄素或作符碑)




　　　呪曰
玉篆光芒降自九天洞靈仙聖乗駕朱駢瓊
酥玉液紫雲靈煙稽首三境至尊几前
　　　(偕地建壇不用玉/字只用中間符文)
　　　呪曰
玄帝髙眞元始五老制符垂敎使我行道今
日是時傳符受道建齋行道召靈束魔災殃
蕩掃五方大神敬伏三寶從吾吉終得獲難
老脫死上生華而不皓違吾者凶生逢難老
死歸冥路地獄所考
　　　東方玉文





　　　呪曰
九炁萌陽玉曆龍章八卦外布一德中藏化
生自我絶死回祥(清醮云青帝侍䰟九陽升/光洞映内照化通自然)
(亡醮云九陽升元内外洞/明二七四五化通自然)
　　　南方玉文




　　　呪曰
南陵三光炁定光芒以養以正邪莫能當朱
火石火爲我所將(清醮云火明合德象帝之/先丹元守一羽化飛仙)
(亡醮云三合炁九守靈丹/元含德以化飛升洞玄)
　　　西方玉文




　　　呪曰
太白流精七星守靈乾德内守金火莫形生
所不化白元用明(清醮云素𩲸曜靈太白元/精斬馘妖炁元洞元明)
(亡醮云剛化流元太白之/精隨化以化七元尊神)
　　　北方玉文




　　　呪曰
玄德五靈度命元一胞精命魔内逹合七隂
火内運玄德化明漂流鬼賊馘滅妖精
　　　中央玉文(五符玉文各方色素朱篆/鎮五方以蕩邪辟非降眞)
　　　(召靈逹玄穹矣路邦/彦云出靈寳昇玄經)





　　　呪曰
中主尊神十二元眞總統四大元始玉晨(清/醮)
(云黄中大神五行之精上天下地逹貫元根/亡醮云黄元十二總炁四靈上天下地建貫)
(元/根)
　若無門纂安符四方中央著齋堂户上宿
　啓燒香祝曰
某帝直符吏二人出今日直事某甲從官龍
虎騎吏各各嚴粧冠戴齎執玉板上詣帝庭
關啓某等焚香自從今以去至行道畢悉令
御逹無使遺闕(季月當啓黄帝/閏月當啓五帝)
无上玄元三天玉堂大法卷之六
















无上玄元三天玉堂大法卷之七崐五
　通眞逹靈品第八
　師曰末學之夫浮好三寶沉迷濁景妄執
　色相爲自身心故眞元汨没於馳騁奔忙
　之際不能通眞逹靈良可悲也故立之通
　眞一品以假威儀以防閑外境而存運呪
　訣之祕収拾蕩心庻幾道以威儀而尊嚴
　心以法象而敬畏不致荒迷妄亂也若夫
　學仙之士心虚性靜道備眞全一念感通
　天心混合亦可假外儀之可通眞耶尤宜
　謹此
　　　十方奏香符
　師曰十方玉符乃集梵招眞通靈謁帝祈
　恩之祕法也當晨東午南晚北思各方炁
　布玄壇
　　　　東方(咽津九過叩齒九/通青炁如雲入壇)



　　　呪曰
九炁青元乗香飛煙招眞致靈保我飛仙
　　　　南方(咽液三過叩齒三/通思赤炁入壇)




　　　呪曰
三炁冲和紫炁彌羅朱軿回駕神升無何
　　　　西方(咽液七過叩齒七/通思白炁入壇)




　　　呪曰
七炁皓明西眞金并帝軒速降保命生根
　　　　北方(咽液五過叩齒五/通思黒炁入壇)





　　　呪曰
黒帝司權五炁太玄鬱鬱瑞靄衝我飛仙
　　　　東北方(咽液四過叩齒四/通思青黒炁入壇)




　　　呪曰
梵炁自然朝謁髙尊保合生炁鎭定鬼門

　　　　東南方(咽液六過叩齒六/通思青絳炁入壇)




　　　呪曰
眞炁合陽下通瑶壇千眞靈集飛入玉堂
　　　　西南方(咽液八過叩齒八/通思赤素炁入壇)




　　　呪曰
靈炁清明合道證眞攝魔誅弒朝謁飛神
　　　　西北方(咽津二過叩齒二/通思素玄炁入壇)




　　　呪曰
正炁蒼蒼玄壇玉光尸邪亡墜朝我元皇
　　　　上方(咽液二過叩齒二/通思金先炁入壇)




　　　呪曰
瑞炁臨壇降眞召仙生門上開象帝之先
　　　　下方(咽液十過叩齒/十通思玄炁入壇)




　　　呪曰
正炁鬰勃逐邪却氛湧出真景降真召靈
　師曰上十方香畢然後立地户以焚入户
　符誦呪不作聲入户之後三歩一趍存九
　霄之上梵炁靈光之中更不知有世境也
　至此目内觀収神返聽慎勿回顧咳唾直
　至洞案前三上香叩齒三十六通焚通眞
　符存青黄白三色雲炁自身中出須存上
　香三次毎一上香存頂中出三色炁結成
　華盖上御三天然後發爐
　　　洞案通眞符




　　　呪曰
清炁爲天濁炁爲地中炁爲人隂陽不偏以
心通天天法精䖍丹誠上逹黒簿消愆杳㝠
之始通眞疾傳急急如律令
香乃玉華散景九炁凝煙香雲宻羅逕衝九
天(存三色結雲盖同/煙上逹直至三天)侍香金童傳言玉女臣
今通奏上聞帝前降光賜炁通眞致仙長生
久視罪戾咸原九祖超凌幽夜昇遷魔王保
舉三界侍軒功德滿就飛駕雲駢出入自然
侍衞三天所啓所願咸賜如言
　　　入户符




　　　呪曰
入謁帝眞生炁九重交周法體隂邪勿容三
田赤子保我仙功急急如眞科律令
　　　發爐符




　　　呪曰
玄壇成功陽神内守閉我生門眞炁宻宥上
朝帝宫與天齊壽急急如眞科律令

　　　復爐符




　　　呪曰
玄元始炁三合返一梵炁彌羅衆邪不入㧞
出地户上承玉敕急急如眞科律令
　　　出户




　　　呪曰
召我身中三五之神上仙上靈以陽合隂各
皈宫泊衞我元精出壇自然外魔不侵急急
如元科律令
　巳上十方香符洞案發爐復爐出入户符
　並玉清訣丹田内景混合之炁閉息朱書
　黄素
　　　法服式
　師曰玉堂升境之士身詣三清閫奥入裏
　近内非下界之職也凡九色雲帔乃天師
　侍玉宸入室之衣乃玉堂服也

　　　三奔佩結中黄紫炁交帶符




　　　玉堂正帔(帔用碧羅泥金三十六雲/炁中書升堂大符佩中黄)
　　　　　崑五七
　　　(紫炁交帶之符頂/上青冠絳履碧圭)




　　　捲簾符(玉清訣存壇墠光明如瑩玉/於虚無中一㸃光明如黍米)
　　　(大表裏洞徹結/珠守黄房祕旨)




　　　呪曰
太初之炁無爲自然虚無有象懸自空玄包
含萬有養化神仙視之不見聽之莫傳後先
莫辯玄之又玄願開靈造親見玄元
　　　召陽神符




　　　呪曰
元始一炁黙運元精諧音恊律激濁揚清幽
寥妙炁炁象初凝盤旋空洞天中之音聚精
降炁運出眞聲隂聲交奏召集萬靈
　　　呼隂神符




　　　呪曰
靜中生動返隂生陽太音入妙空谷游揚聲
應氣求交合宫啇聲聲相應運化玄壇激陽
之聲合天之剛陽神交合眞炁混康
　(金鐘一叩則一卓左齒玉磬一叩則一卓/右齒存身中左右二炁交令彌滿玄壇)
无上玄元三天玉堂大法卷之七










无上玄元三天玉堂大法卷之八崐六
　厭恠勝妖品第九
　師曰天失常則熒移彗出地失常則泉竭
　山傾物失常則秀蕩苗枯時失常則冬當
　夏雪此盖天垂象以示戒盖自有保制之
　法若夫士庻之災異於是其有彌蛇㦸手
　葛鬼蓬頭野獸入家飛鳥噪屋室虚聲前
　後異色髙低虵蚖攔路而顚狂交盤雞犬
　非時而鳴吠機杼忽亂門户自開狐狸遶
　墙龍蛇入井其諸衆怪不可具陳在君子
　則妖不勝德在小人則已不如妖及其衰
　也得不爲災乎如其禳也寧不返吉是禳
　厭之法所由生也
　師曰或有天地昏冥有龍蜃入人家井者
　當以符鎭之其怪自滅不能爲害
　　　禳龍入井符(北帝訣罡炁灌筆誦斗/諱七遍迎罡書新磚上)
　　　(投水/怪中)



　　　禳蛇入井符(並同前/法行待)




　　　禳井溢法(把斗訣誦呪迎罡書黄紙/上燒人井中再以呪敕之)




　　　呪曰
叱咄龍神安鎭職守清泉妖氛蕩散地怪潜
形清泠童子承符告宣不洋不涸福順綿綿
萬神共護保我仙源急急如北帝勑
　　　禳犬怪法(戌文殷煞上北炁誦呪七/遍迎罡書之一據四道一)
　　　(燒䆴中三釘廁上更/以呪敕噀之大吉)




　　　呪曰
玉敕驅禳降下靈章妖畜幽怪惱亂忠良當
吾呪者百怪滅亡犯吾符者妖異潜藏災不
能害禍不能傷萬神守衞永降吉祥急急奉
北帝敕
　　　禳鴉鳴在頭上法(午文南炁誦呪九/遍靣南書之燒空)
　　　(中其怪即散/立降吉祥矣)



　　　呪曰
靈鳥靈鳥普降古祥羣集鳴噪不能爲殃鴉
神奉命符到奉行飛則爲福鳴則爲昌十二
時中永無害傷急急如南方朱雀凌光律令
　　　禳野獸入人家法(搖斗訣迎罡炁誦/呪十二遍書符於)
　　　(栢簡上釘屋四圍及書黄紙焚中庭/歩斗誦呪噀水敕之其妖不爲害矣)




　　　呪曰
天罡神威掃滅妖精野犴媚狐魈鬼之靈急
去千里不得留停敢有干犯斬馘無形魁罡
所指碎爲微塵汝若速去赦汝幽㝠吾奉天
罡大威德罡火律令
　　　禳器鳴自破自動法(歩斗罡旋身向/北迎罡書符三)
　　　(道一懸中庭一燒䆴中一/貼厠上誦呪噀水敕之)



　　　呪曰
神威天罡普掃不祥鎭妖定怪魑魅潜藏回
凶作吉變禍爲祥敢違律令攝付魁罡急急
如北帝敕
　　　禳夜中門外鬼聲(乃所聼之人䰟出/將死之兆急厭)




　　　呪曰
天帝令我制攝精妖敢有妖異惱我良民冥
陽混雜人聞鬼聲傷人䰟𩲸驚亂精神神符
到處鎮絶鬼門速去速去不得留停急急奉
北帝敕
　　　禳六畜自死法(煞文誦呪三遍東炁/灌筆書符焚畜死處)
　　　(又一道燒熏其妖自不/能爲妖怪自獲平安)




　　　呪曰
吾奉天令制伏凶殃畜獸之怪何敢爲傷罡
光逐蕩即降吉祥萬神守衞集福永昌急急
奉斗罡火律令
　　　禳門户自閉法(飛斗訣誦呪十二遍/北炁書符焚有怪處)
　　　(併一道貼門上其怪自滅不熊/爲妖即得家門興盛福禄來臻)




　　　呪曰
福星正照三光洞明朗照八極鎮塞邪精災
衰蕩散門户清寧萬炁衞滿自振隆興急急
如上帝敕
　　　禳雞飛鳴法(栢木書符釘東方搯斗/訣迎罡炁誦呪噀水其)
　　　(怪即滅改/怪爲昌)




　　　呪曰
太陽未升金雞無鳴鳴則爲怪害我生靈太
上有令攝制妖精逐怪萬里辟非安神吉無
不利人道安寧吾奉斗光華盖律令
　　　禳蛇怪法(斗訣迎罡炁書符令見怪/人靣蹲壁噀水敕之然後)
　　　(熏符怪處及令見怪人佩帶身上又/一道用磚書成埋當方土地祠下即)
　　　(得大吉改/災爲福矣)



　　　呪曰
急驅急驅螣蛇萬丈攝制災危見者不害其
害我者急急驅除汝是下妖莫來干吾干吾
符者分割妖軀永鎮吉地保制無虞急急如
敕天威炎火攝
　　　禳䑕怪法(子訣北炁書符掛竹/竿上釘子位大吉)




　　　呪曰
烏蘇捉與蘇捉穹窿父母家屬千百吾今識
汝之怪自息吾令制汝之怪不作汝若妄作
天罡斬煞吾奉玄天帝君律令
　　子日丑日





　　寅日卯日




　　辰日巳日




　　午日未日




　　　　　崑六七
　　申日酉日




　　戌日亥日




　　　禳怪辟惡毎日佩帶眞符
　　甲日乙日




　　丙日丁日




　　戊日己日




　　庚日辛日




　　壬日癸日




　右符二十二道按日辰背靣書之假如甲
　子日見怪靣書甲符背書子符凡書符並
　斗訣罡炁朱書令見怪人佩帶可格休样
　書符訖誦滅怪大呪七遍敕之
　　　呪曰(劎訣七遍以/水噀見怪人)
皇天生我天爲我父皇地載我地爲我母日
月恊賛上下斗光北斗魁罡斬邪萬方妖不
爲怪邪不爲殃犯符者死當符者亡玄黄生
炁普降吉祥急急如北斗七星滅妖斬怪律
令
　　　又呪曰(凡誦呪先布三光炁達見怪/人身彌羅次誦呪七遍令見)
　　　(怪人退行九歩斗杓指之呼至靣前/三噀水以符佩之百怪自永不爲妖)
太上有敕斬鬼除害天爲我盖地爲我載北
斗星光爲我衣裳左罡右火滅禁不祥返凶
爲古除災却害萬邪不侵怪妖自退見怪不
怪其怪自壞元亨利貞萬年亨泰急急如赤
天眞火律令
　驅邪輔正品第十
　師曰合天地正炁曰符人稟隂陽正品以
　生是謂三光凡寒燠風暑一有犯傷犯則
　失於正失正乃邪非特祟而巳當三光炁
　以補之故曰合天地正炁曰符盖三光者
　天之所以成變化而行鬼神者也故曰日
　者衆陽之宗星者衆隂之宗月者受陽以
　爲明也三光所燭雨雪隂曀不屏而自消
　狐妖孽禽不驅而自潰先聖尊師假以神
　呪之眞仰取三光之精吾則合之以誠而
　符合之以靈彼隂邪之干於人爲妖爲孽
　爲疾爲厲如雨雪之見晛如妖狐孽之逢
　正晝盖不待驅逐而掃迹矣符篆雖多孰
　踰三光故以三光爲首
　　　服符(即三光祖符萬法之祖三界之/尊破滅萬邪保調眞炁不可稱)
　　　(述百千萬變皆此符中出故作用簡/易爲萬法之宗毎以方寸輕薄紙朱)
　　　(書毎用三道棗湯呑服治一/切邪祟名曰伐祟治邪符)
　　師曰正則不邪故破邪者正法也不必曲
　　事鬼神惟在法師存心三境進服三光内
　　行旣充外邪自伏
　　　(日魂朱景照韬/緑映回霞赤童)(月魄暧蕭芬艶翳寥/婉虚靈闌鬱華結翹)
　　　玄炎飈像淳金淸瑩灵容臺摽
　　　(存日中五帝/入符日君訣)(存月中五夫人/入符月君訣)
　　(陽明隂精/真人玄冥)(降臨聖眞/正奉金生)(唵嚩𠯐囉喗呶/唎娑訶日訣)
　　(丹元北極/天關破軍)

　　(唵嚩𠯲囉㗶囉/娑婆訶月訣)(天帝釋章/云云罡訣)



符形


　　　天蓬金眉老君化身符(先存頂中有/金光老君眉)
　　　(厖而靣金色兆黙誦天蓬本呪一遍/二遍三遍見金眉老君騰空化天蓬)
　　　(真形誦本呪下筆書成黒煞符形至/神刀一下便書劒符後寫敕字云云)
　　　(急奉北帝敕用北帝訣黄/紙朱書一尺六寸熏患人)






　　　斗魁大威德罡火符(先存七斗在天/罡星前指歩斗)
　　　(入斗口吸炁入腹覺温暖然/後下筆吐罡炁隨茟書符)
斗(北斗七元/降眞形)(天罡大聖/飛火輪)(天上地下/制魔神)

　　　　(罡火萬文/妖魔驚)

　　(人逢罡火得安寧鬼逢罡火化微塵天罡正/炁急下臨斬伐妖邪不留停如前用斗訣黑書)

符形


　　　三元丁甲報應符(凡書此符歩斗迎/罡存天罡在所緋)
　　　(紙對日研朱把罡訣一炁書之/發符時用金錢甲馬焚末前)

　　(日呪/日訣)(月呪/月訣)(罡呪/罡訣)

　　(上元天官斬神/中元地官斬鬼)(六甲吏兵/収無道鬼)(上元唐將軍斬神/中元葛將軍斬鬼)
　　(下元水官斬精下元周將軍斬精)
　　(六丁玉女/収無道神)(六煞一切邪/鬼自然煞)(制魔大神急急攝/伏魔大神急急攝)



　　　七煞符(此符大有烕力制伏兇邪伐/惡破廟神通報應不可盡述)
　　　(歩斗把斗訣黑紙墨書迎罡噴火發/之焚于中庭此符乃經三天校正宣)
　　　(付宗壇效/應非帝)
　師曰七煞符世傳雖有之但符檄不明多
　用不應今自敎主興闡大敎流行凡北極
　符章係玉壇者令請命頒降于此散形玄
　妙聚形威勇

　　(祖師上淸北/極大帝敕煞)(九天尚父天蓬大元帥急急煞/紫微副紳天猷大神急急煞)

　　(黑煞大神/急急煞)(玄武大神/急急煞)(天關神急急煞/地軸神急急煞)

　　　(貪巨祿文/廉武破)(六煞)(魁𩲃𩵄䰢/魓𩳐魒)

　　(魒𩳐魓䰢/𩵄𩲃魁)(貪臣祿文/廉武破)(破止/貪)

　　(日君呪/月君呪)(任意差將/祝令來事)(玉淸上帝敕上清大帝/敕太清大帝王皇上)
　　　　　　　　　　　　　(帝敕紫微大帝敕)


　　　斗罡符(符簡易神妙無裝㸃作用爲/丸可以服熏佩者罡火豆天)
　　　(鬼神不敢近/用斗訣北炁)

　　(魁𩲃𩵄䰢/魓𩳐魒)(貪巨祿文/廉武破)(天罡大聖収/入鬼心神君)

　符形


　　　請符敕呪
乗魁逆罡烈火龍光上天下地馘滅不祥敢
有拒逆化作飛煙入地萬丈萬劫不原謹召
符中天將並随符行並隨符住干犯符命霹
靂粉碎火令火令上帝敕行流火萬里鬼無
逃形急急如律令



无上玄无三天玉堂大法卷之八
















无上玄元三天玉堂大法卷之九(十同/卷)崐七
　幽獄追攝品第十一
　師曰凡有經劫山魈歷年水怪天魔外道
　血食神祇木下五通刑亡惡鬼結集羣黨
　依托古祠擅帝稱王輙稱太尉邀求造廟
　迎拽社火或姦淫婦女占㩀樓臺滴血飛
　磚見形放火中人惡病急取生魂如此怪
　狀痛害非常諸法不能治者吾大敎中有
　九泉幽獄之法治之凡立獄之法不可輕
　易先當受狀次爲紿符驅治者及行文檄
　告示之彼若畏法遁去許其改過自新却
　不必拯治也但欲人道安寧而巳若妖神
　强横扺拒正法不畏符籙者當行此法治
　之
　師曰立獄之法先奏聞上帝及北極斗府
　聖師等處差天兵吏下臨某處建立幽獄
　収捉鬼賊至夜擇淨室一間用石灰布列
　獄穴遂摽列曉示文榜符篆先分項發將
　吏追攝鬼賊及拘里域監城隍以下神司
　並用中刑符禁錮限一時収捉鬼賊次誦
　収鬼呪巡行獄中毎一獄置一燈明日早
　起法師焚香行持如前仍看踪跡更須發
　符催捉未盡邪黨至夜行持又復如前至
　此毎遇夜間或聞考掠之聲宜加畏敬如
　一二日後踪跡未見及是天魔外道挾妖
　作孽須更啓奏帝師催促將吏自然見矣
　七日之後然後罷獄其間妖鬼果不可恕
　至滅形者又當别建太玄煞鬼壇
　　　建九泉獄式
　師曰九泉者北都羅酆幽泉惡獄也事係
　天庭不可輕行故酆都爲天下鬼神之府
　專檢制魔妖之權行今宣威莫大於此凡
　獄有九一曰酆泉號令之獄二曰重泉斬
　馘之獄三曰黄泉追鬼之獄四曰寒泉毒
　害之獄五曰隂泉寒夜之獄六曰幽泉煞
　伐之獄七曰下泉長夜之獄八曰苦泉屠
　戮之獄九曰溟泉考焚之獄凡九獄各有
　所主第一獄主攝天魔第二獄主攝不職
　典祠第三獄主攝山魈精魅第四獄主攝
　江湖水怪第五獄主攝血食邪神第六獄
　主攝山林木客第七獄主攝古墓伏尸第
　八獄主攝師巫逆鬼第九獄主攝刑亡横
　死凡獄前列斗燈徑闊一尺二寸牽罡二
　尺四寸前列九獄毎獄前懸追鬼符内懸
　重刑符獄門懸一竹竿長三尺掛追鬼榜
　總門掛塞鬼路符逐日三時上香行持向
　曉看跡即知是何鬼也輕則禁鎻重則三
　塗重役太重者滅跡除形如法
　　　塞鬼符(符名塞鬼路符能制伏百邪/攝鎮萬魔平居鎮宅萬邪不)
　　　(干並北帝/訣書之)




　　　獄式







　　　第一符

　　(大鐵拁)(大鐵枷/左臂)(大鐵枷/右臂)(大貫身/鐵索)

　　(大鐵絆/左足索)(大縳心/鐵索)(大鐵絆/右足索)(爲禍𣧎/鬼形貌)



　　　第二中刑符

　　(中等中/鐵拁)(中等鐵枷右臂/中等鐵枷左臂)(中等錮/身鐵索)

　　(爲禍妖/鬼形貌)



　　　第三下刑符(用符三道北帝訣書之/以一懸獄中以一追鬼)
　　　(平時亦可鎭宅鬼神不敢/正視視之者自束縳鎻矣)

　　(下等下/鐵枷)(下等鐵杻右臂/下等鐵杻左臂)(下等錮/身鐵索)

　　(爲禍妖/鬼形貌)





　　　太玄煞鬼壇

　師曰凡建太玄煞鬼壇者上天樞刑也制
　伏飛天走地一切魔神妖怪馘滅山林廟
　杜威顯獰神此非真犯吾敎法者不可輕
　行建壇之法合用浮沙畫壇三級上闊一
　丈中闊二丈下闊三丈或屋隘以意裁用
　之上級列帝師四聖中級於天門外列諸
　將天門前列殺鬼將吏四圍布神符四角
　皆立門自乾位爲始一曰辟尸蕩非之炁
　天將降召之門二曰溟涬虚澄之炁三曰
　正一驅邪之門四曰始青陽明之炁五曰
　絶鬼斷妖之炁混仙入聖之門六曰赤明
　洞陽之炁七曰長生鎭静之炁生靈出入
　之門八曰剛正嚴明之炁天門置香案召
　降天將地户不通徃來鬼路常閉惟人門
　通行路下級周匝布列兵馬早晩焚符明
　法一二日而罷其鬼自滅或聞號泣之聲
　或有斬血于壇皆其驗也此法非大叚强
　邪羣魔有形之怪諸法難治者方可行此
　壇式





　師曰五行成器之鬼山川附麗之神不假
　人魂物自成性置造之物日時茍靈則随
　時有怪故能出入變化假托形影害人害
　世有甚於鬼之爲祟故太上獨立此法治
　之凡建煞鬼壇毎日以符焚鬼門上日凡
　三次皆誦天蓬呪噀之三日之内大有報
　應此乃北極親臨事體甚重初非小小符
　法之比非是極妖大魔切不可建此壇恐
　重貽譴罰謹謹戒之
　　　北帝誅山石精魅符




　此符制山精石精千年碑碣石佛石人石
　獸石龜石龍之怪黒紙黒書付見怪人焚
　于怪處或精怪見作人形通交婦女誘引
　男女者即以此符伺其來而焚之

　　　北帝誅木精符




　此符制樹精木客千年松栢鬼皂莢樹神
　木像木獸枯木空樹依附爲靈用梓栢簡
　朱書此符釘之其樹即槁死或見作形相
　害民即以黄紙書符焚之必然轟煞不復
　爲怪矣
　　　北帝誅五金怪魅符




　此符治金銀銅鐡之怪應千年銅佛銅像
　鑄造之日適逢時日凶邪則真靈不降妖
　孽附之以鐡劵朱書此符宻埋神像之下
　則鬼靈遁散不復爲怪不以其像遇毀矣
　　　北帝誅水怪符





　此符治一切水怪應江海湖湫潭元溪源
　井洞之中多有蛟蜃虵蠎兼有孽龍其狀
　不一皆能興風作浪損人舟船壤人性命
　又或托形現相交通婦女生人者並以此
　符焚之其怪自殞絶矣用鐵札投水中黄
　紙書符焚之
　　　北帝治猿猱魈怪符




　此符制一切猿猱獮猴狐狸野犴等魈及
　猫犬伏尸牛馬全骸等怪通謂之魈其怪
　不一凡患者有此怪諸治不能者法用青
　紙朱書佩帶鎭貼焚燎其怪自絕
　　　北帝誅血食强邪符




　此符治一切血食邪廟先賢古人祠宇假
　名占祭之神及樓臺園圃癈宅空堂之中
　强邪惡鬼結萃黨伍或久占名勝奪人居
　止或急取生魂或通淫婦女入夢歌宴或
　降附妖言希求造廟或求妖祭作過不一
　當以梓木朱書此符釘之次以一道付被
　祟之家釘中堂則妖自息矣(此六符主治/不同行用則)
　(一凡書符時存已爲天蓬發用時亦然凡/除給符付人户及釘鎭外凡每日三時煞)
　(鬼壇上逐一燒之誦天蓬呪若欲軌鬼將/符就鬼門上剪作二片其怪自死有大報)
　(應或空中號泣或壇/上有血皆其驗也)
无上玄元三天玉堂大法卷之九











无上玄元三天玉堂大法巻之十
　驅祓禬禳品第十二
　師曰逐蕩厲惡之謂驅去除凶邪之謂祓
　斷妖絕注之謂禬弭患消災之謂禳此四
　者名雖不同用之濟世其利一也夫人生
　天地間凡囿五行之内鮮有不隨五行而
　生尅也於是有禍福焉故成敗興廢莫能
　預知苟無禳禬之祕豈能保終吉也於是
　此品特詳于法
　　　制伏土公社鬼法

　師曰自三才旣判五行區分生尅之中吉
　凶生矣凡而動作侮吝由之是日土公之
　鬼常作災危凡人家起造舍宇掘鑿池沼
　遷山封塚一隅四向神明司之苟乖其常
　立生災咎故太上有法制伏立鎭使之各
　安其方無復害人生災也治法並同今列
　于後
　　　鎭動土保全安鎭符




右符告下某甲子行年太歲已下干係等神
仰遵承太上符命應某人家動土興工驚動
神煞限符到時請還鎭其方各安其位免殃
消禍永降吉祥一如告命
　　　辟土炁符(符專制土公斷絶百二十/殃注之事凡書符變神爲)
　　　(天師灌罡炁吹筆書之/黄紙朱書貼之中庭)




　師曰伏連之法先用淨室列斗象祭伏連
　神衆然後以符令其家佩帶
　　　太上斷伏連符(此符斷雌雄煞用/絳囊盛符佩帶)




　　　禁䘮吊伏連符(黄紙封角朱書告焚/太歲方位即古昌)




右符告下太歲巳下凶神惡煞雌雄注煞喪
門吊客等神承此符命各退本位毋令煞注
侵害生靈凖此起運急去無停一如告命

　　　禁塚訟符
　　　　東方斷注




　　　　南方煉尸




　　　　西方逐殃




　　　　北方却禍





　　　　中央絶尸





青玄太玄女青斷注符告下東方九署靈官
開度某人安鎮身形營衞撫恤無令地官驅
迫一如女青告命
　師曰塜訟則子孫家道不興患難數見宜
　用此法以超脫其先亡庻可福及子孫永
　無殃注之患矣
　師曰細石長二尺四寸闊一尺二寸刻書
　五符埋塜中約近塚三十歩深三尺方三
　尺毎下符時誦靈書中篇禹歩至坎埋之
　此法可以超淩隂尸可以福延後嗣慶及
　家門永無塚訟殃注之患矣
　　　解呪詛法
　師曰凡犯呪詛則令人魂神顚倒精魄飛
　揚卧病厭厭以至殞滅良可憫也或有𥝠
　讎者於神堂邪廟行其妖毒殃延後嗣令
　有法以禳之
　　　東方青帝解呪詛符





　　　南方赤帝解呪詛符




　　　西方白帝解呪詛符




　　　北方黒帝解呪詛符




　　　中央黃帝解呪詛符





　　　五方告文總式(一右用黄紙朱/書祭醮而後吉)
右符告下東方呪詛神司解除某人家呪詛
𡨚誓牽連宗枝或自誣呪自犯其殃准令符
命速去他方一如告命
　　　禳誕育嗣續法
　師曰凡後嗣續難得或久年不孕或孕而
　不育育而不長長而不慧皆由先世風水
　暗犯關煞斷絶生炁當醮祭六甲直符請
　頒符命孕育元炁生長靈根則子孫昌熾
　矣
　　　孕育佩符(此符主婦人絶產不孕宜/建六甲道塲望本命方書)
　　　(符佩之百二/十日有驗)



　　　保胎符(符用黄紙朱書令/孕婦佩帯即吉)





　　　治産鎭房符(符用黃紙朱書三道懸/貼房帳床卧之地即得)
　　　(無産育之難巳上諸符並把斗/訣迎罡炁旺方書之其應如響)





无上玄元三天玉堂大法卷之十

















无上玄元三天玉堂大法卷之十一崐八
　延生度厄品第十三
　師曰嘆夫末學之夫失心於塵勞之境市
　朝之士埋頭於利禄之場欲貪生而無計
　延生欲逃厄而無方度厄是以分以數定
　患因有形凡有災危宜資禳謝然法門至
　衆道法多門功有淺深効有遲速惟我玉
　堂下敎正一垂科開禳災謝過之門示保
　命延生之秘使斯民不罹夭横各保脩齡
　實度世之津梁爲人天之依怙其功豈小
　補哉
　師曰凡有男女深災重厄身染沉痾困苦
　床枕或遭官訟連歲家宅不寧冝清心醮
　吿北斗依按古法結壇以淨席四領四周
　鋪之須是深院靜舍人跡不雜之地宻運
　精神誠心孚感當於北壁鋪展真像前靣
　敷壇中心置七元燈周回鋪醮須擇三元
　八節本命生辰北斗降日五臘二杜庚申
　甲子但不犯帝酷日方能昭格吿斗之法
　先須隔日具奏及申擎陀二仙先乞下降
　檢察壇所至夜深行事如儀不可心馳事
　奪必有嘉應矣
　　　合用物(並不可缺一惟鎭壇信隨人/豐儉有無不妨故此不具)
　席(四領)燭(九炬)麻油(二斤)
　時果(九分)降眞(一斤)沉香(三兩)
　乳香(半兩)匀香(一兩)腦子(半兩)
　茅香(一斤)砂硃(一兩)銀朱(一兩)
　黃𥿄(二十/張)淡鼓(二合/洗)油餅(九十/箇)
　人參(半兩)茯苓(半兩)糯米
　黍(米)粟(米)小麥
　赤豆(各一/合)筭子(四十/九莖)筆(九枝)
　黃道絹(二丈/四尺)表𥿄(二十/幅)
　師曰法師戍亥時詣祭所席下鋪用白茅
　科案去席一丈
　　　先服入户符





　　　祭壇圖





　　　明燈符




　燈椀大小一様油及燈心多少同不得添
　減不得先有桃動法師用紙撚㸃之春夏
　自魁始秋冬自魒始仍閉炁依法次第下
　符燈中燈下七符各用旛懸之
　　　燈下符









　　　　　　　　　　　　　　黒




　　　　　　　　　　　　　　黃




　　　　　　　　　　　　　　赤




　　　　　　　　　　　　　　白




　　　　　　　　　　　　　　緑








　　　燈中符







































　　　上台保神符




　　　中台安魂符





　　　下台致魄符




　　　侯七星明了呪曰
天幽地淺日月輪轉五星長運動吾上象吾
制一壇萬鬼皆伏神刀一下萬鬼自潰急急
如律令
　　　次遶燈三匝呪曰
明燈攝光遊精不飛七魄安守萬神總皈日
中齊景長處光輝急急如律令
　　　又呪曰
隨罡建斗法炬天星七王來降元亨利貝急
急如律令
　　　第一延生符(朝正靣立毎/燈焚一符)





　　　第二度厄符




　　　第三保命符




　　　第四益筭符




　　　第五消災符




　　　第六散禍符




　　　第七扶衰符





　　　次中立云

謹召禄星燈楚分姓饒名利着白衣下降
謹召壽星燈晉分姓王名因着紫衣下降
謹召財星燈趙分姓許名盖着青衣下降
謹召命星燈魯分姓范名證着皂衣下降
謹召男女星燈鄭分姓司馬名鹿着緋衣下
降
謹召妻星燈衞分姓即名遷着緋衣下降
謹召福星燈燕分姓龍名登着緑衣下降
　　　次上香毎燈三拜占燈(遶燈三匝宻/呪四十九遍)
　　　(看燈光/占言凶)
謹召七眞下降受令闕告燈光明暗知吉知
凶威神之力萬願皆從
　凡占燈淨心占視若燈光明朗則吉燈暗
　則乖頻滅則乖不佳更當懇志修禳占其
　不明者據星所王之事如其燈光不回即
　預製一皂衫皂抺肚皂韈師爲書符各一
　道着帯之勿令人見但有問勿對或夜後
　臨睡時亦得凡燈色青者伏尸故炁赤者
　游光厲鬼血厭白者户門官訟病者不痊
　黒者病亦不祥黃者犯土瘟疫明復暗暗
　復明鬼祟爲亂初㸃不着或打翻油盞魈
　鬼紛紛勞蟲飛伏病者不痊凡有如是赤
　如上衣如福壽星暗亦繋皂頭鬚禳之
　師曰凡占家庭通以七燈占之不拘所主
　之事須忌鷄犬猫畜僧尼婦女來看則厭
　穢衝壇髙眞不降反招愆矣
　　　禳燈解謝回吉符(書符用呪北帝訣/書皂衣之上或黄)
　　　(紙書納/衣中)




　　　呪曰
太上神符禳解不祥傾光保命度厄延生攺
形變衣黒煞除殃周旋華盖衣著斗光邪不
能害鬼不能傷急急如律令
　　　入醮七符



　　　呪曰
子辛元君通理顯魂光華曲映幽暗分明願
賜威光眞炁合魂(主人身心神炁所注願/赐長生急急如律令)




　　　呪曰
子中聖神光景全眞玉華散煙日月共奔衝
臣之命長養脾魂(主人魂神神炁所注願/賜安寧急急如律令)




　　　呪曰

子惠大聖光曜玄通神眞玉威上徹玄穹願
臣命籍永劫無終(主人精神灌注百關養/炁安神急急如律令)




　　　呪曰
子正書主廣度羣生庻民災福並屬蒼穹願
賜回吉保命延洪(掌人神魂保生益筭炁/得安寧急急如律令)




　　　呪曰
子通隂主令臣暢情三升渺漠體入玄靈保
命自然願賜長生(灌溉身形書人功行主/樂和成急急如律令)




　　　呪曰
子衝黒帝命入玄微臣祝告道命合玄機功
達妙極上乗雲儀(咸鎭乾坤主人長生大/賜神靈急急如律令)



　　　呪曰
子常破軍神靈上尊光華吐𤔵大賜威神願
賜長生永世安魂(烕伏鬼神斷鋤邪鬼斗/計潜靈急急如律令)
　右符呪燒符一道誦呪一拜並北帝訣誦
　訖歩斗至壇拜表(口訣)
　師曰先凝神定志歩斗九拜次出官再歩
　斗思玄黃炁存身坐斗口五藏出本色炁
　結成寶雲金橋上接中天次同官吏操表
　升橋於中途見綉衣使者接奏而去須㬰
　引兆登星宫朝謁畢良久金光萬丈九皇
　自宫出飛芒如朱丹入兆頂中但見光透
　百骸覺身中熠熠和暖上透頂門及靣赤
　是眞陽育形祈事必應







　師曰北斗者中斗也中斗大魁總監衆靈
　即是北斗之尊三界萬靈天神地祇無不
　統攝也況乎凡人身命盡屬北斗凡有厄
　難可不思所以祈禳乎此品延生獨詳於
　奏斗也學士得之可爲濟世之寶敬之敬
　之

无上玄元三天玉堂大法卷之十一


无上玄元三天玉堂大法卷之十二(十三/同卷)崐九
　福壽增崇品第十四
　師曰經云南斗位主離宫名同日曜降神
　於人名之爲魂也主司陽官宰御火帝將
　濟動用德莫大焉與北斗七政分職共理
　凡有急難宜醮謝南斗列炬明燈如北斗
　法盖北斗則有祈報主生死特重故告北
　斗之法特詳夫南斗上生之司主福及壽
　故一於祈恩而已非符則不能感召非呪
　則不能合靈故此復叙醮法仍具告斗燈
　旙符于左
　　　天府司命上將鎭國眞君之符




　　　呪曰
司命眞君保我長生萬災不干九竅光明願
降眞炁與符合并急急如律令
　　　天相司録上相鎭嶽眞君之符




　　　呪曰
司録眞君保我千齡萬炁光明衛我眞形願
降眞炁保我自然急急如律令
　　　天梁延壽保命眞君之符



　　　呪曰
保命眞君衞我䰟精死根斬絶回炁眞元願
降生炁與臣合靈急急如律令
　　　天同益筭保生眞君之符




　　　呪曰
注生眞君増我壽齡冲融眞炁結秀育神願
降正炁長生保眞急急如律令
　　　天樞度厄文昌錬魂眞君之符




　　　呪曰
錬魂眞君陶冶生靈隂尸變錬仙化成人願
降生炁數周飛騰急急如律令
　　　天機上生監簿大理眞君之符




　　　呪曰
大理眞君長生度命護身保生消災散禍願
降生炁期劫得過急急如律令
　右各思星芒握本訣(子丑中/兊離午)黄素朱書爲
　旛懸各位燈下更以黄紙朱書焚飛各燈
　盞中
　師曰凡奏南斗列燈炬六碗入醮時更飛
　六符用赤𥿄黃書訣同前
　　　第一司命符




　　　第二司録符




　　　第三延壽符(保命/符)




　　　第四保生符




　　　第五錬魂符





　　　第六大理符




　　　降六眞朱軿寶輅玉符




　　　呪曰
惟天有耀南眞玉輝垂光保命度厄辟非今
日大吉瞻見靈儀隨燈降光逐炁分輝增兆
年齡許兆仙期脫兆苦難斷兆三尸長生自
然咀嚼玄芝速降雲駢得朝帝軒急急如律
令
　右思各星炳炎融之炁非紫非白非金非
　玉自然之色也降于燈中以求靈驗若兆
　欲求注筭遶燈三匝宻呪燒符得燈𤔵長
　寸即得長壽之報
　　　祈燈廷生注齡符




　右遶燈六匝焚符六道以明爲吉熖長而
　紅得長命之證
无上玄元三天玉堂大法卷之十二





无上玄元三天玉堂大法卷之十三
　斬瘟斷疫品第十五
　師曰人生于世妄汨身心痴迷欲想不能
　運旋攝養所以風寒暑濕傷於外淫欲勞
　傷損於内是使一身四大眞散炁衰則力
　弱神憊精氣一揺元氣不固疫癘所由生
　也若夫人能起居以避寒暑節飮食以養
　幻軀絶淫想以固元精自然眞元不散炁
　血周流將見入道通眞又豈患惡毒之病
　而求制伏之法耶故醫經云春不病瘟冬
　藏于精此之謂也今太上慈悲立制伏之
　法以救末世之人庻幾不罹夭枉使人免
　夭横躋仁壽則太上好生之本心經云徃
　昔人民仁義淳朴無有惡心無有夭抂鬼
　不横傷但令末世時代澆薄人心破壞五
　情亂雜更生疑惑任爲彼此不信正化唯
　用邪行背真從僞不道不仁違天逆地煞
　戮衆生不忠不孝無愛無慈賊害物命結
　諸惡對致使患難侵染家遭瘟疫身受毒
　炁大小疾病人口死亡如此並六天故炁
　北酆帝主鬼部之帥人間將帥五嶽之神
　遍行天下承其罪釁放其毒炁以殺惡人
　故太上有法制之女青律曰若能知瘟鬼
　名字鬼不敢加害三呼其名其鬼自滅
東方青瘟鬼劉元逹木之精領萬鬼行惡風
之病南方赤瘟鬼張元伯火之精領萬鬼行
熱毒之病西方白瘟鬼趙公明金之精領萬
鬼行注炁之病北方黑瘟鬼鍾士季水之精
領萬鬼行惡毒之病中央黄瘟鬼史文業土
之精領萬鬼行惡瘡癰腫
東方瘟鬼名咎逹南方瘟鬼名士言
西方瘟鬼名垚北方瘟鬼名天遐
中央瘟鬼名大黃奴第六瘟鬼名誅女
第七瘟鬼名伯陵瘟鬼柤父名梁州
瘟鬼祖母名交成瘟鬼父名延年
　鬼母名出中
　右五方瘟鬼兄弟七人合祖父母父母共
　十一形能飛行隨月行毒以害惡人太上
　好生有符法制之不能爲害
正月瘟鬼名惟二月瘟鬼名腫(一名/星)
三月瘟鬼名劉四月瘟鬼名存
五月瘟鬼名垒(育/齊)六月瘟鬼名眸(一名/𦍙)
七月瘟鬼名幸八月瘟鬼名懷
九月瘟鬼名晨十月瘟鬼名卑
十一月瘟鬼名嬴十二月瘟鬼名堅
子日瘟鬼名根丑日瘟鬼名蕩
寅日瘟鬼名怡卯日瘟鬼名疑
辰日瘟鬼名厄已日瘟鬼名愛
午日瘟鬼名悟未日瘟鬼名奴長
申日瘟鬼名木酉日瘟鬼名石
戌日瘟鬼名志亥日瘟鬼名憂
　右諸瘟鬼各直月日並順劉元逹等放毒
　行害凡五行之人不行道戒不忠不孝不
　仁不義者皆受其殃凡行道遵敎之人能
　知其名字皆自降伏應去者各自逺遁合
　留者却其凶黨更相約束不犯善人三呼
　其名潜避惶懼
　　　又有蠱毒鬼名
一蠱毒鬼名捍渠二蠱毒鬼名咎
三蠱毒鬼名禮咎四蠱毒鬼名成宴
五蠱毒鬼名不釋六蠱毒鬼名烏悟
七蠱毒鬼名縁支八蠱毒鬼名石干
九蠱毒鬼名育夷
　右九鬼行諸惡亂天下與瘟鬼大黄奴普
　行邪毒並有符制之
　　　天師逐瘟符(黄素朱書隱語爲呪差/天丁力士放三光炁逐)
　　　(散邪炁一用/栢簡朱書)



　　　呪曰
叱咄六甲六乙鬼注速出六丙六丁知汝姓
名急走千里不得留停須㬰不走吾使大神
身長千丈五目五晴乎執鐵索捕捉汝形長
鉗拔舌噉食汝形旣滅汝形萬劫幽冥急急
如老君律令
　師曰若災疫之年鬼妖流行無所隱藏必
　欲求免脫者當志心誦吾神呪日持三遍
　可與病人同床同食無所畏懼終不能害
　至意平安三呼鬼名其鬼自滅
　　　呪曰
吾戴朱雀足履玄武左有青龍右有白虎前
有萬石鑊湯後有虎賁天騶甲卒在吾前後
黃奴之鬼去我萬里不去者上帝斬汝形急
急如律令
　　　又呪曰
叱咄五方瘟鬼吾知汝名得汝因何四季行
瘟病吾頭戴天脚踏地噉虎之聲山嶽沸手
揮神劒洒長江水上布天羅下布地網吾有
一將名吒唎好食夜义常食鬼魅瘟鬼聞名
速走千里急急如帝君律令
　　　老君辟瘟大符(黄素朱書焚之大門/内亦可佩帶此火符)
　　　(乃聖師在蜀収/鬼戰魔之法也)




　　　呪曰
太上太清老君天符主収五部鬼王劉元逹
張元伯趙公明鍾士季史文業等五蠱行百
毒使黄奴伯桒雜俗六丁之鬼害殺生靈得
即腰斬不問徃罪急如吿命風火遵承急急
如律令敕
　　　太上斬邪斷瘟消疫神符(三符把斗/訣迎罡炁)
　　　(書之懸中堂及房屋户/永斷惡鬼瘟疫之患)











　　又二符






　　　　　　　　　　　　　　(此二符/用煞文)
　　　　　　　　　　　　　　(北炁貼/門上)

　　　太上慈悲救苦共卧不染病炁秘符
　　　(取三光炁書符用井水吞符下日佩/帶夜縳髻中仍吞三光符如本法)




　　　太上治傳染斬瘟鬼符(用斗訣旋罡/炁書之井花)
　　　(水吞下永無傳染之疾若人能歲朝/吞服永無患虞此乃太上北帝禁瘟)
　　　(王敕敬之誦天蓬/呪三十六句行詩)



　師曰凡制伏瘟魔先臨目存五臟令具五

　神叩齒三十六通及四言一卓齒爲節鬼
　有三被此呪則眼睛爛而死若世人得此
　呪勤而行之得不死之道此呪則天蓬呪
　也世人輕誦必墮惡道今上士宜勤而行
　之呪中皆斬鬼之祕口不可言誦滿萬遍
　其功莫大焉
　　　火鈴流金斬瘟呪
太上神靈炎帝之精光霞電掣明耀三清流
火萬里鬼無逃形神符一下灰滅妖精三五
將軍豁落吏兵平天戞地誅鬼不停飛符走
印頭戴七星擲火前殺六天魔精瘟疫鬼賊
付與神丁五靈眞老是吾本師無碍神通萬
靈同歸五瘟七疰吾能殺之何鬼敢虧酆都
戮形北斗斬尸神符一下萬鬼潜糜急急如
太上帝君律令
　　　春禳瘟符(四符各方色朱書掛于中/堂上以辟四時不正之炁)
　　　(導迎吉/祥也)



　　　夏禳瘟符




　　　秋禳瘟符




　　　冬禳瘟符




　　　却東隣瘟符(左爲東)





　　　却西隣瘟符(右爲西)




　　　鎭貼符(用黄紙朱書隨方鎭貼北帝/訣變乗罡指其方所噀水有)
　　　(應/驗)






无上玄元三天玉堂大法卷之十三





无上玄元三天玉堂大法卷之十四崐十
　慧光燭幽品第十六
　師曰天眞則隂消陽長爲仙凡人則隂長
　陽消爲鬼故經云鬼潜幽暗從隂𩔖也盖
　幽冥泉壤鬼爽悲辛失本來之光明入無
　名之黒暗故我太上垂科假燈光以通陽
　炁委眞炁以寄靈符憑法炬之光芒散冥
　途之盲聵重泉劫夜盡覩陽光實太上之
　曲恩爲下鬼之曲赦可不敬歟
　師曰混元之初天地未位日月未生故溟
　涬寥廓之無光及其一炁分二二炁分三
　天地位焉日月生焉光明通幽萬化生焉
　故度生建壇之初效天地日月之明以燈
　破暗以陽散隂先存自已丹田元海一炁
　生輝如黍米次存炁入心次入泥丸布日
　月星之光普照十方天上天下無幽無冥
　普在光明之中幽爽乗光明而離幽暗矣
　　　法師引自己光明分燈化三景圖






　　　月輪呈瑞玉符(月君訣攝炁委符分/燈時作紙燃明燭存)
　　　(運如/法)




　　　呪曰
眞水澄玄清元炁方初生素魄耀圓景夫人
名曖蕭流光遍幽衢玉兎負銀蟾耀華光二
極交映玉闕遥攝炁開重昏靈光舞陽翹
　　　日景洞明金符(日君訣攝炁委符分/燈時作紙燃明燭存)
　　　(運如/法)




　　　呪曰
金烏散赤光陽炁通十方大赫耀中天三界
朝元皇五帝引陽精朱景騰華房羣隂已消
盡眞景錬元綱照耀長春境自然通帝鄉
　　　星芒焕景寶符(斗訣)




　　　呪曰
星光天之胎綜炁舒靈光斗魁幹中天樞機
轉元皇下輝十方界幽夜皆光芒爽魂離幽
夜乗光錬眞陽
　　　玉京普光破暗寶符




　　　呪曰
元始一炁化生三清三炁化運三光開明日
光下照三界散隂月光朗耀長夜生春斗光
臨照天地開明上通有頂諸天光傾下照九
壘光徹泉扃中照地府業道虚澄九天之下
處處光明破隂以陽破暗以光天光巳降地
暗消亡天光巳生地隂滅亡慈光照耀抜度
無方
　　　九幽地獄燈
　師曰還將上天炁以制九天魂故假符委
　炁以炁乗光光下地府則幽魂出離矣夫
　陽竒數也自一至三由三至五自五歷七
　以至于九皆陽數也先安九燈皆次於師
　前請九天真陽玉光破暗符至燈所即焚
　符宣行然後自東方㸃起一燈誦呪引光
　照風雷地獄先毎獄燈位内寫各方天位
　如東方則寫無量天却以獄套套之至關
　燈却撤去獄套同符焚之即見地獄化爲
　天堂矣南方如前法九獄畢則盡化天矣
　　　九天眞陽玉光破暗金符




　師曰此符黄素朱書引日光月芒書之焚
　于未燈之前以請慧光然後破獄
　　　呪曰
三光正慧洞光合輝十方應化普降威儀火
毒消翳洞明寒池幽關明朗冥檻光輝大慈
下濟上聖慈悲幽魂昇度飛升天墀急如告
命
　　　九獄燈圖











　　　慈尊開幽牢符
　　(太一救苦親承帝敕玉冠金光/青玄尊付崑崙十極分)

　　(靈輝耀日手持玉枝抜出某方/破重昏開幽關諸鬼魂)






　右玉清訣先存日中太一慈尊放光明即
　就朝禮誦救苦經一遍吸日中慈尊人口
　注筆書符九道臨破獄毎方飛一道然後
　吿符告符係重符在尋聲救苦品
　　　圓像外毫光内太一坐師子洒水
　右符毎用槐黄輕紙一道長八寸闊五寸
　對日研朱依前書之凡一獄飛一道飛時
　存自巳如慈尊靣前幽獄引符光照破不
　知有我惟見我是天尊故專意則感通九
　獄宣告呪章
　　　東方風雷地獄救苦呪(破獄時宣用/玉清訣皈卯)
　　　(文剔發存身中青炁乗符光化/天尊入幽獄救苦魂餘皆俲此)
青陽生炁光耀玄臺元尊大慈赦下風雷飛
戈消散考掠停推太上急赦魂升玉虚
　　　南方火翳地獄救苦呪(皈午/文)
三炁丹華照耀南方火翳之獄自然清涼飛
洒甘露法雨流香神魂自在上登福郷
　　　西方金剛地獄救苦呪(皈酉/文)
天尊敕赦下照金剛鬼吏奉命魂識乗光幽
牢罷對考掠停酸出離地獄髙步仙郷
　　　北方溟泠地獄救苦呪(皈子/文)
陽輝下照地獄回春溟泠寒夜盡滅光明辛
酸消散考罪無刑乗此符光竟度幽扃
　　　東北方鑊湯地獄救苦呪(皈寅/文)
眞光玉輝夜寒開光鑊湯息熖熱惱清凉慧
澤霑濡靈風滅炎神魂自在乗光翺翔
　　　東南方銅柱地獄救苦呪(皈巳/文)
眞光玉敕鬼吏承恩銅柱摧折曲赦罪魂黒
録消亡金光度魂玉輝髙上得見慈尊
　　　西南方屠割地獄救苦呪(皈申/文)
金符下詔太上宣慈屠割幽獄刀劒消糜殘
魂復性罪業消除乗光離暗出離劫期
　　　西北方火車地獄救苦呪(皈亥/文)
百寳瑞彩中有元尊洒甘露雨蕩清炎煩火
車息軌劒㦸摧苦鬼官奉赦㧞出鬼魂
　　　中央普掠地獄救苦呪(皈順匝焚符/再皈玉清)
　　　(訣/出)
玄輝自然赦下重泉恩覃普掠罪苦咸原鬼
官脫離魂爽昇仙
　右存頂中三色雲炁太一慈尊在上枚百
　寶光下照泉曲一一獄中皆見慈尊放光
　照暗罪魂乗光升上即以杖䇿之


无上玄元三天玉堂大法卷之十四






无上玄元三天玉堂大法卷之十五崐十一
　尋聲救苦品第十七
　師曰黃籙度生青玄救苦慧光開暗符命
　通幽拔沉滯魄超升快樂其功德信非不
　補而行之者亦豈容易觀也哉然而壇場
　整肅鍾磬鏗鏘外雖備於威儀内惟憑於
　德行若以印押爲命今以文檄爲指撝而
　不知存之自我非徒無益抑亦有悮幽冥
　符命之傳固多爲救苦長生爲先今以救
　苦符命爲首
　　　元始救苦符長生符指迷說
　師曰此二符乃九幽經備載皆以符合眞
　也後入靈寶法然其間强生分别立諸等
　散形貴賤各有差别夫天地分判人位其
　中旣得爲人均有生死所有貴賤乃世之
　勢分使然天待下民豈有殊等惟一而已
　故玄靈經云尊卑雖殊命分俱無差別旣
　無差别豈有符形而呪語殊異故以疑決
　于師曰寶珠之内先天以簡符篆之中後
　世而繁今特立以救苦一品列之二符于
　首後之嗣師遵而行之合悟于此
　　　救苦眞符




　　　變茭龍符(用黄紙長二尺四寸朱書/懸茭龍口中玉清訣青玄)
　　　(炁九遍誦呪/然後書符)




　　　呪曰
道惟心通妄資幻成以幻斷妄以假變眞結
茭爲龍眉目分明負我符命下入寒庭從今
火化飛行不停急急如律令
　　　又呪曰
慈光救苦太上慈悲人生昏暗罪苦以迷五
苦五累罪報無虧今日大慶天光下施度出
苦趣罪對消除登我場墠受錬生尸急急如
律令
　　　長生靈符



　　　變金龍符(用黄紙長二尺四寸朱書/如前納龍口中玉淸訣洞)
　　　(陽炁九遍誦/呪然後書符)



　　　呪曰
道惟心通妄資幻成以幻斷妄以假變眞結
象成龍變金龍形所化以火凡變惟心變化
在我錬冶幽隂丹天真火燒燼酆庭火錬自
然上昇朱陵急急如律令
　　　又呪曰
赤炁流火炎赫朱陵丹天三炁冶鍊金庭長
生不死迴骸返眞中有仙伯絳衣火裙韓君
運化司馬生神鑄魄陶魂以陽鍊隂尸魄消
散變化眞形混合三清合清超昇急急如律
令
　　　无上自然慈悲減罪符(玉清訣再皈/寅引太赤炁)
　　　(書符凡未告諸符先告/符以减罪次吿遷獄符)




無上自然慈悲减罪玉符告下地府北隂无
極世界酆都大帝六天鬼王符命所到幽夜
開光遵承道旨遍告三官九府百二十曹三
十六獄九幽地獄二十四獄有間無間大小
鐵圍地獄隂曹官吏地府神靈符命恩霈太
上慈悲减削所度亡過某人生前罪咎殁後
𡨚讎承今符命减削罪戾拔去酆治和釋愆
尤承此减罪符命功德不得留停一如告命
　　太歲年月日吉時告下
　　　呪曰
混元慈光結成梵炁照耀幽冥减除罪戾金
口所宣黒簿無對神寶恩光千靈奉會急急
遵行鬼司勿滯急急如度生律令
　　　青玄上帝服炁持經訣
　兆入室整服端坐東向炷香萬念不擾一
　眞湛然存自已肝中出青炁如青煙青雲
　透耳鼻而出以後漸多彌滿一室徹外皆
　見青雲於青雲中見青玄上帝坐獅座執
　楊枝琉璃盂左右二真人八十一靈官部
　從只見帝尊在金光透青雲遍十方兆奏
　請慧光甘露良久帝尊付甘露與眞人飲
　兆五内清凉帝尊頂上降金光於頂門照
　兆身覺兆一身金光入口如宻次黙誦救
　苦經一遍収拾金光雲炁從妙門而入咽
　津九過九叩退行如此九度則所行者應
　所濟者度更有竒驗祕之
　　　九陽眞梵遷拔救苦玉符(玉清訣亥/子至寅出)
　　　(大赤炁書符告此符/畢然後告停苦符)




九陽眞梵救苦玉符告下北隂无極世界酆
都大帝六天鬼王三十六獄二十四獄大小
鐵圍有間無間地獄符光所照幽獄生輝太
上恩命急赦無違遷抜所度亡過某形魂洎
諸幽爽覩見光明乗此遷抜符赦功德不得
拘停一如告命
　　太歲月日吉時告下
　　　呪曰
九清符命下照重隂幽牢黒獄皆見光明牛
頭慈憫鬼火清泠遷抜罪爽不得久停鬼帝
奉命魔王敬遵一如告命
　　　紫微上宫超度下元停苦符




紫微上宫超度下元停苦眞符告下北隂无
極世界酆都大帝六天魔王符光所照幽夜
開光咸承符命遍吿三官九府百二十曹三
十六獄九幽地獄二十四獄大小鐵圍有間
無間地獄主獄官吏各依符命息苦停刑拔
度亡過某人神魂洎諸幽爽風雷平靜業火
澄清寒氷和暖普掠無刑割截慈憫劒化騫
林銅柱摧折金剛崩傾鑊湯成池㳄熖停輪
不經苦楚落滅惡根乗此紫微符命功德不
得留停一如告命風火驛傳
　　太歲年月日吉時告下
　　　呪曰
玉陛䟽恩寶符通幽赦下冥治救苦停囚枷
械脫離考掠無憂承准符赦出離隂幽急急
如上帝度生律令(玉清訣天/門炁朱書)
　師曰此減罪遷獄停苦三符此太上曲赦
　凡建齋啓露先告此三符然後告救苦符
　也
　　　九幽地獄救苦法
　師曰天堂皆在我地獄不離心苟人生在
　世所作所爲動合乎理則其死也何縁有
　業旣無其業亦無其罪旣無其罪何有地
　獄盖自世人心術顚迷六塵俱染至於誣
　毀聖眞背叛君父殺生偷盜負命火財一
　生昧心姦欺肆縱死後其魂必入地獄譬
　如愚人勞心損志日間神亂夜卧魂飛随
　事作用現諸惡境及其睡覺方知妄夢所
　謂地獄夢妄一同凡生前所作之因縁及
　死後所受之苦趣然則地獄生於諸罪罪
　業原於一心心法旣無罪亦安有奈地獄
　無實形難言破心法無定相亦難言捉欲
　定其心先斷其妄妄之旣斷罪斯無形則
　地獄破矣夫天陽則明地隂則暗暗則爲
　苦苦則幽囚即是地獄今欲破獄先在運
　天光假符而委炁假炁以舒光以明破暗
　以陽破隂以真破妄此謂破獄然上士一
　悟無疑下士未能了逹道妙難窮心法無
　盡洞明妙㫖不在多言
　　　破獄法
　師曰破獄之法合以䇿杖扣獄扃而所以
　用䇿杖者三洞法師也有持劒而破獄者
　是正一法師也近世有持斧破獄者其說
　不經乃妄取鉞斧破開諸地獄之語後人
　不知源流本未遂指䇿杖乃靈寶法師而
　天師門下係持斧破獄此皆俚說不究本
　旨惑亂正法者也今本宗惟嗣師曽受中
　盟大洞籙者可用䇿杖餘則盟威法籙劒
　也木斧最爲亂道也登壇之際何異俳優
　褻瀆聖眞其罪莫大故特削去持斧之說
　　　虚无三炁九陽玉光照破地獄眞符
　　　(王清訣三天九陽/三光之炁書之)

　　(玉皇之炁王虛之炁玉華之炁/天寶之光靈寳之光神寳之光)

　　(黄演之炁紫户之炁明仙之炁/通玄之光天中之光須延之光)

　　(演由之炁中靈之炁冲融之炁/曜玉之光太微之光霄映之光)

　　(洞笈之炁化凝之炁玄照之炁/圓輪之光淸明之光虛卉之光)

　　(淸微之炁太赤之炁禹餘之炁/結璘之光鬰儀之光中斗之光)




虚无三炁九陽玉光照破地獄眞符告下泉
曲之府北都羅酆陽光洞照鐵獄開通幽隂
開晦劒㦸摧鋒火池息熖業境無風幽關夜
府盡化天堂亡魂出離覲拜金容一如吿命
風火驛傳
　　太歲年月日吉時告下
　　　書符訣
玉清上淸太清大帝敕赦敕命十方靈寶救
苦天尊朱陵上帝朱陵府君南極長生大帝
九天監生大神超度亡過某人神魂(書訖至/敕字存)
(三天三/寶金光)
　　　呪曰
玉皇有敕上承玉清赦罪十方流香滿庭唵
吽訶虚娑訶急急如赦敕
　　　重符宻行(毎獄各書一道先期奉/行至斯却以重符爲信)










　右陽日添一筆凡召魂地府亦可於方函
　上重印之地司即依時奉命凡破獄時亦
　可用黄紙書此符於逐方爲合用之信此
　係六甲隂陽神之符或疊書於重符之上
　　　書救苦符等訣
　師曰凡書符先令淨照心關籠縳塵漏東
　向趺坐存頭如一圓光分爲青白黄三色
　太一慈尊乗獅坐在光中次於百寶光中
　次放百寶光明照徹十方一一光明中皆
　見太一天尊慈相次存身如崑崙山引太
　一慈光下照泉曲一一獄中皆覩光明挹
　青玄生炁注筆書符
　　　告救苦符等訣
　師曰宣告文時思存身如太一救苦天尊
　次運出頂中太一救苦天尊自妙門而上
　次東方世界太一救苦天尊乗獅子座而
　來與我頂中所出天尊合而爲一次又與
　我身所化天尊又合爲一至此時三身爲
　一開眼坐白光中我身即太一形也引東
　方九炁灌肝堂化龍持符挕魂
　　　呪曰
九炁冲冲灌我肝經金光萬道變成九龍通
幽破暗下入北酆罪魂自在逍遥太空急急
如度生律令(次存肝炁化爲龍出/左耳然後敕遣茭龍)
　　　書長生符訣
　師曰凡書長生符亦如書救苦符心平炁
　定萬慮不撓然後頭如赤日炎炎於赤日
　中見長生太君頭戴芙蓉冠紅霞之帔坐
　于其中放大光明次存身如崑崙心即火
　府也次取炁灌筆書符
　　　告長生符訣
　師曰吿符之時存身如長生太君玉相次
　運出頂中長生帝君從妙門出次長生帝
　君於丹火光中乗三炁火龍與頂中所出
　之相相合爲一次又與身合爲一此時三
　身爲一一開眼立火光中我即長生大君
　引南天三炁入肝中化金龍自左耳出
　　　呪曰
丹天之炁離明玉光灌我神宫金龍四張乗
符負信上詣南昌混錬隂翳變運純陽急急
如度生律令(次存肝炁化爲金龍從左/耳出然後聞目敕遣金龍)


无上玄元三天玉堂大法卷之十五












无上玄元三天玉堂大法卷之十六岡一
　濟度幽冥品第十八
　師曰濟度幽冥乃以眞而覺妄也凡人生
　則迷眞死則失眞一眞旣失妄想從生現
　諸苦報聖師立教無他專以眞而覺妄也
　盖人心迷失眞元而入幽境雖千聖亦難
　着力惟能運一眞破一妄使癡魂於清淨
　了然脫去苦境不有縈牽此乃不失太上
　慈悲立教之初意若學者不能會悟于此
　徒泥文檄爲行遣持威儀爲功德終夜謳
　吟盡日勞頓必竟亡者無益今立濟度一
　品庻幾專志於幽冥不敢着外之役也及
　夫心境開澄性天朗朗此眞之外斷無他
　說使幽沉得離苦趣其功德莫可量也
　師曰六甲者甲子甲寅甲辰甲午甲申甲
　戌也甲爲東方生炁爲好生大仁故南方
　火錬西方金剛北方水塞四維皆非正炁
　故魂爽非得六甲之神布列八方則未見
　生生之眞難到壇所故今大教先以六甲
　使者開導
　　　六甲開導符



右符吿下九泉幽路鬼趣昏冥三光開晦六
甲通隂鬼魂奉赦覩見光明靈司勿隱金馬
驛程一如告命風火驛傳
　　太歲年月日吉時告下
　師曰六甲開導符乃通津幽塗之恩信也
　法當於未召攝以前告下係用黃紙朱書
　封角發遣
　師曰悲夫世人昧昧不悟生前心術巇嶮
　死則冥途自然阻遏不假太上慈光未能
　通逹壇所須得此符則幽途光明冥路坦
　夷亡魂無險阻之虞矣
　　　赤明三光開通冥路眞符




右符告下泰山沿路山界水界空界神祇主
者疾速開通冥路啓迪幽程迎導亡過某人
形魂速隨符光所照善逹壇庭勿阻勿遏魂
識安寧有違律令罰及無停一如吿命風火
驛傳
　　太嵗年月日吉時吿下
　師曰此開通冥路符命法用青紙朱書摺
　角封印就壇於未召攝之先師導亡魂得
　此則幽路善逹無阻矣
　　　存變法
　凡開通冥路先在運自己三光合天之三
　光自然朗照冥路光明無拘滯之患但見
　魂爽在光明之中俱不見别色次存太一
　慈尊執空青楊柳技遍洒冥境静黙存思
　　　呪曰
三光朗朗九幽冥冥夜霾開澄晨㬢清明瞻
慈尊相甘露泠泠魂爽歸來善逹幽程聞經
聽法逍遥上清(呪畢引/炁書符)
　　　沐浴法
　師曰塵勞汨没世人之所以心垢未清也
　不特心垢凡六用皆有塵六塵皆有識六
　識皆有垢是故死則沉淪猶在汚泥中不
　能自清淨今吾之沐浴非謂有識而洗滌
　也盖幽魂罪垢痴䝉亦猶身之有垢膩故
　吾以清淨慈悲法水一滴一洒一霑一洗
　之項心清而魄全罪消而垢滅此之謂沐
　浴也
　　　仙人蕩尸符




　　　呪曰
華池灌育形魂一清六塵無垢業垢倶澄三
田光满九户開明沐漑生根死魂返嬰急急
如律令
　　　靈源灌漑玉符




　　　呪曰
香雲凝露滴洒清泠天源玄波霑漑幽冥尸
垢巳靜業塵頓清濯煉諸妄刮蕩無明三魂
返眞枯杇成形出入虚無徃來杳冥罪垢無
染萬劫塵清急急如律令
　　　蕩濯塵勞符




　　　呪曰
天垢爲雲三光掃清人垢六塵法語蕩情地
垢尸穢法水澄清人垢不生尸垢清平地垢
消蕩萬仙齊并三炁交映與道合眞急急如
律令
　　　天醫全形法
　師曰鬼爽無形散亂不聚如風中寓炁無
　定形也然其妄念尚存凡生前痒病疾痛
　死則尚執迷而受苦也不假全形之法則
　形魂零亂不能聚而成形是故疾病而死
　者以消磨其魂不能全也傷害而死者損
　亂其魂而不復全也兵刄死者散離其魂
　不能全也故太上慈悲立天醫全形之法
　　　三部八景通眞符

　　幽精中理無英勃勃太一煉就
　　台光五炁公子詵詵純陽月輪
　　爽靈
　　玉敕已備
　　三八生神




　　　天醫符吏治病眞元符




　　　呪曰
天炁澄清地景開明九寶列備三關敷榮隂
尸返質眞炁常清重隂回陽以柔返剛摧破
六洞散蕩七隂眞景内守魄尸返形九老祖
炁仙化成人急急如律令
　　　監生蕩穢法
　師曰血湖業債端由女人欲熾𡨚深鬱結
　而成報對也然而穢腥未靜尤未忘生前
　之念也故其冥魂仍前疼痛或子母未分
　或血尸未淨非憑法力曷使超凌故此特
　備救産亡之法
　　　蕩血湖穢腥符


　　　　　　　　　　　　生神九號塗


　　　呪曰
九天大梵三洞飛玄解汝胎結宣通胞原業
緑皆斷死根解𡨚血湖清淨獄吏無專元君
復形司馬監生八景巳具十月胎圓急急如
太上律令
　　　返形分胎符




　　　呪曰
九老仙都玉光結眞胎結自解死魂返嬰監
生大神分生童君隨符降炁斬斷死根消除
罪垢子母分形蕩腥滌穢來覲玉庭承符受
煉超度朱陵急急如律令
　　　遷神旛符(用日訣引日炁木法書之/揚旛時運自已太陽於旛)
　　　(上持日君呪楊起存/赫日麗天光徹桌曲)





　　　迴黃旛符(用月訣引月炁本法書之/揚旛時運自己太隂於旛)
　　　(上月君呪祝之揚起存/月光在天光照幽夜)




　師曰遷神通幽以絳繒爲之以象日也迴
　黄開度以黄繒爲之以象月也各長一丈
　二尺
　　　三光普供天厨符




　　　呪曰
三界六道中常生妄想飢三光結靈秀法食
資甘肥上極諸天神下及鐵泥犁一食普供
飬欣然逹希夷

无上玄元三天玉堂大法卷之十六





无上玄元三天玉堂大法卷之十七岡二
　神虎追攝品第十九
　師曰斗爲世人魂魄之司故有玄冥隱奥
　爲追攝之本然學者習見之熟行用之常
　亦罕見應驗惟行文書事未節而巳故今
　大敎興行特立追攝品使隨符感召捷於
　影響非特爲觀羙然神虎玉札符文世皆
　有之更不具出今專書秘訣要知玄妙非
　世所知云
　師曰或問神虎之儀謂何師答聖人假神
　虎攝召者盖寅爲鬼門其屬則虎以其方
　屬攝召者盖取此義良有謂也今嗣師以
　壇官統攝虎司盖此謂也
　師曰攝召之法若不知玄冥内祕則幽冥
　昏昧三界茫然鬼魂未易來隂府未即遵
　奉也若得此法實與今世所行之法大不
　同矣
　　　紀神虎玄冥内司官將姓名
　師曰所紀將吏品乃毎日承受宗壇之事
　今所紀玄㝠内司將吏者盖别爲一司非
　係毎日承受之職故此玄㝠内司將吏附
　追攝品
　神虎倒生玄司玉女蔣仁魁
　神虎紫元夫人玄冥追攝内司玉女韋自然
　玄冥追攝内司靈官崔浩
　神虎雄左玉曹主吏何▲
　神虎雌右武鸞主吏喬▲
　神虎内司追魂掌籍靈官酈有俊
　玄冥内司天道追魂使髙龍
　玄冥内司人道追魂使馬正
　玄冥内司神道追魂使薛彦
　玄冥内司地獄道追魂使雷飛
　神虎内司餓鬼道追魂使張守和
　神虎内司横亡道追魂使趙公明
　神虎内司幽隱道追魂使朱信
　神虎内司天塗惡道追魂使陳從正
　神虎内司地塗惡道追魂使葛勝
　神虎内司水塗惡道追魂使杜克
　神虎外司上部追魂使張信
　神虎外司中部追魂使侯迪
　神虎外司下部追魂使魏逵
　神虎監獄急現使者陳志
　神虎監獄報應使者劉恙
　神虎監獄引旛使者徐忠
　神虎監獄夜光使者許悆















　　　神虎符





　　　呪曰
神虎内司敕降玄都攝神聽命承領天符急
速準令尋魂四驅吾今召汝汝急起幽塗唵
吽吽急速來(用黑紙墨書朱書將名握斗訣/書之凡攝召以前先以此符途)
(召諸將然後/關發文檄)

　　　神虎玄㝠内司追魂局




　右灰壇即神虎獄也此壇乃内祕用之神
　驗法用石灰二斗四升依式鋪列次晝以
　符然後就鬼門召魂植旛于中列符于左
　右
　　　玄冥追攝壇符左




　　　玄冥追攝壇符右





　　　太一引魂符(用黄絹八尺二寸/粉書懸壇之門)





　　　紫元通幽符(用紫絹六尺四寸/朱書懸壇之中)




　　　三界㝷魂符(用朱書十二道懸旛上/植于局門左右仍以九)
　　　(道焚/局中)

　　(太上道君敕/元始天尊敕)(禹餘天君/清微天君)(日光下照幽關/月光下照㝠府)
　　(太上老君敕)(大赤天君)

　　　(攝魄提魂/聚神合炁)(聚神攝/聚魄攝)(南方救苦天尊/火炁追魂攝)
　　　　　　　　　　(聚魂攝)


　　(中央救苦天尊/上炁追魂攝)(西方救苦天尊/金炁追魂攝)(北方救苦天尊/水炁追瑰攝)
　　(東方救苦天尊/木炁追魂攝)(合八方生/炁追魂攝)(合八方眞/炁追魂攝)



　　(台光/幽精)(亡過某/人急至)(神虎内司追/魂使火急至)
　　爽靈



　　　追魂呪(斗訣九遍引柬北炁九口布/壇次東炁九南炁三西炁七)
　　　(北炁五中炁一並布壇中焚符/畢覺局中冷風起習習魂到矣)
天地之精隂陽神聚以靈炁結汝形魂散復
聚昬復明無中兆有空見眞急歸靈旛合景
眞紫元符檄下泉扃太一追魂急到臨急急
如玄冥內司追魂律令
　　　呪曰
開天門通地户留人門放鬼路攝鬼神離罪
苦三炁流光照徹地府太一奉命北魁神虎
急急如太一召魂律令
　　　札式(用紫帛長三尺大寸高一/八二寸黃書用方函如式)
太一紫元金札

　　　　　　　　　　　(某人/形䰟)




　　　　　　　(某甲)

































　　太歲年月日吉時告下
　具法位(臣)姓(某)承誥奉行
三天大聖都天大法天師
　　　發札牒(用黄紙朱書角封/如牒同札發遣)
天師玉堂門下追魂壇
　本壇準太一紫元追魂金札一道攝召亡
　過某人生死年甲親魂正魄前來壇局現
　形受度更生須至追攝者
敕制地司攝召形魂承符奉命三界移奔上
天下地無所不經三塗六道火急搜㝷天門
地户獄府幽扃是直姓名是正魂魄乗光到
壇無恐無驚一如告命風火驛傳
　　太歲年月日吉時告下
　具法位姓押
　　　召魂旛式(用白絹按亡人年甲尺寸/朱書此符用鬼門地上竹)
　　　(竿掲之然/後攝召)





　　　呪曰
眞符重玉光地府開幽隂七星遵生炁三辰
散金真魂𠔃無驚殘魄𠔃無沉淪急附靈旛
體煉形歸玉英急急如律令
　　　附旛法

　師曰凡附旛先存神虎隱諱則官吏至官
　吏𦆵至即可引魂上旛

　　　　　　　(存此二諱自心/腎出官吏到)

　　　然後附旛
▲▲▲𩳣▲▲▲
　右閉息七遍存運口傳亡魂旣到然後
　現形
　師曰本壇係全現見眉目如平生故特祕
　妙
▲▲▲𩳣▲▲▲▲▲▲▲▲▲▲
　右一十四字至秘閉息念三七遍斗訣三
　噀水即現先看冷風到然後看附
　　　催現符









　　　呪曰
台光從此生幽精形復還爽靈三魂備䫘現
速分明急急如紫微大帝疾攝(本命/訣)
　師曰此祕不傳千年矣昔漢武帝李夫人
　死少君行此法以現夫人如生與帝語法
　用生絹七幅書成七星於亡人本命星上
　燒破一星置絹於靈几前四畔盡去燈燭
　令暗黑法師以祕呪噀水令孝眷環立自
　燒處宻窺之見亡人如平生矣
　　　現形幕絹七幅四圍如木棚式





　師曰神虎内祕世莫得聞今大敎與行移
　傳出將以授嗣敎有道之士得此當知其
　響應捷疾非㝷常神虎攝召之比祕之

𩵄▲▲▲▲▲▲
　中指中文存斗中青衣童子降一炁七遍
　吹旛即墜

无上玄元三天玉堂大法卷之十七





无上玄元三天玉堂大法卷之十八岡三
　仙化成人品第十九
　師曰煉形成眞者神仙事也盛學士三田
　光透四象混全陽火隂符亨煎造化神全
　數足白日登晨是謂煉形不死之道又何
　假以符呪之煉耶雖然世人癡迷生不聞
　道死入冥關一性飛揚永無生路自非假
　吾身修持之造化借水火交姤之玄功因
　呪以度之仗符以生之故聚殘爲全魄煉
　尸爲陽質一時之内得遂超凌則知此法
　亦救死魂之秘宻也可不敬歟
　　　煉度壇式
　師曰吾壇煉度盖自得眞水火之妙也盖
　日晶月華是謂眞水眞火故大敎以三光
　爲主是以水火之妙我先得之何難度亡
　雖靈寶南昌煉度此水火自吾之日月中
　出要知本壇爲萬法之祖況煉度乎而陶
　鎔冶煉之法惟此得其正傳之妙
　　　水池火沼燈法










　　　運煉度官將
　師曰吾身造化隨念運行即我陽神分形
　官將合天之炁運吾之神寄委符形借凡
　水火呼吸之内與道合眞先存吾身中賢
　間一㸃光明如豆大良久長成飛出水波
　波間官將皆衣玄衣玉女乗水炁立于吾
　身之右委入水池之側存心間一丸如橘
　大良夊迸出眞火火間官將赤衣玉童乗
　光立于吾身之左委入火池之側然後焚
　素華眞玄玉光黄誥及元陽自然煉魂赤
　籙以降眞水
　　　變煉
　師曰焚黄誥赤籙之時存各曜(各曜乃水/池爲月火)
　(沼爲/日也)乗光入吾身混合吾身之水火俱入
　池中但見光明晃曜不覩凡界然後行事
　　　素華眞玄玉光黃誥


　　　　　　　　　　　　　　(月筆法)

　　　呪曰
玄一眞宫清妙元君運降眞水下入壇庭濯
隂蕩穢留眞納清魂歸壬癸胞育質神飲吸
玄華泛滔緑英法輪混漑身有光明萬劫圓
满三五應靈玄皇符命太隂奉承一如告命
　師曰此黃誥者即是變眞水之法也當引
　月芒灌筆書之焚時存月華入混水池
　　　元陽自然鍊魂赤籙


　　　　　　　　　　　　　　(日筆法)

　　　呪曰
混炁赤丹天光洞陽烏輪前走金雞奔張仙
爐玉户洞降眞光流火炎熾隂尸返剛太上
符命眞陽玉章請降火炁與日同光假符委
炁變煉南昌一如告命
　師曰變眞水火訖詣水池行水煉法謂之
　月芒煉尸
　　　純隂眞水結璘素華洞隂玉符
　　(清清之體/象帝之先)(嬰兒未孩/无象可言)(循環此一/造化生金)

　　(本法)(金能生水變化無根/眞水浩浩灌煉魂神)



　　　呪曰
大道一中眞一爲先天根玄玄眞一水出自
長生門幽魂沉九夜造化不復存飄流苦海
波沉没風浪深運此先天水漑灌痴朽魂虚
澄懸太虚此心曜圓輪急急如黃華律令
　　　月華回眞玉符(一様十道/以法十芒)

　　　(金木水火土本法)




　　　呪曰
溟涬混天元玉液泛金波結璘降眞水清明
妙炁多靈源溢空洞森森出天河流香满黃
庭嬰兒應候歌
　師曰運月華瑞光符合神水混泛靈沼沐
　浴魂神於清泠水中浴魂于月華光中但
　見魂儀成嬰兒乗白炁出水然後入火煉
　　　嬰兒出水圖(運天一之水合太隂而/漑之月如秋月水交輝)





　　　純離眞火鬱儀赤明洞陽玉符

　　(赤明之後/三炁成啺)(真火内備/朱景開張)(丹天之炁/運結南昌)

　　(地二生火火炁陽明/陽光旣見隂炁巳形)(外能得一/純陽藏隂)

　　(離明之炁/煉冶成眞)(本法)



　　　呪曰
炎炎天上日耿耿身中神赤光無代謝眞炁
混陽精混合天門開玄女謁素君洞煥太虛
體灼爍舒幽雲尸魄出重夜丹魂登玉晨嬰
兒孕玄珠恍愡成金英明明玄上門不離身
中神九煉生華景脫離塵劫心急急如煉陽
律令
　　　日晶煉魂生神得一玉符(一様九道/以法九芒)

　　(精炁合神)(本法)(接上筆連之)




　　　呪曰
煥嚇耀陽精流金擲火鈴鬱儀降眞火煉隂
成陽神丙丁熒惑晶炎炎出朱陵煉胎返本
𥘉髙觀稽首升
　運日精陽光符合眞火炎赫火池冶煉魂
　神於日精光中但嬰兒乗日金火光出炎
　入交煉
　　　嬰兒出火圖(運地二之火合太陽而/冶之火如春日和氣)





　　　交煉法
　師曰交煉之法其造化尤爲至妙故全奪
　造化交合之妙借篆符運用之功旣濟隂
　陽和同魂魄隂消陽長自然成其眞豈小
　小法力也耶
　　　水火旣濟合煉成眞玉符

　　(龍漢蕩蕩先天而生/祖炁下降魄煉魂强)(赤明之炁濯形太陽/陽炁上騰水火交光)(六星之炁/煉魂金房)

　　(七星之光/鑄魄仙鄕)(鷄兎玉腹/晃晃眞光)(一晝成天/天陽至剛)

　　(二晝成地地/厚無强)(三晝成人造化皆彰水火旣/濟天地有常神全體備備列明堂)



　　　呪曰
溶溶天漢精滄流混崑泉坤母覆乾父泠狐
皈眞源龍昇逹蒼穹離丙親下元碧海生赤
熖火中迸天淵雞兎孕眞精水火别醜妍紫
雲靄天谷玄珠懸中天黃老歌洞章死魂得
返嬰九九純陽備司馬正在庭急急如水火
交煉律令
　　　全眞備道返陽合體大符(存日月交/光引魂立)
　　　(中然後/備道)





　　　呪日
天有三竒日月星地有三竒乙丙丁人有三
竒精炁神精固炁全生元神神合氣足乃成
眞甲木護魂保千齡庚金制魄成无英丙壬
水火陽中精三田結就天寶瓶三炁返一歸
天根玉京山下日月明天光混合照崑崙眞
水眞火煉成眞上昇紫户出幽㝠超凌三界
禮天尊急急如全形度化律令
　　　混合全形符

　　(輕清爲天/混混圓圓)(重濁爲地/稟道生全)(鑿開混沌/洞府空田)

　　(江河澄靜/下通深淵)(隂日陽月/分别無偏)(山林茂盛/毫髪生全)

　　(頭戴交泰/身位神仙)(龍虎之炁/魂室綿綿)(中黄之炁/鎮主天權)

　　(水火旣濟/合煉神仙)




　　　九天仙煉之法
　　　　　岡三八
師曰九炁爲天地之尊萬物之根盖自一
炁分三炁三炁復生九炁故人身受造化
具形體莫非九炁所導也凡禀九炁之陽
則爲人失九炁之陽則爲鬼修九炁之陽
則爲仙故煉度中以陽炁度隂魄所以假
符而濟之假呪以祝之故經云幽魂聞之
以開度枯朽聞之以發煙死魂得此再返
魂儀盖生死俱頼之功豈小補哉
　　　一陽符

　　(一炁𥘉生/胞命始昌)(混混沌沌/包藏隂陽)▲▲▲(誦混合空洞炁取東/方元一黄演之炁)



　　　二陽符

　　(二炁𥘉生/仙胎巳成)(太極巳建/造化開明)▲▲▲(誦無量結紫户炁取/南方洞冥紫户之炁)

　　　三陽符

　　(三炁巳分/魂命成仙)(形神巳露/道妙皆全)▲▲▲(誦須延總三靈炁取/西方長靈明仙之炁)
　　　　　岡三九
　　　四陽符

　　(四炁列備/魄煉魂强)(合明日月/天地清光)▲▲▲(誦寂然無色宗炁取/北方碭尸冥演由之炁)
　　　五陽符
　　(五炁五陽/臟腑中全)(形體脟具/煉質返仙)▲▲▲(誦翿翻五帝駕炁取/東北五仙中靈之炁)
　　　六陽符

　　(六炁六陽/血炁交生)(滋潤形體/節脉生光)▲▲▲(誦應聲無色界炁取/柬南高眞沖融之炁)

　　　七陽符

　　(七炁少陽/孔竅開明)(通達眞路/開闢生門)霧雲▲(誦玄會統無崖炁取/西南高仙洞笈之炁)

　　　八陽符

　　(八陽羅列/斗炁分明)(形相巳具/玄妙皆均)▲霐▲(誦清明重霄上炁取/西北眞靈化明之炁)
　　　九陽符

　　(九炁純備/全體堅剛)(嬰兒變蛻/返本還元)靈▲霽(誦無結固無情炁取/中央自然玄照之炁)

　師曰九煉者乃自太始結形至于形全體
　具内外成眞之法也若不得此法則胞胎
　結滯死炁固根故仙煉之法須當行也謂
　如委炁各本方炁以吹之且九天布八方
　及中各具一方之炁下按人身之造化故
　鬱單無量天主東方炁也萬物發生之故
　稱始青者良有謂也凡委聚一黄演之炁

　一爲數之始始炁之色黃演者通流之義
　故以一黃演之炁灌漑胞命使眞炁蕩滌
　尸隂通宣胞原也凡行持而存東方始青
　天之炁隨符入亡魂頂上灌之良久形體
　光明也以次即無量天引南炁須延天引
　西炁兜術天引北炁波羅天引東北炁應
　聲天引東南炁梵輔天引西南炁髙虚天
　引西北炁無想無結天引中天炁九炁旣
　備則三部八景生焉所謂不經苦惱身有
　光明形神俱妙者是也九天造化皆學士
　修身通仙之法故備以功用以度亡也或
　問何謂洞冥紫户之炁
　師曰夫仙胎本未有形像洞謂無分明暗
　也當一炁成胞之後二炁成胎未有清濁
　其中幽深冥昩但其玄户純陽不雜紫爲
　陽光色故稱紫户又問長靈明仙之炁
　師曰三炁則玄元始巳分矣于此則生魂
　神魂陽也修之可以長生通靈可以光明
　洞達可以煉質成仙也又問碭尸冥演由
　之炁
　師曰有隂有陽有死有生世人之謂也盖
　人身不能無隂陽不修則陽消隂盛死爲
　下鬼矣故曰炁屬魄魄屬隂也性好沉墜
　故曰碭碭者頑石至重不可飛騰者也魄
　盛則魂消消之則尸彭長矣須通演四大
　之陽炁消其尸魄之經由與魂神合煉成
　仙也又問五仙中靈之炁
　師曰五炁則五行全五行全則臟腑具故
　五行聚于中央則可煉仙通靈臟腑者非
　謂肺腎之說乃身中寶𤤽内全謂之藏畜
　而不散有所歸藏謂之府故經云地藏發
　泄金玉露形之謂也又問髙眞冲融之炁
　師曰學者旣得成功則六轉之功又非㝷
　常也身中宫府莫不通靈於髙上之境成
　眞仙之功冲和混融與天爲一也又問髙
　仙洞笈之炁
　師曰夫七炁爲少陽至此則結炁成眞復
　其元始髙上之境證仙之功玄妙幽微不
　可盡述取幽深之人乃洞也祕藴不露乃
　玄笈也故雲笈寳笈爲道藏書之龍章又
　問眞靈化凝之炁
　師曰夫八炁則將成仙眞所謂千遍通靈
　坐在立亡存神過化守一自然不散不失
　是謂凝結故道力成全可以成眞可以通
　靈可以過化可以堅凝皆長生之道也又
　問自然玄照之炁
　師曰九陽數足升入無形不矯不揉不造
　不作乃名玄照皆學者修之不怠次第至
　此故細述也
　　　受化更生水火二符(具水煉胞/育質之符)




　　　呪曰
魂歸壬癸魄制九壘元始眞符舒光萬里敕
破冥幽煉魂眞水東井黄華夫人降醴太玄
眞竅返復精髓激濁揚清入生出死
　　　眞火煉胎反形之符(存丹田光明叩/齒十二剔南斗)
　　　(訣存元始乗雲頂上黄紙朱書注炁/次剔北斗墨書黄紙臨用存九鳯噴)
　　　(火炎炎九龍吐水汪泽二炁交通我/炁中朝循環九轉嬰兒出現圖象隨)
　　　(身金光/輝烜)




　　　呪曰
幽爽遐歸隂魂沉墮不遇陽光鐵圍閉鎻慧
日停輝南陵朱火元始玉符煉胎散禍北斗
右旋南辰居左返胎易形百骸俱妥逃形天
關金蓮安坐
　　　書符呪
南離北坎虎遶龍蟠逆水回環炎火烹煎二
炁交挾隂陽透關陶魂育魄回返金丹靈寶
爲子午循環合眞身萬災不干仙化成人永
離鬼官魂度朱陵參駕金鸞逍遥上清
　　　給付亡魂金籙
太上長生度命金籙元始洞玄靈寶本章開
明三景是謂天根赤書玉字普度天人太歲
某甲某年某月某朔某日某時準元始符命
超度某人永離苦難名列天庭一如告命
　右長生靈符巳依式書奏三天門下合同
　照應給付亡過某人靈魂收執上詣朱宫
　煉化成眞形神俱妙(此處用印一半/一半留奏上)

無

上

通
天

自

然

法

橋

度籙師具法位(臣)姓某
度師三天大聖都天大法天師
　右籙用繒標背用軸及卷首裝飾如儀用
　泥金書字及符給付所度之魂送魂時同
　符命靣天門度橋焚之烈火中
　　　三塗五苦説
　師曰五苦三塗名雖殊而報則一夫天塗
　之役皆由六識受染于中則死受天塗之
　役夫地塗之役由勞體損身手運足履莫
　不由地中物而然死則熟景難忘斯受地
　塗之苦役夫水塗之役生前以泉曲鬼羣
　生淫汨眞沉于欲海之中死則念念所關
　則受水塗之苦所謂五苦則文不同何謂
　也夫苦心苦精苦形苦神苦魂是也通謂
　之八難經云永度三塗五苦八難超凌三
　界盖謂生人說也生人能於凡身之内不
　爲欲累染着斯永度出五苦三塗然後可
　超凌於三界今言法之士不能自度八難
　妄設八門以符度鬼誤矣夫苦心者世人
　設謀運智貪着聲色皆由心本清淨爲欲
　所濁豈非苦心兼貪淫穢好幕女色是名
　苦精精苦則身枯力竭將入死路體不生
　神則尸魄熾盛故曰苦神神則去死不逺
　凡身將失道身不成則爲荒郊枯骨是名
　苦形形苦則爲下鬼魂不能全飄爲爽魄
　沉滯無歸方爲苦魂所謂苦心苦精苦神
　苦形此四苦者乃生前日夜損耗則有此
　苦苦魂乃旣死之後方受其苦所謂五苦
　本不立門八難亦由心出盖心爲一身之
　主定則三業六塵亦定心亂則衆縁交起
　若欲燒符度鬼於八門不若自度出八難
　旣未能自度不免入死死則八難亦見報
　景於此時又資他人度我豈不愧乎今以
　師旨不立八難之門所立門者後人臆說
　也今嗣敎者宜修身以自度然後正巳而
　後正鬼神今故不復立三塗五苦符以惑
　後世之髙明弟子當思格訓母習謬說云
　亡魂持劵說
　師曰靈寶法中左右大劵令魂儀以入三
　天門此說非也夫無象無爲以空寂自然
　爲本若持劵可入天門則未免牽於有相
　拘執拘執則不通妙矣故敎主特去契劵
　而給長生籙云
　　　煉度宗旨
依赤明召將之旨焚符召將如變水火之法
官將圍繞水池火沼上帝臨軒慈尊證變九
天羅布南辰北斗帝君森列召水火二君攝
化亡魂爲嬰兒焚符攝嬰入水水如秋月光
輝白炁混溶嬰兒身明瑩攝入火煉火如春
日和炁蒸煉嬰成金團中彷彿有像交煉於
紫金光中日月合壁引魂入干中九炁灌漑
金光明徹良久惟見金團無數矣不知所知
煉度畢矣

无上玄元三天玉堂大法卷之十八















无上玄元三天玉堂大法卷之十九岡四
　三五歩罡品第二十
　師曰三五之祕夫豈易知自一生二二生
　三而三炁分而三光明三光明而三才具
　自太極生兩儀兩儀生四象四象備而五
　行全五行全而五星明五星明而五嶽峙
　是以在道則爲三清在世則爲三才在神
　則爲三元在人則按三部又在道則爲五
　老在天則爲五星在地則爲五嶽在人則
　爲五臟人有天地貌分隂陽炁道備一身
　而兼有之自不能使三田孕秀五臟納靈
　則去道始逺矣能修之者三田聚寶五炁
　朝元魄制魂拘神全炁滿是謂仙道貴生
　也不修之者使三魂爲三尸五炁爲五賊
　五賊爲五苦是鬼道貴終也是以天地之
　間人爲萬物之靈故手指足履莫非合眞
　歩罡之法所由生也夫歩罡者飛天之精
　躡地之靈運人之眞使三才合德九炁齊
　并鬼神轉旋天地一歩一指一轉一旋造
　化中全神明在左故一歩象太極二歩象
　兩儀三歩象三才四歩象四時五步象五
　行六歩象六律七步象七星八步象八卦
　九歩象九靈萬罡之祖也
　師曰禹步之法世皆失其眞也盖世人多
　能言之不能得之得而不行行而不專故
　多不驗今世所行豁落斗乃三五禹歩之
　樞要河圖錯綜之數豈特輕視爲㝷常所
　傳差誤而不能變化通靈爾今特正其訛
　而傳其眞師曰一炁分三號玄元始三炁
　分判則立三才人身象之清濁之體分爲
　三部部各有神亦曰三田田皆有寶故一
　而二二而三三而萬眞總謂之三元元者
　大也首也故易乾卦爲元亨利貞故也
　師曰五行祖炁是謂五老老法始者祖也
　引五老之精分而爲五星五星之精峙而
　爲五嶽配人之身是曰五臟上應五星中
　應五嶽故神位其間
　師曰三五之神貫通天地總歸一身運用
　之間有生尅制伏之法應祈求欀謝則相
　生制伏驅治則相尅凡歩星之際先運出
　三元五行之神然俊躡履也
　　　五行五德相生
木生火火生土土生金金生水水生木
　　　五行五炁相殺
金尅木木尅土土尅水水尅火火尅金
　　　上元罡法屬天




　　　中元罡屬人





　　　下元罡屬地




　　　歩上元罡呪
歩天之精役使萬神上元蔽身唐雄將軍輔
吾正炁辟伏魔神敢有害我還着本人邪魔
見者化作微塵天兵拱衞急急如律令
　　　歩中元罡呪
歩人之精長陽消隂强我三魂滅鬼除精禍
不能及災不能干害不能侵中元隱影葛雍
將軍領兵十萬來衞吾身急急如律令
　　　步下元罡呪
躡地之靈人道安全天回地轉上魁下乾隂
䦦陽開正炁綿綿鬼不能害人不能傷天爲
我盖地爲我載敢有加害攝赴魁罡下元藏
形周武將軍隨吾所到速爲吾眞急急如律
令
　師曰凡有制伏魔惡尅伐災危當先歩上
　元罡順返畢再入中元罡次變爲下元罡
　若制伏凶惡則又變行相殺罡則制天龍
　鬼神隨心感召萬無失一祕之
　　　五行相殺罡
　師曰有制伏凶惡尅伐災危歩伏此者謂
　水能尅火木能尅土火能尅金土能尅水
　金能尅木故臨時加治也假如制伏火殃
　則步金歩水至火制之餘皆倣此如後學
　未曉則準式步成罡而巳不必増損也
　　　呪曰
五行相滅土水相絶水火相滅金木相伐鬼
妖見者斷頭截脚魔王恐懼上下摧裂敢有
犯者永沉幽宂急急如律令
　師曰此罡是金尅木木尅土土尅水水尅
　火火尅金也凡制伏則用之如祈求吉祥
　則返相生也




　　　五行相生罡










　師曰相生罡是木生火火生土土生金金
　生水水生木也一生一煞皆按水一火二
　木三金四土五計一十五歩三五之道也
　　　五行相生呪
五行相生萬事吉昌水木成就火土相得金

水同行禍變爲吉鬼不能害人不能侵死者
復生扼者復榮急急如律令
　　　禹歩九靈斗罡
　師曰豁落斗也乃謂之小三五罡世多不
　知其詳亦以習見爲常不知其玄妙也此
　罡可伏狂邪指揮鬼神破廟等用世多返
　用之今特正誤也




日月明乾坤配吾起天蓬入天内畧過天衝
逢輔退及歸天禽與心對斗道通𠔃鬼道潰



斗要妙𠔃十二辰乗光明𠔃威武陳氣髣髴
𠔃浮青雲七變動𠔃上應天知變化𠔃有吉
凶入天宿𠔃度天關合六律𠔃持甲乙履天
英𠔃乗天任清冷淵𠔃可陸沉傍天柱𠔃擁
天心從此過𠔃登天禽倚天輔𠔃望天衝入
天内𠔃出天蓬斗道通𠔃増年命添福禄𠔃
流後世生幽冥𠔃千萬歲千鬼萬神自廻避
急急如律令
　師曰此罡令世所行以出斗入斗相反用
　之不應今特正之則可役使鬼神驅除魔
　道祕之祕之



无上玄元三天玉堂大法卷之十九
无上玄元三天玉堂大法卷之二十岡五
　生身受度品第二十一
　師曰經謂生身受度劫劫長存盖謂生身
　之士論也後世不知自修惟憑齋功度身
　於未死之前大爲道失生者此生見世之
　身也受度者於身受道度出世網爲眞人
　也所以身得神仙劫劫不壞今以凡身度
　於未死之前預備將死之路不知何者爲
　是以此扣於師前師曰此因吾不取後世
　度未死之身然太上垂科念世變人頑誰
　能求悟終不可度世人永不知道於是有
　科開度化之方後之學者或自能修其身
　成其眞自可出入金門遊行三界亦安用
　於此法哉
　師曰天生萬物惟人最靈亦其品不一有
　貴有賤有賢有愚有冨有貧有壽有夭盖
　來處不一何謂也六道之中惟人最靈六
　道中出爲人應從天道中來其人不毒心
　常慈惠神道中來其人隂害多慧聦明人
　道中來知禮不犯常循正理其餘惡道如
　地獄餓鬼畜生則盲聾喑啞下賤貧窮頑
　狠不法故也今生身受度當擇人而度之
　且世之大貴王公大冨鉅室品位之髙下
　家資之淺深皆自世福中來何謂也夫前
　生信從道𥼶齋修方便造路建橋設浴施
　食作福無量及親受經敎持修不成如是
　之人死殁之後再返人天隨其福力大小
　受報旣受果報在路不合因而作業死則
　合入幽關於是太上憫之特垂此法開度
　使之死後不經地府削落世愆形同眞人
　也明科有禁戒世人因是修持中來然有
　一等將帥任邊方兵權此乃神祇中來雖
　有冨貴名入黒簿專任殺戮不宜度之又
　刑法考對之官在屈𡨚仇任性聦斷此人
　是地府隂曹中來但可移生中華再得貴
　人不可割符超度其間又有世禄之家豪
　冨之子浮生年少不識三尊此人簷頭園
　上遊精之鬼冨即不壽貴而不知天司察
　之旋即死滅此人不可度之負飯道路一
　切孤寒前生作業造罪此世受號呌奔馳
　之苦生爲小人死爲下鬼不可度之但應
　長者仁人信士及無名僧道欲歸大道未
　知眞源具度此生死歸眞路常爲建壇奏
　啓三天關吿地府削除諸案名字申上天
　曹注之玉簡給籙佩奉分半留身預分半
　焚死後之時隨符上達矣凡世人生無道
　位死爲下鬼在世之日名係嶽司七十二
　案相通合元攺案(攺案者謂地府之/籍上係天曹也)毎案
　當具筆一一墨一紙一硯(硯以紙爲之/或木爲之)焚
　之及告攺案符命
　　　天司割移地府名籍改案玉符(用梓/木簡)
　　　(七十二片朱/書黄封告下)





右符告下東嶽冥曹主者削除某人罪籍移
洗愆名逕上天曹注名玉簡以俟報終格神
天界一如告命風火驛傳
太歲年月日時吿下
　師曰受度佶士生名在酆都各告削罪符
　命
　　　太上好生削罪眞符(用栢簡十三片/朱書青封告下)




右符告下泉曲之府北都羅酆三官九署十
二河源削除某三世沉譴積劫愆名割籍天
曹注名玉簡報終運盡逕陟朱陵一如告命
風火驛傳
　　太歲年月日吉時吿下
　師曰受度信士旣得名離北府然三官鼓
　筆四司紏過又當吿下三官赦過玉符
　　　太上度生赦過玉符(栢簡三片朱/書黄封告下)




右符告下三元三官九府百二十曹遵承道
旨符恩即除罪籍名注金書陽神長生與道
合符以俟某人將來身謝之後昇入仙都一
如告命風火驛傳
　　太歲年月日吉時告下
　師曰受度信士旣得名列天曹則當給使
　神眞護衞生身將來終命之時神同昇上
　也
　　　護身大神玄眞護受度男官(某甲用/黄紙朱)
　　　(書牒付本人/収執佩受)




呪曰
玄都符命立召玄眞承牒準令翊衞度身災
不得干禍不能侵百年守護報盡同昇一如
告命
　　　護身玉女蕚英護受度女官(某甲用/黄紙朱)
　　　(書牒付本人/収執佩受)




　巳上大神玉女徒百萬衆於兆身中護符
　俟將來數終護神飛翊
　師曰受度信士合給告預修符戒
　　　救苦籙武
太上預修救苦黄籙




　右救苦眞符巳依式書奏三天門下乞削
　落罪根割移地府名注仙曹(此處用印一/半半在)
　(地府文狀上將來/焚此永離幽㝠)










　玉寶皇上尊度玄眞萬福尊度太妙至極
　尊度玄上玉宸尊度度仙上聖尊度好生
　度命尊度太靈虚皇尊度無量太華尊度
　玉虚明皇尊度眞皇洞神尊度㝷聲救苦
　尊度九幽抜罪尊度削罪除愆尊度和𡨚
　罷對尊度慈悲接引尊度大慈救苦君度
　大慈大惠君度三寶九華君度玉堂諸司
　君度正一諸司君度(此諸天尊横列/三行並書之)
元始符命黄籙白簡救苦眞符告下十方無
極世界三官九府百二十曹五帝考官九幽
地獄巨天力士執罰神兵司命司録司功司
煞牛頭獄卒三界大魔預度某人生身削除
罪籍注紀生名萬罪蕩除𡨚仇和𥼶乗此九
眞妙戒預度功德上生天堂一如告命
　　太歲年月日吉時告下
　具法位(臣)姓(某)
三天大聖都天大法天師
　　　長生籙式
无上預修長生金籙元始洞玄靈寶本章開
明三景是謂天根生身受度劫劫長存太歲
某年某月某日時告下元始符命預度某人
改移地府注上仙曹永度苦難名列三天



右長生靈符巳依式書奏三天門下合同照
應給付某人収執佩持將來運應滅度不經
地府逕上朱宫九煉成眞形神俱妙(此處用/印一半)
(459一半留奏狀上來焚/此永離幽冥逕上朱宫)

无
上
長
生

鍊
眞
法
橋

　南極長生君度南極度生君度南極好生
　君度南極慶生君度南極司命君度南極
　司録君度南極延壽君度南極益筭君度
　南極度厄君度南極司馬君度南極注生
　君度南極散禍君度南極消災君度南極
　注録君度南極衍福君度南極校録君度
　南極保命君度南極書善紀功君度南極
　朱陵府君度南極朱陵府神君度(此諸君/撗列三)
　(行/書)
元始符命金籙白簡長生靈符告下南方丹
天世界朱陵火府南昌上宫長生大君韓君
司馬司命司録延壽益筭度厄尊神迴骸起
死監生大神超度預修某人書名紫冊紀善
金編度厄延生舒齡益筭考終不經地府逕
陟丹天冶煉神膏升仙證道一如吿命
　　太歲年月日吉時告下
　具法位(臣)姓(某)
三天大聖都天大法天師
　右二籙並用青絹泥金書用黄綾裝飾如
　法
　　　九眞妙戒(用黄紙朱書/給受度人)
无上預修九眞妙戒謹按眞科世人能受九
眞妙戒佩受救苦長生寶籙生在之日受大
福報壽齡綿逺運盡數終不超輪廻逕上丹
天爲初學天人漸躋仙品者今有預修某人
乞受九眞妙戒檢束身心祈眞護祐
天尊曰一者孝讓敬養父母二者克勤忠於
君主三者不殺慈救衆生四者不淫正身處
物五者不盜推義損巳六者不嗔兇怒凌人
七者不詐謟賊害善八者不驕傲忽至眞九
者不二奉戒專一護戒神王




　　太歲年月日吉時告下
　具法位(臣)姓(某)
三天大聖都天大法天師
　師曰受度信士臨受度削落三災度脫九
　厄出離五苦然後落惡根消黒簿滅彭尸
　去隂魄方爲道子若三災未落九厄未度
　則仍有疾疢爲撓矣若不落惡根不消黒
　簿難以升眞矣若三彭未㓕則多欲繁興
　隂魄未去則昏沉㒺覺今當澡煉去垢摩
　光形神一清永不貪戀若受之後躭酒樂
　淫仍前不攺嗔怒貪愛尚爾未俊則徒預
　修之籙則不免於鬼籙矣
　　　太上落滅三災玉符(臨受度時令其/立壇前對面告)
　　　(下)




　　　呪曰
眞符吿下臨照星宫某人命官運限消凶落
滅三災福佑無窮承令受度形與仙同一如
告命
　　　太上度厄難符




　　　呪曰
道炁流注福炁周流太上特度男宫預修名
登玉曆災不相浮永脫厄㑹落滅愆尤無災
無滯眞仙同儔一如告命
　　　太上落三彭清七魄符(臨壇對受度/人叱呪七遍)
　　　(焚/符)




　　　呪曰
帝敕玄都恩覃玉爐削汝罪籍度汝凡軀彭
琚彭質彭矯與符俱化升仙都尸狗伏尸雀
隂吞賊非毒除穢𦤀肺開爾善門邪門閉塞
上昇仙都俱化玄德
　師曰旣巳落三災度九厄制三尸和七魄
　矣當脫出五苦以遂修眞
　　　度愛累苦心符





　　　呪曰

眞符度苦澄清汝心心神丹元常保中扃不
淫不亂晝夜常寧脫苦心累轉大法輪報終
不亂昇入三清一如告命
　師曰臨壇時對度人叱曰心者神舎常清
　一一有染着心亂神耗則淪入鬼趣矣今
　善男子歸心大道建齋預修當少思寡欲
　勿苦思慮受度之後當使心如夜月圓明
　清淨可以升仙不難矣
　　　度貪累苦形符




　　　呪曰
太上度人保定凡身身如寶樹不凋不侵不
衰不耗色常陽春戒欲戒亂斷貪斷嗔絶去
百動掃除六塵身安形泰與仙同升一如告
命
　師曰臨壇時對度人叱曰形者身也有身
　則有欲故身爲六根之機眼觀耳聽身則
　隨之自營求利欲奔競勞苦形最受害今
　巳受度當愛其身形不輕舉汝形則不苦
　矣
　　　度色累苦精符




　　　呪曰
太上度人玉符保神神識不動精源不傾便
得離欲清淨身心受符煉化清其中扃元精
不動永得仙眞一如吿命
　師曰臨壇時對度人叱曰精者人一身之
　晶華也凡人多欲傷耗眞精耗散元和凋
　殘性命而不知覺故多欲則傷精是名苦
　精故聖人云無揺汝精乃可長生今受度
　後當清心寡欲守禁元精不傾不漏漸入
　仙眞矣
　　　度華累苦神符




　　　呪曰
玉符保神金液煉形全汝魂精制汝魄靈魂
安魄定神室清澄三關九户竅竅光明神全
無漏飛升上清一如告命
　師曰神者一身之主也凡人多欲多癡神
　不守舍心常外馳身如枯杇九户閡塞體
　不生神故中黄經云可惜玄宫十二樓那
　知反作三尸宅則神耗矣故天師格言曰
　心亂神自耗氣索形亦枯瀆我太上法日
　與鬼爲徒豈非苦神耶今受度後常守神
　室妄念不生形神俱妙與道合眞矣
　　　度身累苦魂符





　　　呪曰

玉符保神玉符通眞符變元化符化眞晶神
心不動靈府常清不貪不欲不亂不淫魂神
澄正萬炁長存不經苦惱身有光明三界侍
衞五帝司迎萬神朝禮名書上清一如告命
　師曰神常在則魂常安神室亂則尸魄好
　貪好怒好憂好思好哀好樂好衣好食好
　欲好淫皆魄之性也人能守眞除妄清其
　神室則魂常寧一若不守其眞汨我靈竅
　神亡炁敗魄旺尸狂則魂散而無幾矣魂
　旣消散則去仙巳逺去鬼己近當自今受
　度後母忘道念母役元神則神不亂則魂
　自安矣方可受預修之道
　師曰受度人旣巳過五苦門矣然凡軀生
　存未即謝世尤慮貪染犯戒類等常流雖
　落彭尸度苦難特文具爾須更受持十戒
　皆世人常犯之事苟持而不犯僅可無疵
　若不能持此恃其受預修之籙將來逕可
　超昇恐非所望受度者宜謹持勿犯度師
　於臨壇時更宜曉諭曰
一者先當奉三眞香火三眞者道經師也亦
曰三尊受度人今爲道子名登玉曆不可新
事下土邪神凡血食祀典非自修眞而來者
皆曰邪鬼也自今後或於未受度前巳曽事
神祇自今可以禮送之(以禮者備香花/酒果經卷送之)不復
更事也如受度以前巳曽奉佛者當於佛之
上首别立太上三尊供事不可以佛壓上帝
位也
二者旣已受度當日勤香火嚴奉齋戒習誦
眞經所謂眞經者度人經生神章之類是也
旣受度人爲道子合習學道經以兾將來昇
度如執迷不信以道爲非則三官紏察奪二
十筭
三者旣巳受度當生慈善心不得隂謀善良
不得妬忌賢聖不得離間敎唆使人爭訟自
己不得妄言詐語設計傾䧟平人不得廣積
已財多貪浮利吞併貧弱自益己身如受度
後不改前非受戒之後護身神王紏奏三官
奪禄
四者旣巳受度當得清淨身心漸漸離欲不
可窺人少艾恣徃花衢犯法犯禮之事自今
絶念妻妾之禮亦有戒忌之時行之有常鬼
神敬畏仙班近矣
五者旣已受度當淡泊口腹不得任意宰殺
六畜恣其甘肥傷亂眞性若能常日食素尤
佳未能斷葷亦當食晨素如未能晨素凡三
元八節庚申甲子本命生辰等日齋之可也
齋日前一日戒欲正日戒葷第三日從便如
此行之頗易爲若不能守此戒律徒恃今此
齋功謂之預修將來指準升度恐非所望又
且有譴罰三官紏察寒夜風刀反爲所累
六者旣已受度凡事省用其心衣食之外任
於自然不可着意若求天之養物如鳥獸常
給蟲粒況人生天地間豈無禄料自有定分
不可苦用心思
七者旣巳受度當以慈憫爲心常行隂德所
謂隂德者不令人知黙黙自作方便之事如
力所及處則爲之有𡨚枉者雪之有爭闘者
解之眷屬不和者爲和之子弟有不順者以
理開誘人之飢渇者飲食之人之疾痛者療
之人之凍餒者衣食之人負我者不必念我
之負人者思以報謝之如此行之僅可積人
天之福若不能行此恃其有預修之籙可以
超昇恐誤汝爾汝其反思
八者旣巳受度未嘗有祖先在幽㝠而巳身
自欲度者豈不聞經云七祖昇遷永離鬼官
又三啓頌云七祖生天堂是知古之修眞先
度玄祖而後登眞若玄祖不度則死根相續
不能超昇欲度玄祖豈必强汝多損金帛建
九幽黄籙也耶盖惟欲廣積隂功思有以作
無費功德爾無費功德惟太極葛仙翁煉度
爲宜此法簡易行且不甚費錢如汝未能自
行毎月可凂有道行法師代汝行之積其隂
功超度玄祖將來自己超昇亦無愧爾哉曰
受度人有親知爲僧毎月令其課誦施幽冥
戒可以超抜不必太極煉度也予答曰受度
人今爲道子受太上極恩自凡夫許注玉曆
身後可超凌仙境若欲超度祖先縱使佛乗
可以度脱今係道子不當師别敎須以本敎
太極祭煉行之庶幾名正言順若不知此妄
作誤爲九府紏愆四司責罰咎將誰執子其
勉旃
九者旣巳受度當均齊物我一等𡨚親勿因
少隙而生大讎勿因𥝠忿而廢公道當念身
非我有恩怨兩平勿自執迷墮今因果如欲
超度當謹致思
十者一切眞仙皆以修行煉養而後登眞令
此受度非因自巳修習乃是投壇建預修功
德以兾他日滅度不經地獄即生丹天雖云
可以凖擬超度終不如自巳修爲之至當也
自巳修行惟存眞守正爲先誦經食素次之
但道門廣大法術多端入頭處盖亦費力若
無夙昔靈骨到老終不遇至人㸃化今因開
度略說修道之方恐汝未知蹊徑難以望洋
於聖涯也不如収心内觀萬事不撓於人未
作興之時収心黙坐定慧自生湛然見玉清
境所謂大定神光皆類此也如此則可以漸
脱生死免諸輪迴不待修齊自然昇度若汝
根基不固聞此驚疑未能存修且宜守齋戒
佩預修之符籙以俟將來超度汝還曉吾之
說否耶旣巳通曉方可升壇受度
　巳上自落尸魄以後可修作科書臨壇警
　提受度者預修齋受度人旣己開諭十戒
　及落滅惡根等符畢然後入壇經過水火
　交煉
　師曰水火預修煉度人謂具文矣受度人
　不是死魂如何入水入火何名煉度也殊
　不思凡人九户閡塞體不生神所謂徒受
　一形若寄氣而行矣今之煉度不煉其形
　乃煉其神身中之神一經冶煉自然身有
　光明金樓玉室無不生神旣生神則尸亡
　魄落陽神整具自然無災害無魔怪可以
　登超淩之域也若不煉其神則魂衰魄盛
　尸塵汨亂易生疾病去死無日永爲下鬼
　雖有預修功德終莫能仗此超淩也學者
　尤宜悟此
　　　預修受度人過水火池交煉法
　師曰凡預修功德依然建煉度壇如法引
　受度人先入水池吹焚符行事次過火池
　焚符行事俱畢方與受九眞妙戒受預修
　寶籙然後散壇也
　　　眞水蕩滌尸塵符




　　　呪曰
清冷玉液甘露瀼瀼黄華流布玉體自香内
清外潔魄煉魂康澡滌心垢五臟清涼百關
通逹煉出純陽
　　　水池蕩質浴神符




　　　呪曰
三關清淨百節宣通沐浴眞神華液融融灌
漑胞滯蕩滅魔凶華池流布洋溢三宮眞身
不漏竟成仙功
　　　水池沭漑眞元符




　　　呪曰
滌胞散滯解結開心神全炁備身有光明萬
神朝禮名書上清不輪不轉位登仙眞
　　　火煉隂尸開泰符(即三光洞/明眞火)




　　　呪曰
以陽蕩隂以炁合神神炁交煉自然成眞三
田光布四體不隂九竅通利百節安寜日炁
開明月光瑩清二儀交泰三光同明煉出神
陽以固凡身
　　　火鍊煆隂魔回陽符




　　　呪曰
丹天眞火冶煉神陽尸魄燒燼魂强體康萬
炁冲和身衞陽光以陽煉隂隂衰陽昌以陽
煉眞眞全炁回陽生玉户光徹明堂炁炁返
根貞利無疆
　　　火煉換胎易質符




　　　呪曰
眞火炎明煦映神室冲融眞炁輝煌慧日眞
火煉形尸邪消滅彭尸遁散七魄散失法體
眞身煉胎易質受度受煉上承玉敕
　巳上水火煉度先令受度立水火池畔法
　師依法令自水池次火池冶煉畢尸魄清
　淨魂神安强如此可以享百年之福承預
　修之齋矣
　師曰受度信士合給告預修符戒


无上玄元三天玉堂大法卷之二十







无上玄元三天玉堂大法卷之二十一岡六
　役使將吏品第二十二
　師曰兵將者所以示殺伐之意官將者所
　以主領其職也總而歸之則謂之神神者
　非隂幽鬼神也盖嗣敎者修持不怠骨像
　合仙塵勞兩盡玉堂金殿莫不生神隨心
　所運莫非將吏故曰天地合我我合天地
　神人輔我我輔神人精炁雙合速衞我眞
　此之謂也夫欲知吾身之神則収神靜坐
　天宇旣定人欲不撓於斯時也眞將現前
　故聖師之上仙上靈云者盖吾身二炁之
　運化也
太清玉陛千二百官君三天玉堂萬二千官
君日宮陽光官吏千二百人月宫玉輝童君
千二百人三元將軍三千萬衆北斗七王宫
三千六萬衆北帝黒衣兵馬二十萬衆
　巳上官將皆赤明劫初引水火之精化生
　在天毎日隨身神將三人
護身不離身將字子嬰
護心不離心將字玄牝
護神不離神將字長仙
從官兵吏無鞅數衆
　巳上三將乃龍漢以前三炁化三寶分三
　炁三將降神於人身之妙門(即眉/門)




　　　毎日直日侍靖玉女
清和玉女玄一
長生玉女仙芝
傳言玉女道誠
三光玉女赤明
誅邪玉女滅怪
侍香王女信眞
混元玉女一炁
通眞玉女正心
　巳上玉女八將毎三人共二十四人降于
　身之紫𨵗瓊室




　　　毎日直靖功曹三十六人
三五功曹守正
正一功曹平炁
降眞功曹正天
誅𠒋功曹斬邪
直奏功曹通玄
侍眞功曹固眞
治病功曹赤符功曹一心
黄籙功曹度幽
　巳上功曹九等毎等四人共三十六人降
　于身之玉府髮際




　　　毎日直使天吏
隂神決吏陽神決吏左虎賁吏右虎賁吏左
天醫吏右天醫吏左滅邪吏右滅邪吏烏衣
捕邪吏繡衣捕邪吏赤衣捕邪吏雲中斬邪
吏五方斬邪吏三元四始吏傳言奏事吏消
災度厄吏
　巳上天吏各二十四人屯兆身左右





　　　出官符





　　　呪曰(訣用丑中/循午出)
金房混混玉堂峩峩光通無極妙徹大羅左
官上仙衣光佩霞右官上靈照耀玄華妙玄
之門飛騰無差通眞玄牝是我仙家急急如
律令
　師曰出官者運神之法心運神通神騰炁
　舉非口耳所能盡惟心㑹而巳故曰運神
　之法
　　　納官符


岡六四


　　　呪曰(訣用午已/循出子)
天精巳降地魄潜消運返陽神入我天橋仙
靈二炁天漢迢迢光歸玄關勿揚勿飄八門

鎭靜天炁内朝長生久視内景逍遥急急如
律令
　　　玉女符

　　(元亨利貞/合斗眞)(天地交泰/魁以神)(三六四始/位玉司)

　　　行遶六合不轉停




　　　功曹符

　　(玄元祖炁/分眞形)(隨心攝召/急下臨)(隨符受事/不留停)

　　(帝勑帝命師令師命吾今使汝/隨事立應急速如律)





　　　天吏符


　　(上帝勑命/下玉壇)(謹召天吏/急速行)(上天下地入水府/通幽受事伐邪妖)

　　(行遶天下/事畢冋壇)(奉天之令)(奉師之命)

　　(現景受享/明彰報應)




　　　諸將符

　　(天地人神/立汝之精)(二十八宿/助眀諉身)

　　(行遶天下/收捉鬼神)(上天下地無所不經急/急收押入鬼心神君)



　　　諸將符

　　(開止破)(隂陽斗)(劈鬼腹剡鬼目/穿鬼心斫鬼足)

　　(送在幽城/永無出期)(天丁力士/疾速疾速)(魁至魒/貪至破)





　　　紫陽合明符(召三界/神祇)

　　(魁至魒)(合明天帝日/合明天帝月)(大丁/玉女)

　　(六甲/將軍)(三元天地/水三官)(合明天合明地/合明日合明月)

　　(三台星君/盖北斗)(貪至破)(三元大將軍)

　　(三光筆法)(㸃斗拂出)



　右符凡書諸符並歩斗如法存運凡欲召
　將召兵召吏並於符下注將名欲召神祇
　當注神名指名呼之差將則連粘劄牒前
　凡行用並如意所運學者當自心通戒執
　着也

　　　呪曰
天元大將左右吏兵六甲六丁天將天神速
至壇下不得稽停元始符命敕降混元正一
受持敎吾當權法部神將神部天仙功曹直
符聽吾令言香烟起處速到壇前太上符命
急至勿延汝若違令罰汝隂泉急急如律令
　　　召玉堂萬二千官君符(凡有所驅禳/有所濟度有)
　　　(所制伏則隨事/召之其應如響)




　　　呪曰
玄都玉敕告下諸天壇靖光華千官急前奔
雲走騎降炁通仙隨心所運三界通宣急急
如律令
　　　収神内養法
　師曰夫心馳意走神不守身强欲法雖不
　聞至道亦宜略曉収神之法夫人神本自
　靈不靈者欲汨之也神本自見不見者妄
　遮之也凡欲嗣敎宜絶去諸妄與夫交遊
　應塵勞之事雖云未盡除亦宜减省豈不
　見世人昧迷眞元馳逐外境甘心入死者
　盖衮衮失眞不覺不知亦不信身之致仙
　位今嗣敎之士宜與世人相返不可混混
　纒牽業網故桓眞人云混混太虚中不與
　衆生羣盖不與世人混爲一羣也凡欲見
　我神先在定我心我心定則妄亦定妄定
　則心常清十二時中飲食之外當思微守
　正焚香定息閉目觀空養息綿綿含光黙
　黙行之有常妄想不生天眞歸體定内見
　心神自現矣此法雖未可成眞亦爲嗣師
　収神之法不致汨於有爲勞而無功也敬
　之無忽
　　　赤符役將法
　師曰仙人道士陽神炁足隨運隨應故不
　將而將不神而神也世俗道士混雜世網
　未能通仙須存想以求報應凡欲差將運
　神先閉息定心勿與人語勿輙返顧存自
　心如赤日内有某將皆冠帶如儀如豆粒
　大須㬰乗金光而上長成三寸許次出于
　口立于身畔漸漸長如人形次長成百丈
　威嚴可畏隨事役之即發符符亦化將形
　也盖心者人之神合在五官曰君其居位
　最尊其用亦大故主火配位南方法師以
　心合故曰赤符合悟于此



无上玄元三天玉堂大法卷之二十一
















无上玄元三天玉堂大法卷之二十二岡七
　保制劫運品第二十三
　師曰大道生先天先天生太極太極生兩
　儀然後五行分而八卦列吉凶定而刑德
　生故天秉陽于上三景開明地秉隂于下
　五嶽鎭峙人禀靈于中萬物畢備足以成
　三才而立極也雖然囿形者不能出其形
　墮數者不能逃乎數是以星辰逆度水火
　洪災金木相刑五行制尅一有乖張無非
　休咎遂致天變則星辰差𨇠水旱相激地
　變則山摧水沸地震海枯人變則盜賊戎
　夷兵革時興蓋有如是厄數故太上立太
　平之教有符制之凡欲使天長存必先保
　制劫運今立斯品將以經天緯地保國寧
　家度人出陽九之災躋世以太平之運豈
　不休哉
　　　禳彗孛法
　師曰凡有彗孛妖星垂象當告禳星符及
　誦靈寶十一曜經
　　　太上禳星符




　　　呪曰
天符度世保制妖星天𨇠失度隨符順經帝
敕在手鎭靜和平回凶作吉妖怪潜形太平
符命星官奉承一如告命
　　　天罡制星燈
　師曰用天罡大威德眞光照破惡妖則轉
　禍爲福矣法當用二十八宿列布四維又
　於内列十二辰以罡光制之毎一位設三
　燈惟中央斗位及日月止一位一燈而已
　用麻油三晝夜長明之三時誦呪毎位懸
　紅旛上篆禳星符三日望天門焚之








　　　三時上壇宻呪
維天有斗威鎭星天罡火之威収滅凶殃妖
星煞炁敢示妖𦍙罡火萬文肅清十方星煞
退度凶醜潜藏順天之經國家乃昌承天之
符災不能傷四天和炁永保利貞敢有不伏
攝付魁罡吾奉太上老君下敎律令敕攝(三/時)
(宻誦不計遍/數遶燈洒水)
　　　禳日蝕法
　師曰隂邪干陽日有蝕之宜用此法保禳
　吉無不利
　　　九龍暘谷生光符(赤繒爲旛書此符/八十一道遶燈植)
　　　(旛道士并法師九人衣絳服遶燈誦/呪直至還光方収符靣午焚之可禳)
　　　(大災爲/吉祥矣)





　　　呪曰
隂妖之炁求犯剛陽九龍騰光迸復陽芒頃
刻清明大千輝光隂邪孛犯滅影他方烏輪
赫光萬國回陽急急如律令






　　　禳㓂法
　師曰太白凶之象或失度差𨇠則有孛彗
　星亦主凶事凡㓂未動則可禳伏巳動則
　轉重爲輕不能加害矣法用道士四十九
　人建壇設醮拜章如常式至行事時誦偃
　武呪埋止戈符於西門之外又布七星象
　皆以磚書符埋之所謂西門者在國則都
　城之西郡則州城之西縣亦如之至夜然
　太白燈焚符可保太平無事矣
　　　禳㓂埋符(用新磚朱書埋城之西門/更布七星象亦以磚符埋)
　　　(之)




　　　七星却災符(用赤紙朱書誦將帥所/屬星君取炁灌筆之於)
　　　(劒㦸則所向無敵佩/之身則敵不駕焉)




　　　主將辟毒符(斗訣白紙紫書懸於/假木弓矢之上供養)




　　　辟害符(煞訣白紙粉書/懸于鎗㦸上)




　　　辟煞炁符(白紙黑書懸壇/中飛七星訣)





　右法三晝夜燈長明之三時上壇事畢以
　符及旗刃獻太白焚于西北天門之上
　　　禳火災法
　師曰天之行罰曰水曰火而巳火獨爲甚
　盖不因天譴而遭熒惑之災者宜以此法

　禳之
　　　五炁隂華玄籙(符用皂絹長二尺四/寸黄書敷露洞案前)
　　　(以鎭火災北/帝訣書之)




　　　呪曰
太隂辰星五炁之神制伏火光妖塵自清上
帝有令普護羣生赤雲収熖火帝返旌太隂
之炁淼淼玄庭急急如太隂玄生帝君律令
　右呪三時誦各三十六遍以水洒符以濕
　爲度矣
　　　禳火災告火星符(符用赤紙黄書一/㨾三道貼子朱旛)
　　　(檀于災/星之前)




　　　呪曰
帝敕熒惑速返炎旌火雲滅熖四境肅清萬
民按堵孽炁不腥符命所告炎星敬聽急急
如律令(用午訣歸子三時誦呪各二十四/遍以水洒旛令濕潤則吉祥矣)
　　　制炎帝禳災燈圖








　　　厭火光符(用緋紙爲旛上一樣十二/道周圍燈壇一法用黄紙)
　　　(朱書給付衆户/鎭禳並北帝訣)




　　　呪曰
南斗火官除毒害離北斗水神滅凶災(勒下/坎彈)
(入永或/入符中)一切所求皆稱遂萬般滯悶悉通開
能依經法㝠心醮必當隨願契靈臺凡在有
心常頂禮禍厄無門輙敢來
　　　鎭火光符(符歩斗握北帝訣黄紙朱/書貼中庭之門左右以厭)
　　　(伏火殃迎/降吉祥)




　　　敕火滅威神呪二章
北方黒帝壬癸之精水神之祖虚混泩洺謹
召玄龜制伏火精天潢靈濤尅伐丙丁炎赫
清淨遍化純隂急急如太隂玄㝠律令
太隂玄冥一炁之精純隂結化制伏離明黒
波滃浩赤光散隂中有神君黒衣水庭能伏
火醜先天之君洪泉鼓浪甲申程明翻吼巨
吽龍咭沙吽揚波四湧隂炁混凝離火退位
炎明遁形太上符命火神奉承急急如太隂
玄冥律令(遶燈旛誦呪以水洒即得火星/復位炎神退災轉禍爲祥矣)
　　　禳地震法
　師曰天動地靜盖天運乎上地靜乎下此
　隂陽之常理也若地得天象而震動者爲
　隂陽失序也宜用此法以禳之行持之士
　先用建壇設后土醮然後告坤鎭紫書玉
　籙仍備鎭坤玉字然後散壇
　　　鎭坤紫書玉籙(用栢木長二尺四十/闊六寸黄書符玉清)
　　　(訣靣城之坤位入/地三尺六寸埋之)




　　　呪曰
五嶽鎭坤維九皇持地紀金玉孕華修山川
通靈炁四維無傾倚九鼎自安位皇祇保永
寧后土政平治急急如中黄安鎭律令(三時/登壇)
(各誦九遍焚/坤維安鎭符)
　　　坤維安鎭玉符(用黄紙朱書焚于坤/位用呪爲告文矣)




　　　呪曰
坤維鎭靜九地安寧土壘承符萬年無傾妖
𦍙消散欣樂太平一如告命
　　　安鎭大符(用黄紙朱書立后土/之前三時上香行事)




　　　禳蝗蟲法
　師曰天之行災曰水曰旱曰蝗曰蟲皆以
　害苖稼而饑饉也衆生業力自感自召天
　豈有心哉太上慈悲有禳之法使斯民躋
　安寧之域也夫蝗之爲災乃冬雪不降隂
　中生蟲妖乗火而生羽故遇夏能飛害苖
　損稼盖蟲之種子一經雪炁入地三尺一
　年之内三經雪炁入地九尺一年無雪出
　地三尺三年雪少必旱蝗出爲災矣制禳
　有法宜建壇設醮差官將鼓風送入水中
　及牒蜅神以收其妖蟲也
　　　禳蝗焚符(符用黄紙朱書靣巽方歩/斗焚符轉入南方誦呪三)
　　　(十六遍以水噀之三朝畢行事風起/蝗入水爲驗又用栗木板二片書符)
　　　(一道釘於蝗來處一/道髙架以栗柴焚之)




　　　呪曰
南方朱雀熖烜赫丙丁神失濟生羽翼産孕
如沙塵九皇藏混沌瑞雪潜驅沉火炁怒生
妖長養害苖根吾召社令神主蝗蜅神君立
鼓無邊風飄沉入海津妖異蟲孽散禾稼樂
秋成急急如律令
　　　禳旱祈雨法
　師曰凡遇久旱祈禱未應者守令廣爲民
　生發憫雨心具狀詣壇乞致雨之意法師
　備詞飛奏三天及天師門下并申牒三界
　合屬然後依儀開建玄壇歩罡作法召集
　龍神以三日五日七日爲率𦆵得雨霑濟
　别設醮謝恩未霑足以法催之
　　　召龍符(符用黒𥿄朱書歩斗望月建/向罡取炁粘牒前差天丁力)
　　　(士持召龍/神立至矣)





　　　驅龍致雨符(符用黒紙粉書焚香爐/中日三上香必有大驗)




　　　呪曰
天地炁通隂陽和同龍乗雲霧敢有不從甘
澤霑濟旱妖滅踪急急如律令(呪畢望月建/向罡以水噀)
(之三日未應/然後投鐵符)
　　　太上驅雨符(符用朱書鐵板上歩罡/仗劔差天丁力士望天)
　　　(罡取炁投/江湖中)




　　　上清致雨符(鐵劵濶二寸四分長二/尺四寸朱書用夾袋封)
　　　(投龍洞俟兩/足仍前収起)





　右符並如前法凡投鐵符於境域之内淵
　深靈異之處乃可投符淺水則不可若無
　源泉窟宂須就靈異井中近江湖則投江
　湖尤妙投符之際不可反顧以防雷雨暴
　作盖此大應有如反掌謹之



无上玄元三天玉堂大法卷之二十二















无上玄元三天玉堂大法卷之二十三岡八
　斷除尸瘵品第二十四
　師曰下元生人動有災咎末世凡俗相續
　死根惟尸瘵之爲禍實九蟲之傳染亦由
　凡夫勞心損力傷炁淫精眞旣耗於本元
　邪始傳於病炁故玄元憫俗有法救治然
　疾勢多端染習各異屋與食亦能漸染衣
　與炁易以牽纒斬絶死根庻可復還生炁
　故於此品示救苦勞之法云
　　　治屋傳法
　師曰廢宅空房人跡罕到年深日逺病炁
　猶存盖其屋空室塞不通隂幽鬱結邪炁
　不散患毒常存凡啓户開門先入者受其
　毒神衰者被其禍初染之際毛髪森然脊
　膂寒聳此其驗也其病伏於靈府客于泥
　丸散于四肢及其久也其病始發發則喘
　嗽咯血骨肉乾枯寒熱交蒸夢魂顚倒此
　屋傳之證也凡斷屋傳須住交染一月之
　後便與皈投大道作急治之則十愈八九
　不然則漸染旣久病勢愈深去死無日雖
　有神力亦無及也
　　　治屋傳符(用新磚一片對日研生硃/靣東握北帝訣採日炁書)
　　　(之甲丁日午時埋中庭深入三尺六/寸臨埋時法師歩斗仗劔噀水化身)
　　　(爲天罡/念呪)




　　　呪曰
叱咄鬼疰速出中庭罡火萬丈掣電流鈴燒
散鬼炁斬伐妖精傳尸疰鬼聞符急走入地
萬丈化作微塵急急如律令
　　　鎭病人房四維八方符(用梓栢簡硃/書釘八方以)
　　　(三元殺鬼符熏蕩邪炁然後安靜書/符之法變神歩斗旋身入斗引炁書)
　　　(之)
　　　東方




　　　西方




　　　南方




　　　北方





　　　艮方




　　　巽方




　　　坤方




　　　乾方




　　　釘符呪曰
天有眞炁斗府威光破魔伏神驅逐不祥天
丁前列電光飛揚金戈鐵騎遍布穹蒼収捕
妖癘斷疰除殃汝是飛疰之鬼傳尸之殃聞
吾神呪急走他方見吾神符急走四方速去
速去汝若不去押赴魁罡急急如律令
　　　治衣傳法
　師曰夫衣傳者生人與患者同卧或因衣
　服所以熏染成疾盖患者旣死以衣裳帷
　帳卧具器皿熏蒸穢炁蠱寓其間吝財之
　家或留爲用貧下之家難以更易因而稔
　成其禍豈不哀哉其於受病之時夜卧不
　寧精神顚倒遺精夢泄盜汗寒熱凡邪炁
　客于皮毛經一月不治則入于骨骼兩月
　不治則邪炁已入臟腑矣邪炁之集靈府
　也一月不治則散于四肢二月入骨髓邪
　炁之纒魂神也經三月則病已成邪炁入
　臟腑也經一月則病已見以此觀之在急
　治之爲上今大法中雖有法治之尤恐不
　早用之而難以治効也凡治衣傳之法用
　符熏治衣服隨符捲去長流水中勿顧也
　病之未成則服三光炁符一月而後可安
　苟病經三兩月恐難起此疾凡一月以後
　須用問勞符治之
　　　治衣傳符(握斗訣望月建迎罡誦斗/名三十六遍灌筆書符熏)
　　　(煙即得平安次又符隨器物/入長流水棄之勿返顧而回)





　　　呪曰
天符有命令入斗中鬼神驚怖蕩滅妖兇青
龍扶左白虎右雄前導朱雀玄武後從傳疰
飛尸滅跡除踪敢有不去罡火飛鋒入地萬
丈碎身火鎔急急如律令

　　　治食傳法
　師曰夫食傳之治法因與病人飲食湯藥
　餘殘之物誤而食之則傳其病炁於心腹
　亦能成病大扺食傳猶可治惟傳屋傳衣
　則邪炁中入也深則人受之亦重不易爲
　力也食傳者病人未死盖其病炁傳之未
　全爲可治也苟治不早久亦難治稔爲大
　病不可不知法用符三十六道作一沓成
　煙令病者吸咽須强令吞之符盡煙盡爲
　度初熏時頗難良久頗便但覺咽喉痰生
　當咳而吐之疰多咳唾如稠涎尤佳凡受
　邪炁淺則痰少不多受邪炁深則必大嘔
　吐痰涎盈溢則病必愈旣去邪不必再熏
　惟服三光符以補勞復元炁一月切忌酒
　色喜怒可保平安矣
　　　治食傳符(用斗訣迎罡炁黄紙朱書/三十六道作一沓熏之)




　　　呪曰
謹敕魂精台光爽靈三田安靜尸魄逃形勞
鬼遁散九炁齊并符罡急煞勞疰無侵飛疰
速去鬼疰化塵穿肢入腹掃盡妖氛眞炁守
尸正炁長存急急如律令
　　　治傳尸總法
　師曰治傳尸瘵不可不知其詳也九蟲之
　中而六蟲傳其六代三蟲不傳胃蟲回蟲
　寸白蟲也或五臟鍾毒而生或親眷習染
　而傳六蟲大率約一旬之中遍行四穴周
　而復始三日一食食約五日一退方其作
　苦百體有痛蟲之食也退則還穴醉睡一
　醉五日其病乍靜也伺其退醉之際乃可
　投符用藥不然蟲熟於窺伺符藥之力難
　治也一蟲在身占一十二穴六蟲共七十
　二穴一月之中上十日從心至頭遊四穴
　中十日從心至臍遊四穴下十日從臍至
　足遊四穴若投藥下符可以審此故經曰
　六十日内治者十得八九百八十日内治
　者十得三四過此以徃未知生全凡追蟲
　元眞的世人或以僞術用物爲蟲以圖小
　利此乃禽獸之所爲今但服紫庭符靜夜
　預備油鐺明然燈燭四畔無令暗𦆵見活
　物蟲走飛即用擒入油中煎投長流水勿
　顧然十追方有一二應謂不可抗也或患
　人病輕則蟲無形不可追惟夢中見人相
　别辭去此其驗也凡欲求追蟲紫庭符在
　本敎天心法符篆門備載如追蟲節次在
　祖吾敎天心載此後之嗣法敎敬而行之
　其驗如影彰形不可輕泄祕之




无上玄元三天玉堂大法卷之二十三















无上玄元三天玉堂大法宗旨卷之二十四
　延生度厄品岡九
　師曰墮於數者不能逃於數囿於形者不
　能出其形故靈寶經云日月五星亦有虧
　盈至聖神人亦有休否末學之夫亦有疾
　傷此皆墮於數而麗於形者然後度厄延
　生之法所由生也若夫形於無形數於無
　數物無疵癘鬼無靈響有何厄之可度哉
　雖然世人盖因塵網纒𦋇幻膠染習非假
　法力之解禳曷免災危之困苦況有饑飽
　勞役暑濕風寒一有乖於調攝動致傷於
　元炁更值年災之星臨照月厄之㑹加身
　歲運併衝宅居不利對天設願口許心違
　呪詛他人被呪自己妖魈神祟占據婦人
　飛土飛殃驚傷襁褓稍有失節動則災厄
　非頼玄微孰能超度故特於此品詳闡救
　人之法門
　　　宻奏斗度厄法
嗟夫末學之夫迷心於塵勞之境市朝之士
埋頭於利禄之途欲貪生而無計延生欲逃
厄而無方度厄是皆分以數定患因有形旣
體未洞眞自然難保制劫運凡有百六之災
危宻奏髙穹之斗極乃保命全生之祕是禳
災謝過之玄此法乃常人告急之法門回生
人要路若使他修上道逹悟眞空炁足神全
身安體泰何假他人借力修禳哉
　　　淨壇符(凡凈一切壇解/穢皆用此符)




　先變神爲眞人服色存九鳳在頭四靈列
　衞罡光前指四斗護身呪曰魁𩵄䰢䰢魓
　𩳐魒(存斗/入水)
謹請北斗七星之精來降水中百厭之鬼速
去萬里不去者漸死西方太白童子急急如
律令
　　　大滅穢呪
唵嚩唎唵嚩唎喗呶唎哆鳩囉羯吒娑訶
　　　延生七符(見延生/度厄品)
　　　紙撚符(玉清/訣)




　初㸃燈時分燈符一道作紙撚㸃燈春夏
　自魁秋冬自魒次以一道焚香爐内呪曰
召仙仙至召聖聖臨化此神符合明天心急
急如律令
太上太清保命延生六合三宫萬道玉靈天
消地寧肅合七星紫雲覆載飛昇上清
　　　候七星明明呪曰
天幽地淺日月輪轉五星長運動吾上象吾
制一壇萬鬼皆伏神刀一下萬鬼自潰急急
如律令
　　　次啓奏
具法位上啓
北斗玄靈七元護命星君今有某甲投詣大
道乞求懴悔保護臣令輙按古儀嚴建七星
燈立壇宻醮行持如法列㸃淨燈占察吉凶
休咎臣今寧神定志養炁歸神吉良之時申
聞關告伏乞帝眞下降俯鑒丹𠂻允臣奏請
餘别宣宻醮科次宻謹請七元下降受今關
告燈光明暗知吉知凶威神之力萬願皆從
　　　次遶燈三匝呪曰(四十/九遍)
明燈攝光遊精不飛七魄安守萬神總皈日
中齊景長處光輝急急如律令
　　　又呪曰
隨罡建斗法炬天星七王來降元亨利貞
　次正中朝斗燈立逐星焚符入燈盞内存
　運如法次安命綵符於水盆中安燈前
　　　占燈
然貪狼燈上可占身位明則吉昏暗則災巨
門上可占壽命明則吉昏不祥禄存上可占
福德明吉昏則宜保禳布施祈福文曲可占
禄位明榮遷昏遲滯㢘貞可占男女婚姻明
合暗離武曲可占新舊疾病明生昏困委破
軍可占僕妾爭訟㦸闘捉捕賊徒明則得昏
則失
凡人家占人口病患遇以斗燈七耿占之宜
加䖍誠一心恭伺昭報須掃洒淨室牎隙勿
與婦人窺愼勿令猫犬衝突烈火焚好香靜
夜行事其燈明而熖長直而不散則萬事皆
吉若燈暗而熖短散而摇燁則不吉青色者
乃宅庭伏尸故炁爲人厭禳口舌不寧夜多
驚夢隂小不寧赤色者游魂癘鬼地殃血厭
飛土飛禍忽生災殃怪異白色者户門官訟
外服不祥驚悸恐怖竈家不安黒色者盜賊
失脫出入不宜病者難瘥犯土犯煞舊願未
還暗而復明明而復暗者祖先求薦家親爲
殃初照不省或於翻油盞神鬼紛紛魈通急
迫勞蟲飛伏病者不痊産鬼侵連難以祈回
天意凡有前項乖異宜加敬盡心祈禱懇告
歩斗制伏不可慢
　　　命綵符




　　　請降入醮(次驗燈宣表入/醮操伏如法)
　師曰拜表之法當以實詞不必華語恐招
　妄言綺語之罪戒之先凝神定志九拜行
　持次出官如法次歩九靈各思九炁次長
　跪黙奏訖八拜伏表存一身如碧青之圓
　光泥丸宫有星君如斗形次第聚于天闕
　之上次存天上北斗九宫各各輝映一青
　城玉樓二五色玉樓三黄臺玉樓四朱臺
　玉樓五素臺玉樓六玄臺玉樓七九色梵
　炁玉樓八紫炁玉樓九紫館玉樓各各金
　光在天與身中九宫之金光兩相交射次
　舌柱上腭化爲金橋接黄道於空界直到
　斗口中次運泥丸宫素黄之炁上充九宫
　下接金橋次運出三五功曹仗靈官吏同
　賷上橋但見綉衣使者同擎陀二使接奏
　俯伏橋下待㽞聽命良久金光萬丈九皇
　自九宫下從頂中入泥丸但見泥丸九星
　合而爲一次稽首殿下宻奏呪曰
吾有三元三帝卿流光布澤衞我形泥丸上
一天帝卿肇精勒字中玄生絳宫中一左輔
卿中光堅字四化靈黄庭下一右弼卿歸上
明字谷上玄入帝一室登上清飛雲乗空鸞
鳳鳴急急如律令
　次再祝念次納官靈呪次念度二十四厄
　次即再念中天大神呪至元皇正炁則取
　九色之光爲團圓明不見我形但見九炁
　運化中有七星光光了明良久而退開目
　醮祭如法
　　　納官靈呪
天靈節滎願保長生太玄之一守其眞形五
臟神君各保安寧急急如律令
　　　㔶盖法
　師曰凡人家宅不寧連歲災病嬰仍官事
　刑獄口舌閗訟死亡相繼火盜頻併又須
　審度其人好善積德無諸大過乃可受狀
　與下㔶盖其法甚重不可輕舉先具奏帝
　師及申北斗七星宫東華府南昌宫乞以
　其名上寄北斗下如子生人上寄北斗貪
　狼星天門王宫丑亥生人上寄北斗巨門
　星君少卿王宫(余倣/此云)並以一年爲度其法
　於華盖方上以正二三四當子午卯酉之
　位周而復始以柱一條圍二寸四分金銅
　銀鐵隨力爲之長一尺二寸以象一歲十
　二月上刻七節每節一眼以象七王宫以
　淨瓶一枚坎地一尺二寸埋之以黄絹一
　尺二寸上書三台北斗敕字天罡神符内
　瓶中仍牒城隍其略云
大明國某州坊郭郷村某家封某甲等爲某
事乞以身命上寄北斗七王宫伏請差撥官
吏同本家司命土地等神守護候一年滿限
之日開㔶修醮謝恩并以每人隨年分以緋
帛爲一項穿之並投入瓶中仍用鐵盞一枚
開底竅如寶柱大書三符於盞内候下㔶時
立寶柱於瓶中以此套盞㔶瓶口之上題出
七王宫節眼别用鐵一片濶二寸長七寸亦
書三台北斗敕字天罡神符貼節眼之背於
盞足上用緋絹繫定次用新金漆桶一隻髙
二尺四寸闊二尺四寸通㔶却瓶子并寶柱
鐵符以淨土周圍泥合上用大卓子一隻𦋇
之仍施卓圍其上排列監盖神位每日早晚
焚香供養如華盖方上無見成屋者須作小
屋覆之欲下㔶時先列聖位隔宿㸃敕字延
生燈次日早徃其方焚香變神歩斗握斗訣
至坎所念呪曰
天爲我盖地爲我載北斗懸星爲我衣裳我
藏名於七王宫内流火之央長生度命百有
康寧支不能侵干不能傷爲我者太陽不爲
我者滅亡急急如上帝敕
　即存罡炁滿坎中存寶柱爲瓊樓玉殿便
　投錢絹等入瓶立柱下㔶時繫符盖覆訖
　再焚香搯斗訣念北斗天中大神呪敕守
　護神從訖即具酒果錢馬供獻守㔶神從
　候一年開㔶時復如前存變至㔶所念開
　㔶呪曰
北斗七星上帝之樞保生護命福慶增餘星
紀一週災患消除開此一㔶上奏清都守護
神靈各還其居急急如上帝敕
　即拆㔶収瓶中符絹隨醮焚之仍預申牒
　所屬収回兵將及出牒引發回守護兵將
　　　合用文字
星主奏聖師奏七王宫申
東嶽申本壇官將牒城隍牒
土地等神劄
　　　㔶盖聖位
上清十一曜星君
三台華盖星君
南斗六司星君
北斗七王輔弼九皇本命元辰星官
東嶽帝君
太歳甲子諸官君(巳上並列/位正設)
守護一切官將(列位/旁設)
　每日焚香早晚三元八節本命生辰逐位
　供獻並隨力
　　　柱様






　　　符下書文
太歲某月日州縣郷村弟子某人等各以身
命上寄北斗七王宫伏請太陽太隂五星四
曜三台華盖南辰北斗本命星君三官四聖
八大金剛九天元君十方護法神王六丁六
甲天丁力士五雷使者風伯兩師二十四炁
七十二候太歲太隂甲子諸官君城隍社令
家神司命内外神靈並降瑶光眞炁降臨㔶
中令弟子某甲等災患消除福祥紛集一如
上帝敕命具法位書名押印如法
　　　斷瘟法
　師曰人生於世妄汨身心癡迷軀體不能
　運旋攝養所以風寒暑濕傷於外婬欲酒
　食賊於内是使一身四大眞炁衰則力弱
　神憊精髓一摇元氣不固瘟疫之病所由
　生也若夫人能謹起居以避寒暑節飲食
　養幻軀絶婬欲以鎭元精是眞心而修上
　道自然形神俱妙炁血光華將見成眞飛
　舉又豈患惡毒之病而求制伏之法耶醫
　經曰冬藏于精春不病瘟此非虚語今以
　太上慈悲立之制伏之法以度失眞墮劫
　之人庻幾不罹妖怪使人人皆躋仁壽則
　太上好生之本心也昔甞問師曰此疾何
　縁而生師曰人身冬傷於寒則春瘟病春
　傷風則夏泄㵼夏感暑則秋瘧痢秋受濕
　則冬咳嗽此其大略也皆四時不正之氣
　容于靈瘉以邪干正則生災危故五行爲
　害身之本遞相殘克故以瘟疫自五行克
　害起故曰五瘟
　師曰神鬼之說盖始以祖師収六天鬼王
　五部鬼帥乃吹妖散毒之邪人非隂魄之
　鬼也今祖師以収其五部而歸正故總攝
　瘟司也但五部之鬼自受祖師誓約之後
　歸心正道之久故張元伯以忠信位雷府
　直符趙公明以威直充玄壇大將餘皆爲
　酆都醜獄之酋長皆不復爲妖也近世人
　心邪佞妄祀淫祠自取非横鬼由心生病
　由妄起故下土妖黨血食之鬼受諸祭而
　肆行毒害非五部受制之後果復妄作也
　盖人心虚妙血炁周通三部八景莫非眞
　中有神故能却死生神則曰長生大聖君
　也苟一乖調攝則九户閉塞体不生神行
　尸寄炁之鬼無知幽魂之鬼盖非特五瘟
　而巳矣今以太上収六天五部之祖法傳
　流盖可以鎭安五瘟馘斬魔羣故符可以
　滌蕩一身之瘟邪然後以天符摧伏病以
　正炁安寧此曰救世制瘟之法也
　　　老君辟瘟天符
　　　天師逐瘟符
　　　老君慈悲共眠卧不相染符(符形俱/見斬瘟)
　　　(斷疫)
　　　生汗路符(見天心骨體玉文/道德寶章第四品)
　　　天師斷瘟大章(章詞首末如常但請/官不同令特具官位)
　　　(于/後)
謹爲某人請降星君官吏一百二十人治主
丁宫収捕境内瘟疫之鬼欲相連染習者斷
絶消滅又請東方九夷君一十二人南方八
蠻君一十二人西方六戎君一十二人北方
五狄君一十二人中央三秦君一十二人
五部官將各千二百人五部兵士各三十萬
人及某城邑守宅三將軍二十四人官將兵
士三千萬人一合應章來下於境土之内部
封之中四靣八方拒捍攻擊嚴加營護誅斬
捉獲又請當境社稷一切正神常所祭奠與
民祈福者與上件天官將吏布列相應同心
併力禦備収捕行疫癘之鬼欲殺害天民者
上張天羅遮掩飛行鬼祟爲患者下布地網
澇漉泉源江河水陸潜形匿影宻害於人者
一切捉獲驅斥史公業黄奴七子歲分病王
五方五瘟疫癘之鬼悉令摧崩瓦解塵走萬
里不得潜蹤放毒枉害良民國境安寧以爲
効驗云云如常式
　　　章法
　師曰未學之士未能飛神謁帝盖因凡體
　未眞元神屬隂不能上逹當思存以求通
　逹先運出仙靈官將歩罡如法歩法在罡
　品中先存五臟之炁化五行之眞結就瓊
　車法駕日月旌旗於下元氣海之中乗白
　炁一道同官吏自崑崙山柱西上至罡風
　世界日月星界未可登上先歩破罡風罡
　(罡歩在/罡品中)出罡風至欲界躡九靈上色界欲
　界之中皆如世之官府冨豪氣象但不見
　屋宇形跡之事當心歷自悟也色界則五
　色鬱勃炁結爲宫殿亦無世之屋宇之形
　歩起淩三界罡方到無色界之境至此但
　見金光滿前不聞聲色向上乃種民天之
　境皆虚无梵炁也乗梵炁至太清境大見
　金光四逹不聞不知於金光之中見祖師
　出示受章俄頃光開後聖坐白光之中不
　聞聲語即奏曰天光爍人凡俗不能上進
　乞隨下士𥝠心化現令臣受敕即見白光
　化爲一室上無椽瓦下無階陛似有亦無
　似無却有耶入堂是曰升堂一見紅光即
　爲吉兆次玉堂皆不見仍前金光滿前循
　天而下歸壇即部領所請官將収捕瘟鬼
　云云吾奉
　上帝敕命佐天行化助國救民今以某人
　境疫癘傳染未獲安寧躬爲飛神上朝
　玉闕祗受帝敕來至此間汝等至心諦聽
　敕云
　唵吽吽衆神稽首邪魔皈正敢有惡逆化
　作微塵急急敕到奉行宣敕訖汝等速遵
　敕旨疾速収除毒炁出離不毛之地如違
　一如永壽新制鬼律令即焚逐瘟符誦呪
　運罡炁逐出四海之外如法
　　　老君鎭宅禳瘟符
　　　　東方




　　　　南方




　　　　西方




　　　　北方




　　　　床上




　　　　竈上





　　　　後向房




　右符各誦此呪書三光如法
吾托身三光之中斗魁之内千鬼萬神盡爲
吾走使天下精邪皆伏死急急攝攝化化愈
愈急如口敕(北帝訣/三光炁)
　　　治尸勞法
　師曰傳尸勞瘵皆心受病炁結血凝故也
　而爲蟲者盖由酒色飲食憂愁怒喜眞喪
　眞亂漸至於此凡爲蟲以血凝而氣乗之
　氣之養血在胞則爲正氣在中則爲癖塊
　凝在心部即爲蟲悉由不正其心憂思業
　縁所至三尸九蟲之爲害治之者不可不
　知其詳九蟲之中而六蟲傳於六代三蟲
　不傳胃回寸白也或五臟鍾毒而生或親
　屬習染而傳疾之𥘉覺精神恍惚氣候不
　由已五心煩燥心腎夜汗仍忪悸如此十
　日頓然骨瘦靣光驗其證也六蟲大約一
　旬之中遍行四穴周而復始病經遇於氣
　生立春後方起食三日食五日一退方其
　作若一日體有蟲之食也退則還穴醉睡
　一醉五日其病乍靜也俟其退醉之際方
　可投符用藥不然蟲拒於符藥之力其後
　不能治也一蟲在身占十二穴六蟲共七
　十二穴一月之中上十日從心至頭遊四
　穴中十日從心至臍遊四穴下十日從臍
　至足遊四穴若投藥灸可以審此師又曰
　治傳尸勞者先須知毒氣與正氣行故臟
　腑有凝則成蟲遇陽日長爲雄遇隂日短
　爲雌其食先食人脂膏其色白五臟六腑
　一經食損則皮聚毛脫婦人則血閉不行
　血脉皆損不能榮五臟六腑七十日食人
　血肉其蟲黄赤損於肌肉也故瘦弱困劣
　飲食不能肌膚筋緩不能收縛二百一十
　日肉血食盡即食精髓則蟲色黒食髓則
　骨自痿則不能起於床諸蟲久則皆生毛
　其色雜花鍾五臟五行之炁傳之三人則
　自能成其狀如禽鳥狀亦爲品類入腎經
　則不可救治法之所以載者能諭其後故
　經云六十日内治者十得七八百八十日
　内治者十得三四遇此而徃未之生全今
　以六代所傳謹著于後
第一代謂於受病後頓覺非常其蟲如嬰兒
皆有長毛又或如鬼狀又或如蝦蟆皆大小
不常令人魂夢晝夜顚倒魂魄飛揚精神離
散飲食惡减百體疼痛如此等候其蟲遇丙
丁食起醉睡心俞四穴
第二代謂覺勞痰傳受其蟲如亂絲長三寸
許或似守宫又如蜈蚣又或如蝦狀令人神
常如醉夜對亡人夢寐喜樂皆傷神事心胷
滿悶益羸昏虚汗發熱如此等候其蟲過庚
辛日食起醉睡肺俞四穴
第三代謂人自識病加之心憂其氣漸長到
本藏盖心動則炁降憂則屬腎經其蟲如蟻
子蚊子或如損血片如鱉狀又如蜣蜋又或
如刺蝟令人三焦多昏日常思睡嘔吐菩汁
或清水粘涎口鼻生瘡唇黒靣青精神恍惚
氣噎聲乾汗出如油目昏多泪如此等候遇
庚寅日食起醉睡厥隂四穴
第四代謂人已爲蟲破肺耗心轉之脾臟其
蟲或如亂絲又或如猪肺或如虵令人腸中
痰癖如塊寒熱交雜肚大筋生其嗽微鳴而
不能已或噫氣或口苦或亂思食皆非常味
如此等候其蟲遇戊巳日食起醉睡脾俞四
穴
第五代謂人病多怒氣迸其蟲如䑕又或身
如小瓶兒狀渾而無表裏背靣或有頭而無
足或有足而無頭又或如精血片形狀三蟲
入肺經而歸腎得血變而更也病勢難堪惟
是羸怠四肢解散百不能堪或有靣色紅潤
如平昔時或有通靈而言未來事者如此等
候其蟲遇癸未日食起睡肝俞四穴
第六代蟲或如馬尾有兩條云是雌雄又或
如鱉或如爛麵或短或長或如飛禽禽有翅
足全者千里傳疰疰所謂飛屍也不可以常
此法當審而行之可也
　　　敎主親證滅尸蟲符









　　　問勞符











　　(書日月星重/疊三字天上)(地有三竒/乙丙丁)(人有三竒/精炁神)
　　(三竒日月星)
　　(足躡/北斗)(頭戴/三台)

　　　符合形




　　(上清/大帝)(太清/大帝)(吴真/陽)(部旌/陽)(九天都/部署)(葛將/軍)

　　　　　　(一轉神光動二轉日月明三轉三將軍/四轉四聖入五轉五嶽動六轉萬病除)
　　　　　　(七轉七星移八轉八方攝)


　　合形




　　(天圓地方六律九章)

　　　　(山猜伏尸傳㽵消亡一轉雷火發二轉天地明/三轉三天兵四轉四聖入五轉五嶽動六轉)
　　　　(萬病除七轉七星佐八轉八方攝玉皇上帝敕)
　　　三光本法


　　合形


　　　(天圓地方六甲九皇青龍居左/白虎右旁天丁斬鬼傳痊消亡)

　　　(一炁混凝二儀交泰土克水水克火火克金金克木便筆/塗云一轉雷火發二轉天地明三轉三光照四轉四聖入)
　　　(五轉五行佐六轉六丁助七轉七星輔八轉八方攝)



　　合形


　　　(天圓地方雷火發光六丁居左六甲右旁天丁斬鬼何鬼/敢當山精伏尸傳痊消亡使轉筆書堂云一轉神光)
　　　(動二轉日月星三轉三將軍四轉四聖入五轉吾生動六/轉萬病除七轉七星煥八轉八卦攝三光筆法今前)



　　合形

　　　　　天圓地方六律九章神筆一
　　　　　下萬鬼消亡(便就水下筆兩/遭依前三光本)
　　　　　(法加威劒神主/四字於前符内)

　　　作符體制
　凡欲下符取蟲先以安神固炁符誦敕精
　魂呪以固彼氣呪曰
三尸作禍九蟲爲殃侵食五臟逃走膀胱𧿞

赤或白或青或黄吞符入腹搜胃洗腸扶持
百病骨節康强三焦四海五臟六腑符到收
獲敢不消亡急急如律令
　次搯斗訣誦天圓地方呪存六丁神三將
　軍二十八宿十一曜在符筆中次書符存
　火光出筆作符了付病人桃湯服先救云
太上老君敎我殺鬼與我神方敎我救世附
滅災殃書符治病萬里通光鬼神賔伏人物
安寧急急如律令
　　　再呪曰
破其形収魂附體七魄安康護身去病永保
長生衆神凛凛敕到奉行
　　　辨可治不可治法
　師曰凡傳尸者有可治者有病巳深重爲
　邪蟲攝正自閉不言血氣已絶無可治者
　當以此試之先以水一盞黙取病人本命
　星炁誦天蓬呪吹在水中存爲本命星把
　天蓬印呪指水自存身爲天蓬以水令病
　人照靣見有黒氣即祟若不肯照或索水
　自照皆爲不可治也又驗眉文以決生死
　眉頭青黒目多上視回顧兩眉中有黒文
　有氣如絲眉角青氣眉毛多脫眉毛低而
　眉頭髙兩眉中隱隱氣急或皮時動者皆
　不可治也此法筆口難旣皆在心通旋轉
　者可悟而知之若欲識蟲而未能辨色與
　氣者即以問符一道若作以符以隨月研
　朱靣月建書之令病人以乳香湯吞下一
　食頃以乳香上望日熏手如十指尖皆出
　毛其病大也中指出多者受病深也但色
　白者可治黄赤者難無毛毛小皆無蟲
　　　追蟲節次
　初階嗣法凡與追蟲須先申奏
　上帝東嶽城隍里杜吏兵及超先亡之鬼
　方可行用入品升堂之師則任意行持不
　必疑也先令吞三光符以衰邪氣次即投
　符無不中者近晚節次令病人服符仍於
　本命位上坐如子生人坐子位想斗光𦋇
　之於夜靜時須令前後燈明亮預備沸油
　鐺子不得令病人卧亦不得與言說只令
　三五人看守須㬰病人或似夢寐中見鬼
　物來辭别當問姓名或蟲自身中出或從
　衣服坐席間出蟲狀不一凡動物有形像
　者當急取捉沸油中煎已并器皆棄長流
　水中勿顧而還
　　　行符呪對病人
九天上帝四靈八門七政二玄三素九精太
一桃康上詣三清請告帝君攝命黄寧速召
七魄伏實神庭若有不祥七星神兵但呼眞
靈流濁煉形大神斬伐㭕逐邪精三神和寧
血尸沉零神歸絳宅觸向利貞使我神仙長
保劫齡急急如律令
　次呼三尸彭琚彭質彭矯與符俱化升仙
　階又呪曰
台光幽精爽靈
　　　又呪曰
尸狗伏矢雀隂吞賊非毒除穢臭肺七惑開
爾善門邪門閉塞上升仙都俱化七德
　　　催生治産厄法
　師曰母以情欲受胞子以愛縁托體盖子
　非母不能出世母非父不能施生子非貪
　愛因縁不能有體由是有因有縁生果生
　報治産之法非由出也盖子母合炁育形
　及其分形誕育自非夙昔之恩未斷當生
　之𡨚結未知則不能生也故子母來以恩
　則其子生易長長而聦明曰冨曰貴皆不
　勞力而榮歸父母也苟子母以𡨚仇來大
　則有横生逆生之厄甚則有不生誕之憂
　次則將長成已去否則狼狽以危親是皆
　𡨚愆之所至也今於𡨚愆之甚者立之救
　治之法保胎中以衞生次以催生終於速
　生皆有次序及夫旣育之後以待長成有
　鎭心符及鎻𩕄符開胃安魂治驚之法皆
　具于後所以示救世之良法也
　　　保胎符
　師曰胎炁弱虚當以三光符如本法作以
　補助生炁
　　　衞生符呪
保神安鎭衞我身形五臟神君各保安寧
　取三光炁灌筆疊書前呪先斗訣次歸日
　君訣復斗訣出此符孕在一月兩月服之
　　　催生符

　　(天地合日月合人鬼合)

　　　合形




　右符取本月旺炁書之張符係於孕在六
　月七月服
　　　速生符

　　(速生/速生)(南極/大神)(天地/日月)(人鬼/合形)


　　　合形



　　　又符

　　(合明天/帝日)(合明天/帝月)(日君呪運/炁下筆)(月君呪運/炁下筆)

　　　　　　　(每一馬字念猛馬四張歘火衝)

　　合形(取三光炁/如本法)

　　　治小兒驚啼符

　　(小兒小兒/不夜啼)(正是老君/下馬時)(老君急報/尹喜遒)(急書田字/貼肚臍)



　　合形


　　　鎻𩕄朱陵符


　　(三台/呪)(三/官)(三彭/名)朱陵帝君敕(子至巳)

　　(午至亥)(天罡大聖攝/収入鬼心敕)(急鎭神急鎭/心急安魂)(六炁/周流)




　　合形


炎神炎神火鈴火鈴上通紫府下徹幽冥斬
妖煞鬼無不當行火鈴帝君火鈴帝君急急
如律令
　　　治小兒驚符




　以柴頭一叚黄紙朱書用三光炁書符將
　符安房門上
无上玄元三天玉堂大法宗旨卷之二十四















无上玄元三天玉堂大法宗旨卷之二十五
　保制劫運品岡十
　師曰大道生先天先天生太極太極生兩
　儀兩儀生五行五行分八卦八卦分九宫
　是皆由五行生克所以孕育形炁也故天
　秉陽子上三景開明地秉隂于下五嶽鎭
　峙人禀靈于中而萬化畢備是以成三才
　而立極也雖然有數則有運有形則有劫
　有劫必遭是以五行之不停生殺之互賊
　之所至也故天體清虚湛然無可窺之跡
　故歴萬劫而終不壞地勢重濁終有變遷
　星辰好惡難逃逆度水火相擊則有洪災
　金木相克故有爭尅風輪持地水炁浮天
　四大合和五行相制一有乖張無非休咎
　遂使天變形上地變形下星辰相纒水旱
　相沙兵冦時起有如是數有如是厄故我
　太平下敎大敎流行凡欲保天長存必先
　保制劫運今立斯品將夫經天緯地保國
　寧家度人出陽九之災躋入太平之運豈
　不休哉
　　　禳彗星回福降祥法




　師曰此符乃赤天攝星之樞要當歩却星
　罡存變爲黒煞眞君次飛歩斬滅凡書符
　先誦太上煞鬼黒敕書符呪曰
唵吽吽衆神稽首邪魔皈正敢有惡逆化作
微塵急急敕到奉行




　　　歩罡呪
吾是洞中太一眞頭戴七星歩四輪手把龍
劒巽上立以離廵行直至坤震兊艮宫須結
界此中不得藏妖氛禹歩魁罡向乾亥迤邐
天門謁帝君再乗五色升天霞真形忿怒震
天門青宫直入充生炁駕出蒼龍入丙丁大
赫赤天三界熖素精煞炁列刀兵歸來再返
屯乾位躡歩七星滅怪星天符一下災星退
天戈一損乾坤清歸奏言功後聖君唵嚤呪
天魔吽吽順帝攝
　　　請黒煞真形符

　　(北極大帝敕)(魁至魒)(貪至破)

　　(天煞鬼帝煞辰帝/有敕黒煞真形)(凶星失度/隨符順行)(有劒在手/斬滅無停)


　　(帝敕在手/奉敕不輕)(河魁大神/周天大神)(佩帶天罡/収禁不祥)

　　(乗駕三天眞火龍/上天下地誅妖精)(二十八宿布天下/天元正炁流光精)(蒼牙利鋒/飲血茹生)



　　(日月照耀/妖氣自平)(左六甲前戮)(右六丁/後刑)

　　(天將居正)(雷判官行刑)(今日妖星速去速去/不走不去天罡斬汝)






　　　敕符呪
北方玄天杳杳神君至破碎魔軍應有妖星
惡怪攝付斗魁之下受死唵吽吽衆神稽首
急急奉行
　　　行持法
　師曰凡有彗星及一切妖星示怪當拜禳
　星章以祈平安次飛奏北極大帝乞制妖
　星然後建壇設醮關㸃十一曜南北二斗
　星燈早朝具申狀及將請黒煞大神(乃翊/聖也)
　行用務在精䖍退朝誦玉清消災制魔經
　午時拜禳星章存運與斷瘟章作用一同
　退朝誦度人經晚朝歩罡存爲翊聖周遊
　八方行誅法也盖禳則兩無所傷各各安
　妥勝則必有一危盖非
　太上好生之化也嗣敎者合悟此
　　　禳火災法
　師曰五行四大之水火爲無情凡欲制火
　先運水德建壇設醮如式早朝歩水德制
　火罡發水星符命懸水德玄旛符道衆誦
　太隂玄冥呪午朝敷露鎭火玄符火神滅
　威符晚朝拜欀火章給符散鎭
　　　水星制火符命




　　　太隂玄呪
太隂玄冥一炁之精純隂結化陽明滅形黒
炁滃浩赤光返隂中有一神黒身水庭能滅
火醜先天之君洪泉鼓波甲申呈明翻吼巨
呌龍咭沙神海波四起屠波义眞天火絶炎
帝提乏神千目散水毒唇合驚急急如太隂
玄冥律令
　　　水德旛




　　　鎭火符號五斗隂華玄籙




　此符用皂絹長一丈二尺閏年添一寸黄
　書敷露洞案上晚朝同符燒
　　　告火神滅威符





黒帝壬癸精結混▲泩洺謹召▲▲▲制伏
炎熒神乗駕天潢水尅滅丙丁君走遁急入
地四方皆純隂急急如命違者天刑
　　年月日吉時告下
玄一制火玉符告下
三炁熒惑宫王者云云
　　　給散鎭禳宻諱(用黄紙墨書/給散禳解)



　　　道場上壇三時禳火呪
北方壬精君五炁玄龜凝吹波鼓洪泉散水
凝堅氷黒氣混天地隂光凝太清天一玄玄
炁泩洺▲混神溟涬開巨浸蕩離逐陽精四
海天龍窟八方盡隂精天門敷森森午位滅
妖精急急如北方玄水律令
　　　禳地震法
經云天動地靜盖天運于上地靜于下此隂
陽之常理也若地得天象而震動者是隂陽
失序也宜用此法以禳此災行持之法先用
建壇設九壘皇君醮仍用三界同壇如法先
早朝告神寧玉簡焚于西南方仍各具掌記
令道衆誦赤書玉字午朝再誦赤書玉字埋
鎭坤地玉簡至拜地震章散壇
　　　安鎭坤維大籙




　五嶽鎭坤維(右此符書成/簡埋鎭坤地)
　　　九皇鎭坤紫書玉籙(又號坤寧/玉簡同)
　　　赤書玉字
虚婁惒維阿羅之妙延由玄都敷晶音曉寂
空幽玄森蔚光元梵光黎眞九天坤元無量
劫塵元麗空明婆那㪍㪍龍羅鬼神大梵行
光中黄元發宅浮刀鎭天㑹監仙
　　　禳日食法
　師曰日者君之象亦中國之象太陽正中
　照耀下土使天下葵傾草偃尊仰天光若
　日有食之是以陽光失德則有災咎宜用
　此法鎭禳以祈福佑建壇之法如式朝
　告九龍暘谷生光符誦呪午朝復拜禳日
　食章晚朝誦丹天生光隱諱如法
　　　九龍暘谷生光符




躶形赤足急踏天門鼓吹隂毒來犯南陽九
龍騰雲赤鳳翺翔頃刻天清大千輝光隂邪
妖怪滅影他方唵鳥輪神天光洞陽急急奉
敕攝
　黄紙朱書前符後告文用方函如法題云
　告下九陽宫
　　　丹天眞火隱諱
煥輝炳熖煌煓烗焃𤊉烔燭𤈐▲▲▲▲𤈛
燳焴炎裂熾焻烜燿燁▲燈炳煥𤍤爖焬▲
炎炑▲秌▲唵日神晶奉▲吒攝
　　　禳蝗蝻法
　師曰蝗蟲之災乃冬雪不降隂中生妖乗
　南方之火生羽爲蟲故能尅苖損稼盖蟲
　之種子觸處有之一經雪炁入地三尺一
　年之内三經雪炁入地九尺二年二丈若
　一年無雪出地三尺邐迤三年雪不降積
　蝗蟲之災出矣制禳之法建壇設醮如式
　早朝檄牒主捕蝗神次牒城隍司杜令生
　風吹逐各連粘符在前午朝拜章如式晚
　朝誦呪如法
　南方朱雀熖云
　　　禳旱法
　師曰凡遇久旱祈禱未應有眞切至誠廣
　爲一切發無量心來投狀乞致雨者乃可
　書符行用先具奏三天門下天師門下及
　申三官江河海府去處太山府四瀆五湖
　龍君名山洞府仙眞風伯雨師等衆及牒
　杜令等神然後歩罡誦呪三朝上壇如法
　若雨霑足更不投符如未霑足次用鐵板
　長一尺二寸闊二寸四分書篆如法
　　　太上驅雨符




　　　倒海鐵劵致雨符




　右用鐵劵闊二寸四分長二尺四寸朱書
　用夾袋封投龍洞俟雨足仍前収起
　　　三朝上壇口敕
太上老君在九重天上萬重深雲之中騎麒
麟有敕令下界大眞王喬馬怡之龍王差出
月直日直時直三龍吏等行雨急急如
後聖老君律令敕
　此口敕乃太上金口敕祕云
　　　建壇用四直神設于四角
西南火光流精君東南玉雷皓師君
西北虚精太華君東北洞陽幽靈君
　此四神乃天一之精龍神之祖
　　　呪曰
護明元妃素華金天英斗魁玄靈神太一元
君統水兵蓬萊使者都水庭弱水瑩徹無纎
凝總攝海瀆翻四溟四溟之神天一精太陽
行水九坎埛中有洞陽玄幽靈玉雷皓師迅
發聲巨乗太華天馬程流精玉光奔火鈴黒
雲靉靆海炁昇下澍百川雨如繩敷寸之澤
成滿盈雨師元𨽻羅㬋星急急如律令
　三時上壇以水洒之
　　　投鐵劄符罡




　　　祈晴散水法
　師曰祈晴之法建壇設醮如常但洞案前
　設日光炎帝風伯大神二位行遣如祈雨
　式三朝誦呪早朝發符命午時催晴
　　　日光火輪符




　此符用紅紙朱書牒前申狀(並用/此符)
　　　三朝上壇口敕
太上老君金口所敕今日某時仰天清地白
日月照行急急如後聖老君律令敕
　　　日生火輪呪
日中火光天中陽精大明朗耀金光火明日
中太華髙陽明魁星輔弼天元庭玉輝大寶
元中賔猛獸天龍熒惑星火光太一元君平
火光大聖金童君太極大帝皓流金急急如
律令
　　　三五歩罡法
　師曰歩罡者强身活炁之法安魂制魄之
　訣也三五者在道爲三炁在天爲三天在
　耀爲三光在神爲三元在人爲三魂也五
　者在道爲五老在天爲五行在曜爲五星
　在人爲五臟祖師曰三炁爲三光之精三
　光爲精神之主五行爲五星之祖五行乃
　害身之賊故學者能修而登眞使三光歸
　三炁使五行歸五德三魂爲三光五臟爲
　五炁五炁復歸三炁三炁再歸一炁自然
　成眞也故曰人得以長生不能修者使三
　光爲三尸三尸爲三途五炁爲五行五行
　爲五苦是爲人八難也此是謂三五也罡
　者綱也布斗爲歩牽綱運紀所以名剛也
　又曰剛者陽也歩中自然之陽以制隂魔
　則斗魒之星乗光於大赤天則名剛也昔
　天師曰北斗者中斗也中斗九星歩變九
　靈歩是謂之星剛故一象太極二象天地
　三象三光四象四時五象五行六象六律
　七象七星八象八卦九象九靈也但九靈
　流傳旣久不得其訣今故立罡圖以九靈
　祖罡爲之首




　此罡乃歩法之祖也禹歩之宗也返復歩
　之則無施不可近世之此爲豁落斗者盖
　源流於此也歩法不必多繁但心通九星
　足躡九靈身全九炁自能通逹也故今世
　所得之罡多訛今特簡而示不繁之妙也
　　　拜章破罡風歩虚法




　　　超凌三界罡歩虛法





　　　召出仙靈官將罡





　　　朝天奏謁罡




　　　制魔伏怪罡




　　　三台罡





　巳上諸罡並諸法之祖有歩無呪存心不

　存法太平下敎再傳禹歩制五行修身伏
　魔罡


无上玄元三天玉堂大法宗旨卷之二十五





无上玄元三天玉堂大法宗旨卷之二十六
　師旨直指品劒一
　師曰玉堂乃天心祖法之内秘萬法之所
　宗三界所仰自漢天師以來獨傳心印别
　無雜術惟正而巳正者不邪之謂歟天以
　正而覆燾地以正而載持炁以正而運行
　鬼神以正而役使人以正心而正身心不
　正則邪念生六欲起流爲禽獸沉爲鬼爽
　在世不正身爲姦邪爲悖逆道皆不可入
　眞仙之閫域也今玉堂大敎之出世原於
　正一天師正則不邪一則不二嗣吾敎者
　有五等凡在世厭塵希眞之士初入壇受
　天心正法十卷(本壇所偏者非本/壇者不是正𣲖壇)行之三
　年無輕師慢道之心無始勤終怠之念則
　許再詞受初階七品行及無過進二品佩
　玉壇正品印受髙奔玉經行及一紀驗得
　即非偏庻市井庸流及不是輿臺皂𨽻刻
　胥虐吏及非是宫觀愚蠢𥨸食方許傳付
　无上宗旨二十四品并三奔寶籙玉堂三
　景之印玉景陞堂之印爲嗣敎支師支者
　分𣲖列流之謂也此傳不限名數但係有
　官君子儒墨俊士皆可佩持禁傳市井道
　流也今世道流多是無告困極四民不収
　始投名進納黄冦盖非本心入道恐輕賤
　玄文遺失秘旨罪罰不赦巳上係四等傳
　度獨於第五等係的傳系代嗣師惟正傳
　一人付二十四禁典玉書付宣和斬邪劒
　降眞制魔之印經三十年方許傳代今以
　𥘉品初階傳度其文省其用簡人人皆可
　奉行亦可望洋於玉壇也登壇之日弟子
　肘歩齎信誓詞雖官髙位貴不得慢眞侮
　道當九拜盟壇而受也從此佩玄旨不違
　師旨自此登神仙路入希夷之門也若或
　不遵此訓妄傳輕授則三官紏愆四司録
　過天司示憲七祖受考於風刀已身充役
　於長夜萬懺不洗千眞難贖在謹於傳付
　而巳
　夫行初品宗旨當日謹修習漸與世事相
　踈不得混同塵俗(世人與道相/反謂之塵俗)作諸不韙
　事久久戒行昭著當次第傳度也
　夫行初品宗旨在服鬱儀結璘之炁惟勤
　於存運久而眞炁灌注噓呵成眞不待容
　心而鬼神畏服矣旣受法巳畢當以大道
　爲宗祖動心正念勿起邪心
　夫行初品宗旨毎旦習誦眞經眞呪蚤作
　奏香黙而存之不在出聲惟心相應不可
　以事奪而失其常規也
　夫行初品宗旨遇有凶邪惡祟害民者當
　一準正敎務在必行若有畏心及有謟心
　反求告於鬼神者是執心不專得罪至大
　三官紏罰不赦不原
　夫行初品宗旨當以正念役使天神將吏
　不得稍用血食以雜靈炁違者三官罰罪
　夫行初品宗旨當以三光爲主盖三光者
　天地之眼目隂陽之根本造化之宗祖當
　存心運眞與帝眞三景相混爲一不惟制
　伏三界束縳魔靈則自巳身有光明萬邪
　畏伏辟尸逐病得道長生以入仙眞矣
　夫行初品宗旨日存三光而服炁夜間存
　斗以歩罡使身與神爲一神與身同炁炁
　混融方可爲嗣敎之士矣
　夫行初品宗旨當先行三八謝罪之法(法/乃)
　(正一謝/罪也)凡半月一節炁當出身中官將拜
　表存修如本法行之不怠則身爲無過之
　人始可言嗣宗敎
　夫行初品宗旨毎日服三光符都匠符以
　俟感應
　夫行初品宗旨戒在淫怒常以慈悲應世
　割已周人不得攻師伐本妬賢嫉能口是
　心非嚚訟爭闘素或有之截自今日攺行
　率德常以一人我等𡨚親逺財利去姦謟
　寡色欲持齋戒爲心也
　夫行初品宗旨凡奏香時存五色炁自五
　臟出結爲華盖上通空玄官吏在空中彷
　彿瞻見如此則所奏易逹也
　夫行初品宗旨凡書符當入室存定染筆
　成符閉息心呪不在作聲握固勃然有勿
　犯之色身正而正心靜而神應矣
　夫行初品宗旨當以一眞合道當離種種
　邊一切外物勿得于心見物莫生貪念當
　思世事無常惟道長久當存一眞則虛無
　當應一靈矣
　夫行初品宗旨毎出入當存天丁將吏功
　曹玉女左右羅列庻下邪不敢侵正炁縱
　𥝠動止存之如故
　夫行初品宗旨夫婦當相見有時如毎月
　十直庚申甲子本命三元三㑹朔望八節
　五臘當異寢思眞常能各居敬如賔友則
　尤爲至妙
　夫行初品宗旨不得内藴狡賊之心外示
　慈祥之態不得貪非已之物應營求當以
　義合得之違者許自省愆攺行謝過不許
　重犯記之
　夫行初品宗旨事父毋以孝不以貪冨易
　其心順奉常令喜恱一咈所親之意是謂
　不孝不孝罪大無所貸原
　夫行初品宗旨父母殁當隨力精思祈告
　上帝拔度出幽上生天堂若父母不出幽
　隂自已仙功亦不能成就母忽
　夫行𥘉品宗旨兄弟宗族外親逺戚待以
　和好不許各黨其一而生事生嗔怨以失
　骨肉之恩違者三界鬼神不伏役使謹之
　夫行初品宗旨當行規矩凖繩之内存心
　一有不合宜事隨心攺正期與聖賢比肩
　不可自卑常萌妄作之心天司檢察三官
　紏劾風刀立至切宜戒謹
　朝眞謁帝品
　師曰小兆凡人也飲食男女其欲與人不
　異令乃得佩籙行法穪爲法師或星冠霞
　裙欲侣仙聖此心未寧一炁仍肴亂淫愛
　觸穢葷辛䐬腥當知若何可以謁上帝於
　虛無之表也苟無清明之法則不能感格
　反以招愆爾故曰雖有惡人齋戒沐浴亦
　可以事上帝此之謂也
　　　旦暮燒香訣
先以左足入户勿得回顧回顧則致邪當一
念寂然存左青龍右白虎前朱雀後玄武功
曹玉女乗吾五臟五色之炁俓上三天當一
舉思之更無滯碍覺身中燠燠然微暖是眞
炁合德也
　　　有事祈請訣
兆於常時數數㸃檢已身入靖黙坐不思凡
俗之事炁宇旣定頂中虛闊有金樓玉殿有
天尊金容坐其中久久存之覺眞炁映頂門
響内微熱此常時訣也有事之時亦如此存
運已身恍然跪于天尊前黙禱所祝之事萬
無不應此宗師節文訓後學母曰初階此乃
升堂入室妙訣也秘之母泄凡俗也
　　　有齋醮時奏香
兆當心無外思內無雜想只見目前皆是眞
光梵炁紫碧之炁彌滿前後一切不思直上
十方香方方眞炁下映與香煙接於炁中彷
彿見無鞅眞聖官君細雨宻霧來降各方次
至洞案前見香成五色功曹符吏在空中己
身恍如升上三天親見三清玉帝扣齒三十
六通咽液九過然後依科行事
　師曰初階入道性易流蕩則心疑不可示
　以繁文也於簡易中存觀妙在不言之表
　矣若能進品升玄自此而至嗣宗神仙不
　難學也
　　　啓奏訣
凡啓奏治病行符先存上丹田元始中丹田
道君下丹田老君次三宫三眞人並如巳身
先存下丹田老君與心中道君合而爲一立
在頂中如金殿中坐已身跪拜宻奏所行之
事立有感應
　　　燒香訣(敎主天君重言之以示/初階人燒香之訣也)
凡燒香並令烈火次多捻香入爐中謂之豐
香豐者多也令煙炁猛一舉上逹無㽞滯若
香煙斷滅火力微𦕈不能超眞逹靈矣應捻
香尚左手左手者淨手也右手親穢不可捻
香也
　　　入户訣
凡立壇有户在東南乃巽位地户若靖中入
户則以靖門爲户舉步從此入先於巽上叩
齒十二通心三拜右足先進左足隨之先存
功曹使者四人龍虎君二人立左右又存滿
室青黄白三色雲炁次存香煙成五色存直
上至金闕前次九拜或心拜亦得
　　　叩齒訣
凡叩齒者是集眞而集神凡人體炁散心炁
耗眞炁不應須用集之所以叩齒者擊動天
門而神炁應故左叩爲鳴天鐘右叩爲擊天
磬凡制伏驅降則用之至於當門齒上四下
四共八齒相叩謂之嗚法鼓法鼓者所以通
眞挌上帝凡朝奏則用之上下三叩成二十
四通謂之嗚法鼓者帝當知比
　　　搯訣
凡搯訣者所以通眞制邪役將治事訣各不
一訣有七百餘目今所用者不多四維八方
自四指根逐節數共十二目以按十二辰於
内又分出八卦七星九宮三台各主其所行
之事又當約而言之惟中指中文爲玉淸訣
側左爲北帝訣又名大煞文此二訣總三界
萬事宜按行之
　　　書符訣
書符者惟要心定不思外事又要㸃記散形
庻幾下筆時神不走炁不亂若對本念誦下
筆成符眼動意隨心馳筆亂必不能感應須
心與符一符與心俱取炁不必回顧吹炁不
在作聲下筆書符謂之自傳喜神盖言心定
而端的也後品内亦言之甚詳令初階先宜
知此
　　　齋醮對越訣
齋醮中朝謁須按儀式及身與心混融常存
見金闕於髙髙之上巳身不覺在壇惟覺在
九霄之上凡口誦心存之一切不顧如比則
大有感格非止外儀也
　　　捲簾符




　　　飛符時呪曰
虛無空玄炁混玄元聚而無形散之可噡一
眞不動舉目玄臺髙髙無上至尊示靈恍惚
有象金闕崔嵬
　右符朱書凡捲簾時存玉階金闕了在目
　前飛符化景誦呪合眞然後捲簾也
　出入斗罡品
　師曰兆身凡身位卑與眞相隔未能混融
　幽顯則行尸走鬼之徒焉能通眞耶夫斗
　者萬法之樞紐隱顯之機緘感孚之間彼
　静而此動此作而彼應如形之有影如谷
　之傳聲自然之應耳此玉堂玄妙非比其
　他文具難行之書品目不多口訣簡易於
　此可以降眞光服元炁可以格帝眞伏魔
　神無施不可約而言之不出存運之妙也
　師曰斗在天主張萬物代謝四時統運隂
　陽降炁應人之身形通人之關竅注人之
　五臟其妙無窮其功無盡用之者在乎誠
　而巳矣
　　　戴履斗
　凡戴履斗者頭上戴斗足下踏斗於驅邪
　用之
　　　呪曰
頭戴魁罡足履火光天帝命我祛逐不祥敢
有干犯攝赴魁罡





　　　朝眞斗
　凡朝眞戴而不履存罡火向前以遏魔試
　　　呪曰
七星煌煌頭戴天罡外邪遠遁去郤不祥乗
雲駕空上朝元皇





　　　召將斗
　凡召將履而不戴存罡火向前隨步起
　　　呪曰
躡魁乗罡威鎭十方召神神至攝鬼鬼亡三
界稽首吾爲法王





　　　存眞斗
　凡兆出入起居動靜存眞使眞炁應而呼
　召速當存七星常在巳頭上使光映已身
　　　呪曰
正炁周流七星𦋇頭表裏洞映光徹重樓尸
邪亡墜萬神衞周





　　　卧斗
　凡兆於睡卧之際存七星在身使魂魄不
　走萬炁歸宫則外邪不敢干試
　　　呪曰
北斗靈靈魁魒覆身拘魂制魄夜卧安寧萬
神守舍炁炁通神





　　　含斗





　　　升斗
　凡兆有事祈眞必先存斗爲升天梯上接
　斗宫入斗口坐待報






　　　制伏斗
飛身出户上叩帝尊眞炁合德下塞鬼神尸
穢消散急急如律令





　　　呪曰
飛罡合炁佩衣四斗威制六天戰除九醜天
下兇邪伏死吾手天下鬼神隨吾口走魁罡
左右斗柄隨身白炁混混靈光合形鬼神見
我魄喪魂驚妖精見我化作微塵
　師曰行此品須是心寧炁一無外雜思盡
　力爲之則大有異應也


无上玄元三天玉堂大法宗旨卷之二十六


无上玄元三天玉堂大法卷之二十七劒二
　升降二景品
　師曰玉堂以髙奔日月爲宗祖相推以及
　人可以治病除邪養之自巳可以通眞致
　仙故髙奔之法未易行必進品方能存受
　夫升者奔之義也降者及人及巳之義也
　夫天地以日月爲晝夜凡隂陽寒暑莫不
　由之變化故動天地感鬼神莫先乎此
　　　旦望服日月法(兆於月朔日初出時/東向平坐存日光在)
　　　(自已面前相去九尺日有九芒内有/五色光炁下注兆口中入五臟透明)
　　　(如赤/日)
　　　呪曰
唵縳日囉軍奴利娑訶日中五帝真炁速降
穿腹入臟炁冲炁壯
　即吸炁九口九咽覺腹内暖如此三度爲
　之行及一年炁壯神旺行符呪水報應自
　然(兆於月望月初出時東向平坐存月光/在自已靣前相去九尺月有十芒内有)
　(五色光炁下注兆口中/入五臟透明如月圓)
　　　呪曰
唵縳月囉㗶囉娑訶月中皇君五眞夫人眞
炁下臨穿兆身庭保仙長存萬年不傾
　即吸炁九口九咽覺腹内暖如此三度爲
　之行及一年炁清體靈治病伐祟報應自
　然
　　　升奔二景法
兆於靜夜入室靜坐絶思去念存心中出赤
炁結雲輿已身登輿冉冉直上日宫見日中
帝君賜兆太陽育眞之符服之同帝君降泥
丸中良久忘形叩齒咽津退
兆行奔日畢復如前存思賢中出白炁自頂
出結雲輿已身登輿冉冉直上月宫見月中
皇夫人賜兆太隂育眞之符服之同皇夫人
降泥丸中良久忘形叩齒咽津退此二景之
道每日乗暇入室勤而行之久久有常竒妙
異應不可具述
　　　劒二二
　　　書符灌筆法(兆凡欲書三光符先當/默誦日君呪滿一千二)
　　　(百遍月君/呪亦如之)
次搯日君訣存日在靣前有五色炁自日
中出灌筆中呪十二遍吸十二炁入筆
　　　呪曰
太陽眞光陽火九芒下注筆鋒書符轉章長
生久視辟除不祥
　次搯月君訣存月在靣前有五色自月中
　出灌入筆中呪十二遍吸十二炁入筆
　　　呪曰
太隂眞明眞水蕩形眞光入筆灌注符眞逐
穢除邪保神護身
　行畢然後任意書符若書二光符更搯罡
　(第二指/之左)念呪
唵喗噠唎娑訶(三十六遍逐遍吸/炁次筆然後書符)
　存升日月畢回壇服太陽太隂育眞二符
　訣
　　　太陽育眞符(太陽育眞符用輕黃紙/朱書燒入棗湯内服之)
　　　(服時/念)




　　　太隂育眞符(太隂育眞符用輕黃紙/墨書燒入棗湯内服之)
　　　(服時/念)




　驅除制伏品
　師曰下元甲子生人福薄德寡吉慶避之
　獨於鬼魔妖厲易於侵凌因而殃注延及
　門族或自逢其醜怪罹夭枉故太上示驅
　除之令立制伏之法使魔無干犯人躋壽
　康豈不羙歟然敎法一出流傳歲久道聽
　塗說隱眞出僞破裂正法以致用之不靈
　驅之不應殘文斷䇿玄妙無傳其在奉法
　傳度之軰也故今此初階本非立等殊符
　度縁世人浮好有始無終輕賤秘文𩔖同
　兒嬉因立初階以覘其受道之資質爾若
　其果能專志則傳正宗嗣大敎實從茲始
　可不謹歟
　師曰今立初階驅除制伏之品非謂有所
　隱於此而不備於彼也此品乃以師旨所
　傳最易行最易應者在是當思遇之不易
　行之亦難也其中秘妙有禁典所未載者
　今先録之以示初學也宜鍳之
　師曰鬼氣盛行江南百粤之地爲最多盖
　尚鬼信邪之俗因而自作不靖引惹妖邪
　憑淩作怪頑俗不知其害已也故多信向
　被其毒者反謟事而不悟所謂鬼炁縱横
　上干雲霄炁腥熖觸犯天地天眞怒而不
　降魔試喜於獨勝故世上𥝠家香火廟宇
　寺觀居多假托之鬼神不有大法主嗣行
　正敎其妖孽豈易蕩除也
　師訓初階之小兆曰凡治祟治大祟當憫
　小祟何謂大祟神廟之羣黨山林之倚附
　寺觀之借祠皆其大祟也其祟根連千里
　穴通四方枉害良民死入其黨積之歲月
　强魂横魄觸處占據希求血祀散毒害民
　無日無之故治其一祟則羣祟爭羣索失
　利就戮則四方千里響應竭其徒傾其黨
　以戰正法小兆若有一毫退念則羣妖得
　計正法不行人被其毒矣哀哉所謂小祟
　特幽魂爾可憫其沉滯當令托化若易於
　治小祟難於治大祟失太上立法之初意
　矣
　　　治大祟羣黨就一平符

　　(玉清上帝上清大帝/太清大帝玉皇上帝)(上極无上/大羅玉清)



　　(上元將軍中元將軍下元將/軍捉縳斬煞一切無道鬼神)(上台虛精中台六淳下台/曲生台星到處大賜威靈)

　　(八煞將軍四煞神君煞鬼天/丁斬煞一切無道兇惡鬼神)(開天門閉地户/留人門塞鬼路)

　　(左天罡右河魁/斬妖鬼轟雷霆)(二十/八宿)(平天將軍平地將軍領/天兵収鬼神滅魔精)



　　　敕符呪
上帝頒符天令威嚴天蓬黒煞玄武鎭天統
領天兵丁甲後先火陣四布雷風轟喧搜空
檢地翻倒山川敢有逆鬼衝犯吾前罡火焚
蕩擲火飛煙寸斬不赦永鎻幽泉上帝敕命
風火急傳吾奉
北極紫微大帝敕
　右符存北極大帝在頭上四聖列旁四空
　黒雲戈甲紛紜兆靣奉北帝付此符吞入
　口火光四迸雷聲喧轟便開目書符用全
　幅黃紙研朱靣北書之此符上帝極刑可
　以鎭貼宅庭則四維鬼神出界九里若焚
　于怪地天將行威掃蕩地界方三十里寂
　静書符時志誠當入室黙奏坐定然後書
　之大煞文北炁
　　　三官總治搜邪符

　　(上元天官斬神/中元地官斬鬼)
　　(下元水官斬精)(三元麒麟使者中)

　　(左青龍盂章右白虎監兵前朱雀靈光後玄/武執明天罡大聖勾陳黃庭子午卯酉中)

　　(雷公猛吏辛漢臣身駕萬丈螣蛇口吐火光萬里燒煞天下一十/五種斷頭洛足不正爲禍鬼神攝付魁罡之下無動無作午)
　　　　　劒二六
　　(急攝將鄭子信/急縳將管忠信)午(斬頭瀝血將劉炎/提頭瀝血將劉忠)
　　(急捉將毛當信)
　　(提頭副將章自明煞)(五方縳鬼傳送大將軍李信之煞)


　　(大力天丁捉鬼將崔舒宣大力天丁縳鬼將盧機權大力/天丁枷鬼將鄧陽光大力天丁考鬼將竇行文子午卯酉)

　　(火鈴風急天地通赤内有三烏飛騰赫奕燒鬼爲灰/煉鬼爲汁天火地火三昧眞火速降朱陵攝煞午)

　　(奉玉皇上帝/敕火急斬鬼)(奉北極大帝/敕火急斬鬼煞子午斗)




　右符謂之三官十八將報應符應有一切
　兇惡鬼神戀體顚狂及作諸妖異侵害生
　人者宜書此符用金錢甲馬於中夜焚于
　中庭及書此符與患人熏煙床帳房室及
　焚化爲灰燼在志誠行此大有異報也

　　　治邪蠱呑魔食鬼符

　　(上清北極/紫微大帝)(天蓬都元帥三十六大將軍/並降符中煞一切無道鬼神)

　　(急急奉北/極上帝敕)上靣(上方呑魔食鬼/大將軍鐘鑑)下面(下方呑魔食鬼/大將軍胥光浮)


　　(左日右月/照敗妖魔)(開天門閉地户/留人門塞鬼路)(魁𩲃𩵄䰢/魓𩳐魒)

　　(吞魔食鬼/蒼牙利鋒)(天蓬呪𡍼)

　　(天煞神君地煞神君年煞神君月煞神君日煞神君/時煞神君煞却一切無道鬼邪天不容地不載急急)

　　　(五方兇惡之鬼/呑㗖滅踪除形)





　右符北帝訣朢斗罡書之此符可服則身
　中鬼魔盡吞㗖消㓕若鎭貼則鬼魔見而
　吞食無餘此符乃天蓬大威德吞魔食鬼
　之法也



无上玄元三天玉堂大法卷之二十七
无上玄元三天玉堂大法卷之二十八(二十九/同卷)
　三光祖符品劒三
　師曰道之玄微無形而不可見無質而不
　可尋求以取効信惟日月星有形質之可
　睹也學士能知三光玄微採虛中之實尋
　無中之有則推之成變化行鬼神格天地
　愈疾病莫先於三光也故委聚之頃以内
　合外以有證無以正破邪其功豈可量也
　哉

　　(縳日羅軍/奴利娑訶)(日魂朱景照韜綠映此日字再於日字上/回霞赤童玄炎飆象作一日再潤一遍)

　　(唵縛月羅/㗶羅娑訶)(月魂變蕭芬艷翳廖婉虛靈蘭於月字/鬱華結翹淳金精明炅容素標上點此)



　　(貪巨禄文/廉武破)(天罡正炁照敗妖魔一切邪鬼自/然煞從破上起筆塗至鬼户出)

　　　(日照月臨以陽合隂百疴自散萬邪不侵正炁彌覆身/它安寧罡星前指五臟神君各保安寧急急如律令)





　右符萬法之祖也保調眞炁破㓕萬邪功
　德巍巍不可稱述百千萬變皆從此符中
　出故作用尊妙爲萬法之宗豈特驅邪而
　巳當以輕薄黄紙研生朱閉息書之毎服
　三道針穿燈上燒之入淨水或湯吞服日
　進三服夜進二符大病不過兩日十服自
　然痊可
　　　暘烏眞火九芒秘符
　師曰暘烏眞火九芒符者日光符也暘谷
　日出摶桒之地也烏乃日中三足鳥也烏
　鴉也其鴉三足法木三炁木能生火故也
　日有九芒陽數也此符極熱極暖治一切
　沈寒痼冷泄㵼轉筋寒顫自汗靣黒唇青
　手足厥逆吃噫吐痰腹痛自利皆宜服之
　毎服五符撚作小丸子靣南或東棗湯吞
　下

　　(太陽日君/眞光降臨)(神烏眞火/燒滅邪精)(日中眞炁/逐散羣隂)

　　(靈鳥靈鳥/速降朱陵)(火輪帝火輪神火輪將火輪軍推火車駕/火輪燒鬼神熒惑星太陽眞火速降臨)





　右符存天上赤日九芒在空中與我靣前
　對有火烏飛入吾口中直入心中如金色
　口吐火良久天中日中火光如針九芒於
　中有赤炁直照兆心其烏飛出乗光將出
　一吸開目吹筆上然後㸃朱書之符成治
　一切寒冷衰暮之病有回生之大造焉日
　君訣午炁
　　　玉蟾眞水十芒秘符
　師曰玉蟾眞水十芒符者月光符也玉蟾
　爲月魄之神也蟾極隂𩔖其色白象金金
　生水故芒以十數者成數耦是爲隂也此
　符極凉極清冶一切熱毒凡發熱潮熱骨
　蒸内熱手足心煩熱以至狂言靣赤發渴
　及一切熱證如臟腑結閉小便赤淋咽喉
　腫痛口瘡牙爛癰癤巳潰未潰眼赤腫痛
　以此符服之毎服五符撚作小丸子靣東
　或西冷水下

　　(天源太初/眞一神水)(玄隂坎象/水盛凝隂)(玉蟾素皓/玉兔光盈)

　　(三轉蟾光兎/魄運出眞隂)(水隂極寒化作堅冰山氷島冰沼冰城/四維氷凍結作寒氷氷入五臟五臟清凉)
　　　　　　　(入骨毛聳邪熱自清月中眞水火急降臨)


　　　　　　　　　　本法只作三轉


　右符存天上皓月十芒在空中與我靣相
　對有玉蟾躍入吾口中直入賢中如銀色
　口吐眞水良久天上月中水炁十芒於中
　有白炁照兆賢中其蟾出乗光一吸開目
　吹筆上然後㸃朱書之符成治一切熱病
　有回生之功焉月君訣水炁
　役召將兵品
　　　新頒驅邪院將吏
天罡殺鬼大將軍
上元將軍唐宏
中元將軍葛雍
下元將軍周武
三元麒麟使者武剛中
雷公猛吏辛漢臣
急攝將鄧子信
急縳將毛當信
斬鬼頭瀝血將劉炎
斬鬼頭瀝血將劉志
斬鬼頭瀝血副將章自明
五方縛鬼傳送護身大將李信立
大力天丁崔舒宣
大力天丁盧機權
大力天丁鄧陽光
大力天丁竇行文
上方吞魔食鬼大將鍾鑑
下方吞魔食鬼大將胥光浮
左青龍神君孟章
右白虎神君監兵
前朱雀神君靈光
後玄武神君執明
中勾陳神君黄庭
拽煞鬼神君大威德
　已上二十四員凖新頒玉帝敕命許初階
　小兆隨符役使
　　　召呪曰
乾清坤靈二炁交并左日右月神室光明飛
罡挾斗佩帶七星萬神拱侍三界遵承有召
急至聞呼即臨敢有違令責罰非輕謹召某
神疾速降臨急急如北帝敕(玉清訣天門/炁任意役使)
　　　存運訣
心者神之舍也萬法從心生心生而法生法
生則神隨念現前故知一切法自心生也兆
初學初眞爾性不徹心未通根器狹小力量
輕淺未可到無心無法之地當法自心生凡
役一將召一將先存定其心使外念外想不
入内思内想不出一意澂徹存其神在心中
如豆大漸大次出耳立吾前服色任意則所
差所役者自此而變化自然而發逹自此而
運行自此而合天地之鬼神無施不可若認
土木爲神指虚空爲將以血牲爲禮所謂妖
中生妖引惹魔黨害道敗法不惟身役九幽
受罰隂治則陽世不能輔正有悞施行終不
能躋仙班入聖域也可不謹戒哉
　師曰兆勤而行之無怠無過當次第保舉
　以進九品自九品有功無過換階受二十
　四品若能主一無心二不退轉二紀之後
　承師之後嗣其正宗何不可者亦在乎兆
　行之專信之篤奉之久然後次第而至也
　今此七品宜謹戒而行之後之二品共爲
　九品九陽數也切宜謹戒毋玩視爲不切
　則三官五帝舉兆入昇仙之班矣
　已上七品格言並大觀元年正月十五日
　至七月初七日累受大敎主天君宻降口
　訣自後至宣和元年品書禁書並降筆以
　傳眞在紹興戊寅也天君降靖中如嬰兒
　聲惟時中與弟子翟汝文親聞筆記也初
　階之士宜進進無退當次第獨得傳宗矣
　苟執心不專耽酒嗜色者不傳也傳宗也
　非仁德君子愼勿傳
无上玄元三天玉堂大法卷之二十八















无上玄元三天玉堂大法卷之二十九
　祈眞度厄品
　師曰祈眞者告斗法也斗爲天上喉舌之
　司凡世人罪福窮逹壽夭莫不由之故有
　上天譴責下鬼訴誣塚訟徴呼先亡復連
　等事有一于此禍患隨之輕則所患輕重
　則所患亦重若非行急告之法易以感通
　雖積香成山𤑔煙彌世則不能通逹感格
　也故格言有曰已性如火法猶硫黄觸之
　則應亦猶是也斗法雖甚多小兆初階未
　易區别人冗志亂曷能清一也今特以急
　告祕章具于斯品宜按行以誠則眞格天
　兆凡朝斗祈眞其權在擎陀二使此二神
　專一㸃檢醮壇精潔若不䖍誠此神奏報
　上眞不降又掌世人罪福生死專在九皇
　夫人内妃玉女應奏章是此神通逹若不
　存降則章奏不逹徒勞修設又通進玄司
　請降恩命專在四直使者九皇靈官綉衣
　使者通事舍人若不存降則眞誠不逹擎
　陀不降則帝眞不知徒費香花不能照應
　又兆犯淫穢食葷辛心念不清身形不潔
　雖召眞吏亦不降格四司紏過罪至不測
　謹之
　兆朝斗不得近屠宰酒肆閧市淫室當在
　虚堂大宇宫觀最佳不得犯觸忌哭聲近
　僧尼入壇法師忽衝見僧尼尸柩雞犬猫
　孝子白布衣人如或在壇有之並不降不
　應
　兆存運之時不請炁則眞不應不服符則
　身不靈不存神則眞不降須在炁合神交
　精通内感倐忽昭格如接語言昔唐有水
　部郎中張說居于霅水生子九歲不能言
　後禱張水部祠下(張水部乃/張判官也)祭于卞山神
　忽降言曰汝生子時有觸犯斗府可急告
　之盖神昔事斗有秘法甚簡傳付張說位
　至宰相有秘法埋句曲大峯之顚今大敎
　興行此法出世兆宜秘之
　先告斗當用淨蓆四領茅花結盤七枚每
　一枚如楪大淨茶七甌棗湯七盞油餅七
　楪果七飣香七爐燈七盞靣北祭之時兆
　膝行至每星七拜宻禱所告之事以急奏
　狀烈火焚香爐中次兆入室存想心拜九
　拜存五臟出五色炁想成金橋接空界見
　斗府七宫皆金樓玉殿良久見綉衣使者
　引過橋迤𨓦見紫雲路中見九皇品官朱
　衣方心曲領九梁冠引兆登陞入本屬星
　殿奏事但見金光不可正視兆奏事畢𦆵
　見紅光便爲𠃔奏即從舊路歸入妙門良
　久嚥液叩齒退
　　　化壇符(焚符誦呪存地湧/出玉局第一層)




　　　呪曰
清清靈靈眞炁掃氛空玄眞像玉局一層神
炁接降朝拜髙尊





　　　呪曰
太虚無象雲路清平二層玉壇隨心化成妖
氛寂靜人道安寧




　　　呪曰
眞光欲降玉局三層空玄有象衆妙之門請
仙仙至降聖聖臨誠心所感斗極降靈
　右飛三符存化玉壇三級紫雲髙升空中
　有金光接斗(極)
　　　次焚驅魔符(朱書飛去大煞文/四維噀水誦呪)




　　　呪曰
太上清道役使天兵驅龍駕虎擲火流鈴雲
路蕩滅罡風鬼羣眞火前戮戈㦸後刑敢有
不順斬首屠形鬼妖寂靜迎降髙眞
　　　焚騰報符(煞文朱書飛二道存擎陀/降復存擎陀升次存擎陀)
　　　(下降兆/再拜)




　　　呪曰
天宇炁清護兆飛神所祈得請使兆通靈二
眞騰報速遂願心
　　　存髙眞降世符(斗訣飛七道並朱/書然後焚急告狀)




　　　呪曰
玉帝賜臣許臣祈眞今日吉慶心香上升七
眞來降治病除精降福消災願保安寧
　師曰凡世人疾苦患難奚暇拜章奏表盖
　事急所以行急告之法當於簡易求眞可
　也法當用輕黄紙一尺二寸髙六寸細書
　兆衘位具事由不得過一百字並用朱書
　寫畢作八摺又作四摺用封角只題云小
　兆臣某謹奏謹封差斗中直事功曹齎傳
　焚烈火香爐中但令煙猛勿令熖起一靣
　存拜煙過収壇
　　　急奏狀式(依式書紀作作摺槢作四/摺烈火焚香爐中立有報)
　　　(應)
小兆臣某今據某郷貫某人年月日時建生
見爲何事乞求帝眞解釋𡨚仇和順年命使
災厄速退得賜平安臣謹爲倉卒上急告奏
狀上詣中天北斗某星宫玉闕下伏乞敕命
即賜施行立伺報應臣俯伏壇前恭俟玄旨
　師曰此法乃張水部急告茅盤祭斗之法
　簡古易行不繁不陋報應最捷與禁典中
　符命似同而小異兆可接行不必貪多後
　有縁法則禁典終有所屬也


无上玄元三天玉堂大法卷之二十九
元上玄元三天玉堂大法卷之三十劔四
　壇頂威儀品
　　　東方七宿玉符羽章(依星舍列燈布/壇中級之東岸)




　　　呪曰
角箕七宿炁貫青天生育仁功造化大全輔
我飛昇上朝太元




　　　南方七宿玉符羽章





　　　呪曰
南天井軫熇炎之靈長育離明煥赫朱陵鼓
舞生炁暢我陽神




　　　西方七宿玉符羽章




　　　呪曰
奎參七宿聲應清商皓炁回環劔刄光芒化
育萬寶統攝羣靈




　　　北方七宿玉符羽章




　　　呪曰
斗壁之精壬癸精英黒玄光透下徹泉溟五
炁靈君上屬統臨





已上各依方位列燈于壇之中級南西北岸

　　　日宫玉符羽章





　　　呪曰
烜赫朱龍駕乗火輪九芒紫霧下開重隂煉
成火膏昇入離明




　　　月宫玉符羽章(日月二燈列壇/之上級東西岸)




　　　呪曰
金光散彩光耀圓明玉兎胎圓育我元神清
泠一滴蕩凡濯塵




　　　斗魁玉符羽章




　　　呪曰
天機旋轉以成玄功上有七眞輝煌昊穹循
環晝夜運行不窮
　　　南辰玉符羽章(南北二斗燈列于/壇之上級前後岸)




　　　呪曰
六司炳耀上鎭丹天生炁自然靄和靈煙鍊
我魂𠔃以成上仙
　　　東嶽青帝玉符羽章





　　　呪曰
東青之炁下結靈山中有丈人環列仙官生
炁盤盤衞眞玄壇
　　　南嶽赤帝玉符羽章




　　　呪曰
丹明眞火運降南方屹崒玄山通我心關陽
和一布隂穢潜藏
　　　西嶽白帝玉符羽章




　　　呪曰
素靈沆碭山勢嵳峩金光號令白帝玄歌炁
入自然妙合冲和
　　　北嶽黒帝玉符羽章




　　　呪曰
隂靈玄嶽五炁下通上應黒天水炁溟濛飛
玄水帝上朝玉容
　　　中嶽黄帝玉符羽章




　　　呪曰
中天巨鎭通我黄庭斡旋元化總制萬靈神
遊來下衞神納眞
　　　東海玉符羽章





　　　呪曰
蒼波皓渺境接扶桒鐵脊虬龍威雄四張稽
首玄壇嘯歌洞章
　　　南海玉符羽章




　　　呪曰
羣洋雪浪上與天通下有玄虬赤熖神龍介
族幽靈上朝帝宫
　　　西海玉符羽章




　　　呪曰
西沙鼓浪混混蒼溟下有幽鱗蒸雲吐隂部
領隂宫靣朝玉庭
　　　北海玉符羽章





　　　呪曰
玄天五炁水府之精湧泛洪波黒帝尊靈蒼
鱗執圭神朝玉京
　　　江瀆玉符羽章




　　　呪曰
天源混混下導靈江水帝之司神龍分郷羽
衣玉佩振袂朝陽
　　　河瀆玉符羽章




　　　呪曰
九河眞𣲖上接崑崙鳥母羣飛㑹集龍門水
伯稽首上朝玉尊
　　　淮瀆水神玉符羽章




　　　呪曰
淮流精激源號靈川下有神君居於洞淵桐
栢眞人掌此仙源(五嶽四瀆依位列燈/布于壇之下級四岸)
　　　濟瀆玉符羽章




　　　呪曰
滔滔濟水原出天河中有隂宫吼以靈鼉元
君羽衣歩響瓊珂

(東/嶽)(南/嶽)(西/嶽)(北/嶽)(中/嶽)

(江)(河)(淮)(濟)

師曰玄壇威儀畢備則内生敬畏外景尊
崇所以邪念不起眞念常存然則下學之
　士藉此可以通髙眞逹幽靈豈小補哉
　　　壇式(並紅旛)








　　　東方鎭天青靈玉符




　　　呪曰
空碧煉眞炁融融結胎嬰混秀玉光輝九炁
回陽精森然鬱長椿翠柯散清隂上通鬱儀
府髙奔赤火輪
　右握卯訣思東方九青之炁盤旋勃勃入
　壇叩齒九通咽津九過肝中青衣九人自
　左耳出
　　　南方鎭天丹靈玉符




　　　呪曰
雲房唱玄歌赤炁散離明朱雀吐炎霧赤帝
熖熒熒烜赫三炁備重隂忽開明上有朱陵
府煉形歸一眞
　右握午訣思南方三赤之炁盤旋勃勃入
　壇叩齒三通咽津三過心中赤衣三人自
　左鼻出
　　　西方鎭天皓靈玉符





　　　呪曰
流鈴雙劔鳴金聲振天庭皓素凝玄象虎嘯
吸晶明上有清英郷玉樓商炁清結玉輝長
夜圓明開八溟
　右握酉訣思西方七素之炁盤旋勃勃入
　壇叩齒七通咽津七過肺中白衣七人自
　右耳出
　　　北方鎭天鬱靈玉符



　　　呪曰
洪波鼓蒼溟玄天激清泠黒帝稽首歌瓊聲
入杳冥丹元一炁備内有玉容嬰返胎朝上
闕清号圓玉輪
　右握子訣思北方玄一之炁盤旋勃勃入
　壇叩齒五次咽津五過腎中黒衣五人自
　右鼻出
　　　中央黄靈鎭天玉符




　　　呪曰
黄雲靄靈根五帝朝上門炁炁歸丹碧洞空
煉仙魂中圭鎭八極坐有黄庭尊玉章朗然
誦飛羽乗華軒
　右握中文思中黄一之炁盤旋勃勃入壇
　叩齒十二過脾中黄衣十二人自頂出
　師曰此五方鎭天玉篆羽章上可以安寧
　國家扶持休運下可以修持性命逐怪除
　邪濟死度生無不資用是乃五帝内音非
　世之常辭也
　　　叩齒統說(三叩存三應玉境毛髮森/集陽光迸起徹應四方是)
　　　(謂通眞/之妙也)
　師曰叩齒者集身中之陽神也然亦所用
　各異凡祈眞叩聖通天感地則謂之鳴法
　鼓法鼓乃當門四齒合下共八齒三叩共
　二十四通所謂左齒則名金鐘右齒則名
　玉磬當知其妙吾身無疾是謂眞人叩鳴
　法鼓集我陽神上通玉闕朝奉髙尊萬魔
　束首永得長生
　　　捲簾玉階朝天眞符(玉清訣引天門/炁拂開簾前存)
　　　(太虚混沌無敕可/見次用第二符)





　　　呪曰
道妙無形天寂無聲散之不失聚之弗成杳
冥有像恍愡眞精結爲瑞相即像成眞願開

玉户拜謁髙尊急急如眞科律令
　　　玉京空玄見相玉符(玉清訣思虚無/世界太空如瑩)
　　　(玉無逺近髙下爲一色於其中有㸃/明光如黍米大表裏瑩徹存元始上)
　　　(帝在中即/用第三符)




　　　呪曰
太初之炁無爲自然虚元有像懸自空玄包
含萬有飬化神仙視而不見聽之莫傳後先
莫辨玄之有玄願開靈造親拜玄元急急如
眞科律令
　　　朝元自然祕符(玉清訣存簾前寶珠/口引道衆化諸眞俱)
　　　(入良久伹見金色/世界不見其他)





　　　呪曰

寶幃已開玉相光回入寶珠中聽法徘徊神
心澄濟福慧俱來保我飛仙上升玉臺急急
如眞科律令
　　　鐘磬召和祕法
　師曰鐘陽聲磬隂聲凡壇陛成則擊金鐘
　玉磬以召和非特召和乃集隂神陽靈交
　合其炁故金鐘叩二十五下者法天也天
　之數二十有五玉磬叩三十下法地也地
　之數三十又隂陽欲其交合也故鐘磬交
　叩三十六下一隂一陽共七十二以接七
　十二候也然則陽極則隂生隂極則陽生
　故剥復相更否泰相代隂不能全隂故返
　其陽聲則玉磬叩以九下九乾數陽也陽
　不能全陽故返其隂聲則金鐘叩以六下
　六坤數隂也
　　　呼隂神玉符




　　　呪曰
元始一炁黙運元精諧音恊律激濁揚清幽
寥妙炁妙炁初凝盤旋空洞天中之音聚精
降炁運出眞聲隂聲交奏召集萬靈
　　　召陽神玉符(金鐘一叩一啄左齒玉/磬一叩則一啄右齒存)
　　　(身中左右二炁/交合彌滿玄壇)




　　　呪曰
靜中生動返隂生陽太音入妙空谷游揚聲
應氣求交合宫商聲聲相應運化玄壇激陽
之聲合天之剛陽神交合眞氣混康
　　　三日九朝
　歩虚經云髙仙大聖一日三朝玉京山奉
　齋行道飛行虚空所以下土朝眞之儀必
　倣於此夫一生二二生三故取一日三朝
　也三復生九故三日九朝也法當早朝則
　思上丹田之陽神朝元尊於泥丸午朝則
　思中丹田之陽神朝於絳宫晚朝則思下
　丹田之陽神朝於丹田復從本處乗炁而
　出早則乗泥丸之青炁朝元始午則乗心
　中之黄炁朝道君晚則乗腎中之白炁朝
　老君使内炁以合外炁外神以符内神則
　一瞬之間報應如響矣
　　　一日清旦行道衞靈呪
混洞玄章逐隂生陽赤景上照金房昭彰玄
壇朗朗天門咸張眞仙降現魔試潜藏回光
玉户煉養神王九炁已備飛昇玉堂
　　　一日臨午行道衞靈呪
金輪大赤光耀紫微帝君降令摧毀魔蜚三
天降光六洞辟非三部安逸九門無虧純陽
赫奕諸仙歸依上奔火府朝修鬱儀
　　　一日落景行道衞靈呪
霄映梵炁彌羅九清停停圓照照徹壇庭香
雲結秀慧燭光明九幽開晦業道長春玉光
焜耀瓊房開扉金光不夜與仙同昇
　　　二日清旦行道衞靈呪
清景髙輝隂幽盡披洞虚暘谷眞仙髙飛火
雲已迸金輪不遲攝炁泯合光滿羽衣扶桒
啓運青陽交馳朝拜大赤服煉玄微
　　　二日臨午行道衞靈呪
烜赫朱神上朝玉京八門守衞六天散隂天
光齊景地府澄清赤符内運黒醜潜形天丁
威猛摧擊魔精尸邪亡墜永保仙齡
　　　二日落景行道衞靈呪
淨明眞景明星羅天眞仙乗駕上聖臨軒雲
結香篆寶盖眞田玉清神母賜悟玄玄天地
交泰萬劫綿綿混一造化飛昇玉軒
　　　三日清旦行道衞靈呪
東華啓煇至眞回車洞陽照耀光徹雲衣上
謁玉境通眞悟微徘徊梵炁服煉金泥神陽
列備清明四施周天劫運永保無虧
　　　三日臨午行道衞靈呪
中景赤輪天神上眞鎭塞鬼路妖魔不侵五
陽返六一隂散形玄宫安泰三景澄清煉就
剛體保合大明力研克禍與天合神
　　　三日落景行道衞靈呪
玄虚内景天地齊并隂陽已濟刑思相成髙
輝皎素照我天庭玉眞齊降玄房開明飲服
黄氣保道證眞五炁同㑹三官澄清
　　　發爐出官清旦
召出臣身中三五功曹左右官使者侍香金
童傳言散花玉女五帝直符直日香官各三
十六人出
　　　臨午
召出臣身中洞明功曹上神仙靈三炁陽神
三五正一飛龍騎吏混合玉女日直香官各
八十一人出
　　　落景
召出臣身中三官神仙九户眞人玉光金色
神童寶光玉女丹房聖衆各六十四人出
　　　建壇
召出臣身中三五功曹九陽成身仙吏九炁
靈童八門神仙符吏三炁正神直日香官各
二十四人出
　　　淨穢九鳳符(北帝訣思九鳳在頭/七星前指然後噀水)




　　　呪曰
謹請北斗七星之精降此水中百穢之鬼速
去萬里不去者斬付西方白童子唵縛唎唵
縳唎喗奴利哆鳩羅羯吒娑訶
　　　九鳯破穢圖






　　　淨身符



　　　呪曰
穢炁巳消盡三關混混清金樓照玉室髙結
玄元君二十四眞具形神昇杳冥急急如眞
科律令
　　　淨心符




　　　呪曰
赤宫主神炁梵炁逐光飛煉就眞人舍塵勞
無所思靜朝玄上闕甘露凝瓊酥急急如眞
科律令
　　　淨口符





　　　呪曰
華景天輝照瓊房玉液通重樓連十二玉乳
迸泉宫濯蕩尸塵穢法鼓和金鐘急急如眞
科律令
　　　淨鬼符





　　　呪曰

隂散陽復來玄關玉户開彭尸化灰燼午夜
擊天雷火光迸天門眞人靈駕回急急如眞
科律令
　　　合神符




　　　呪曰
眞陽守神舍炁返成天眞尸邪自亡墜藏身
入圓明靈炁混一元三神朝上京上有光明
宫徃來道自成急急如眞科律令
　　　三炁三寶牌












　師曰凡入户燒香常時早晚先在户外叩
　齒十二通先進右足存功曹使者四人緋
　衣大䄂又存玉女四人龍虎君二人又存
　滿天青黄白三色雲炁次存五色騰烟一
　如朝謁之儀也


无上玄元三天玉堂大法卷之三十












