#+TITLE: 重陽全真集--王嚞
#+DATE: 2016-06-11 12:27:18
#+SOURCE: github.com/kanripo/KR5e0055 master d67a8856                
重陽全真集序枝一
全真之教大矣哉謂真者至純不雜浩劫常
存一元之始祖萬殊之大宗也上古之初人
有純德性若嬰兒不牧而自治不化而自理
其居于于自適自得莫不康寧享壽與道合
其真也降及後世人性漸殊道亡德喪樸散
純離情酒慾殽蠧於中愁霜悲火魔於外性
隨情動情逐物移散而不收迷而弗返天真
盡耗流浪死生逐境隨緣萬劫不復可爲長
太息也重陽憫化妙行真人博通三教洞曉
百家遇至人於甘河得知友於東海化三州
之善士結五社之良緣行化度人利生接物
聞其風者咸敬憚之杖屨所臨人如霧集有
求教言來者不拒詩章詞曲疏頌雜文得於
自然應酬即辦大率誘人還醇返村静息虚
凝養亘初之靈物見真如之妙性識本來之
面目使復之於真常歸之於妙道也或問真
人者曰人生天地間雖曰最靈亦萬物中一
物耳孰能逃陰陽之數孰能出造化之機有
始必有終有生必有死此自然之常理也不
禀異氣仙不可求不契夙緣道不可學豈可
苦身約己如繫影捕風鏤冰雕朽爲必不得
之事求難成之效哉真人喟然歎曰長生妙
理人具仙林孰不可求有怠而弗成者顯而
至多有勤而取驗者隱而甚少世人以多見
爲信以不見爲疑遂以仙事茫茫爲不可期
也試以物理驗之鑛之鍜鍊可以爲鐵銅之
點化可以爲金魚超吕梁而爲龍雉入大水
而化蜃冰之易消者也藏之可以度夏草之
易衰者也覆之可以越冬人能割愛去貪守
雌抱一遊心於恬淡合炁於虚无亦可以高
舉遠致躡景登虚逍遥乘禦寇之風往來飛
應真之錫騎鯨而遊滄海跨鳳而上青冥千
年化兮如遼東之鶴望日朝兮若葉縣之鳧
與安期羡門之流洪崖洞玄之屬同列仙班
不爲難矣古今得道輕舉者不可勝數子謂
無徴如聾者不聞有絲竹之音瞽者不知有
丹青之色彼淺見謏聞烏足以語道哉問者
屏息汗顔而退真人開方便門示慈悲海出
人於炎炎火宅提人於浩浩迷津識性命之
祖宗和氣神之子母有无會於一致空色泯
於雨忘使入是門者如南柯夢覺由是路者
似中山之酒醒返我之真無欠無餘復入於
混成歸我之宗不墜不失復同於太始真一
之性湛然圓明變化感通无所而不適也真
人羽化之後門人裒集遺文約千餘篇辭源
浩博旨意弘深涵泳真風包藏妙有實修真
之根柢度人之梯航也京兆道衆聚財發槧
雖己印行而東州奉道者多以去版路遥欲
購斯文不易得也長生劉公教門標的仙宗
羽儀爲一代之師真作四方之教主謂全真
之風起於西興於東徧於中外其教廣矣大
矣乃命曹瑱來靈玉徐守道劉真一梁通真
翟道清等化緣特詣吾鄉求序於懌以真人
文集分爲九卷載開版印行廣傳四方俾後
人得是集者研窮其辭如鑿井見泥去水不
遠鑽木見烟知火必近使人人早悟而速成
實仁者之用心也噫自古修真之士或跅足
尋師而師不遇或斷臂問法而法不知至于
皓首窮年莫知所措虚過一生深可惜也今
全真文集散落人間妙用玄機昭然易見學
者宗之大修則大驗小求則小得士之志於
道者適遇斯時何其幸也大定戊申清明一
日寧海州學正范懌德裕謹序
















重陽全眞集卷之一
　　　　　終　南　山　重陽子王嘉譔
　　七言律詩
　　　結物外親
一姪二子一山侗連余五箇一心雄六明齊
伴天邊月七爽俱邀海上風真妙裏頭拈密
妙晴空上面躡虚空東西南北皆圓轉到此
方知處處通
一弟一姪兩箇兒和余五逸做修持結爲物
外真親眷擺脱塵中假合屍週匝種成清静
景遞相傳授紫靈芝山頭並赴龍華會我趁
蓬萊先禮師
　　　先生於寧海軍裝伴哥街帀乞化背
　　　紙一大幅上書此二詩以誘馬鈺同
　　　去乞覓
圈眼王三乞覓時被人呼作害風兒五般彩
色於身見一點靈光只自知貼觀一收八句
字指期須顯七言詩長街兩面諸豪富不道
蠶歸是阿誰
白爲骸骨紅爲肌紅白裝成假合屍昨日盡
呼重陽子今朝都看伴歌兒别軀異體皆非
悟换面更形總不知世上枉鋪千載事百年
恰似轉頭時
　　　孫公求問
於身切莫論賢愚好對三光認太初剔正四
門通教化弼端一性便開舒清凉境介逍遥
住閑暇光陰自在居奪得仙丹超造化有餘
真樂證無餘
　　　答戰公問先釋後道
釋道從來是一家兩般形貌理無差識心見
性全真覺知汞通鉛結善芽馬子休令川撥
棹猿兒莫似浪淘沙慧燈放出騰霄外照斷
繁雲見彩霞
　　　吕公欲退吏求問
掌條行法每兢兢恰似臨淵履薄冰三逕好
歸投侍奉一身從妙做清澄静中煅鍊開心
月得處光明放慧燈自有真師來度汝玉峯
山頂去昇騰
　　　王公問五門
五藴山頭闡五門氣神交結碧桃渾决令見
性靈兼慧定是於真瑩不昏外物青霄應久
聚空中朗月永長存青童捧出金丹妙唯許
元初自討論
　　　馬公問平等
往來須認定盤星出入還應辨斗清見彼過
如余口過願人靈似我心靈自通天地神尤
爽得睹烏蟾性轉馨便是修行真妙訣若能
依此達天庭
　　　張姑求問
九葉金花永展舒八渠瓊水任相於七門得
得俱通達四象明明總寂虚一粒神丹歸正
路二條銀線結元初光輝燦爛知分付果證
无餘樂有餘
　　　磨鏡
磨鏡争如磨我心我心自照遠還深鑑迴名
利真清净顯出虚無不委沉一片靈光開火
道萬般瑩彩出高岑教公認取玄玄寶掛在
明堂射古今
　　　和落花韻
不謀輕舉望昇飛碧洞無勞閉玉扉久厭世
情名與利素嫌人世是和非須知謹謹修心
地何必區區衒道衣門外落花任風雨不知
誰肯悟希夷
　　　題紅白牡丹
紅白絞綃剪作團青羅帳上穩排安清香遠
噴无差别異質雖殊各正端塵世久遺三島
種時人休作兩般看我今折得同歸去步步
雲霞代彩鸞
　　　遲法師註道德經
遵隆太上五千言大道無名妙不傳一氣包
含天地髓四時斡運歲辰玄五行方闡陰陽
位二耀初分造化權窈默昏冥非有説自然
秘密隱神仙
　　　劉仙求問
悟徹韶華六己通能將一己會飄蓬閑閑不
用焚香火得得何須看教風好把靈明開遠
近便令性曜出西東投真换假光輝至步步
蓮花接上宫
　　　邢公問七十二歲修行可否
便如百歲未爲遲只在心中换過時今世不
能全了達來生應許做修持臨行一點須搜
正收取三光亦復隨只是投新遺舊舍能除
新舍得靈芝
　　　示學道人
修行只被巧心多却把金剛唤何矬外貌人
前誇俊雅内容目下愈蹉跎性中難以開金
訣真理焉能悟玉科枉把妻男空棄捨將來
罪業看如何
　　　贈柳蔣張夷仲
爲受張良講道經便遊勝景得清泠足穿水
石通漣路面瞰雲山展畫屏萬户人家三烏
瑩百般花草一般馨我今回首公休怪却趁
中南碧洞庭
　　　春雨
一澤如膏賀太平天垂廕祐洽民情行雲作
蓋三光射和氣呈祥萬彙生滌出慧心尤寂
静洗開道眼愈分明携笻便踏雲霄路請箇
清閑倒玉觥
　　　訓愚魯
學仙英俊喜逢遭戇魯應當苦煮熬開暗須
吹心上火發蒙難淬笑中刀如能省悟從余
訓若肯歸依是我曹吉吉吉人王嘉總無思
無慮樂陶陶
　　　化造鐵罐錢
若使於身滅黑烟八都山上認三田静來便
是歸虚寂鬧處那由覓妙玄木上如求金上
虎水中須養火中蓮諸公要識刀圭法願助
王風鐵罐錢
　　　題逍遥軒
逍遥逍遥這逍遥笑煞松篁信任敲從此白
雲來洞口不須緑水遶山腰溺江才子空嗟
濁投閣詞人謾解嘲還識這般知這箇龜毛
兔角一齊抛
　　　楊公求問
七尺堂堂假合親衣餐恰恰比三人莫誇骨
格尋常貌便認金容丈六身覺悟四方通妙
用曉明東度結圓因化形千尺應無礙好向
凡間轉法輪
　　　送軍判弟求安樂法
欲求要樂禀良因須是心開離垢塵鬧裏莫
令縈損氣静中應許食全神自然認得三光
秀决定通和四序春外假瑩眀内真樂凡人
不覺做仙人
　　　上兄
同胞誰悟水中金己卯壬辰各自尋顧我已
歸雲水老勸兄休起利名心恩山愛海何時
徹火宅凡籠每日侵莫爲土坡牽惹住蓬萊
别有好高岑
　　　修行助饑寒者唯三事耳乞覓上行
　　　符中設藥下空如此無作用亦未是
乞覓行符設藥人將爲三事是修真内無作
用難調氣外有勤勞易損神不向本來尋密
妙更於何處覓元因此中搜得長春景便是
逍遥出六塵
　　　王公求放生
知公能作自身觀物命於人没兩般只是形
骸分别異便令飛走復全完仁同山嶽橫恩
嶺德洽江河注福湍陰理無差皆盡報捧其
仙壽在仙壇
　　　題麻真人觀
躬參真聖望崑斮巒影嵐光鎖太虛秀氣鋭
招閑客至害風堪與彩雲居黃金鑄就真靈
性白玉裝成舊始初休説終南山色好神仙
何處不如如
　　　問龍虎交媾
莫問龍兒與虎兒心頭一點是明師炁調神
定呼交媾心正精虔做煦熙平等常施爲大
道浄清不退得真慈般般顯現圓光就引領
金丹採玉芝
　　　孫公問三教
儒門釋户道相通三教從來一祖風悟徹便
令知出入曉明應許覺寬洪精神炁候誰能
比日月星辰自可同達理識文清浄得晴空
上面觀虛空
　　任公問本性
如金如玉又如珠兀兀騰騰五色鋪萬道光
明俱未顯一團塵垢盡皆塗頻頻洗滌分圓
相細細磨揩現本初不滅不生閒朗耀方知
却得舊規模
　　　木魚
無腹無心掛殿庭箇人敲擊響璫玎種成因
果能招飯唤起僧尼使念經水難不容垂餌
線火灾猶未脱身形忽朝月夜清風至吹斷
攀緣一任馨
　　　詠慵
自哂疏慵號可勤夢中因筆記良因與人還
禮寧開口見飯懷饑不動唇紙襖麻衣長蓋
體蓬頭垢面永全真一眠九載方迴轉由恐
勞勞暗損神
　　　鐘
取像西風鑄作形空中懸起顯身榮八十一
下陽爻數一百八敲陰德名遂使道家分子
午亦令釋子辨虚盈傍人若肯長爲力便是
能明自己聲
　　　麥粥
蜜團雲子白於霜雅稱清明别有香寶刃輕
輕分玉片銀匙旋旋瀝瓊漿金童捧出瑶芳
瑩仙客嚼開雪彩光五臟盡令更改正從前
永永得清凉
　　　鼓樓
黄昏拂曉角聲哀急鼓同祛疫癘灾水滴按
時分刻正錚鳴應點定更迴百年光景宵宵
逼一世韶華夜夜催奉勸索詩人早悟莫教
耳内五更來
　　　姜公建鐘樓
精藍三寶實心依結構重樓願顯明圖使響
音空外響任教清韻世間清徧聞一顆真金
吼擊動十方自己聲大小盡能歸仰處總令
一一證圓成
　　　問禪道者何
禪中見道總无能道裏通禪絶愛憎禪道雨
全爲上士道禪一得自真僧道情濃處澄還
浄禪味何恃浄復澄咄了禪禪并道道自然
到彼便超昇
　　　赴登州太守會青白堂
青白堂中一水泉清靈澄湛又深淵源源滚
處流無竭潑潑來時潤有緣窗外透光穿玉
液門飆撒影弄金蓮馨香滿室靈波聚捧出
明珠上碧天
　　　曉達
搜開本有自分明放出真光滅盡情三寶决
然攢正覺一靈何慮不圓成得通妙用通澄
湛會認玄微認浄清凡體化爲雲外客長生
路上步前程
　　　遊興慶池
信脚閑遊興慶池元來只是這些兒雨翻荷
葉珍珠迸風捲筠梢珮玉枝春緑夏宜紅菡
蓞秋澄冬顯碧琉璃琉璃清徹源流處問著
源流總不知
　　　襌門初洪潤乞無相
修行須是辯西東勘破凡軀物物同白雪嶺
頭搜正覺紅霞山上弄虚空此般消息春光
裏這箇因緣月影中休泥庭前栢樹子自家
真性是家風
　　　老僧問生死
平生已得正摩訶玉韻金聲總處和正覺途
中登迥嶺菩提路上出高坡慧靈俞達白蓮
果真性還超祇樹柯從此不生應不滅定歸
般若與波羅
　　　善友問耕種助道
世間凡冗莫相於清静精研禮念初慧照時
時頻剔撥心田日日細耕鋤增添福炷油休
絶勦剪煩苛草盡除登瑩苗豐功行滿登苗
携去獻毗盧
　　　蘇公求退吏清閑
人人若論識清閑除是蓬萊第一仙無極雲
霞爲伴侣半空風月作因緣用通要到飄然
到使慧如遷即便遷公把凡軀仍脱了請來
此處話長年
　　　夢
嬉遊外景日相親每到中宵睡裏真七魄樂
隨魔鬼轉三尸喜逐耗神津心猿緊縛无邪
染意馬牢擒不夜巡四假身軀販白晝筭來
何異寐時人
　　　吕善友索金剛經偈
金剛四句首摩訶其次須尋六字歌仗起慧
刀開般若能超彼岸證波羅識心見性通真
正知汞明鉛類蜜多依得此中端的義上騰
碧落出娑婆
　　　于公求自幼不食五穀
此因只在玉京山不必盤餐注貎顔養氣每
憑真水潤頤神長似白雲閑行功盈滿超中
位鉛汞相投出此間直待外邊滓穢盡甚時
光彩始迴環
　　　問清閑
心中澄湛莫煎熬性上恬然舉慧刀挫碎紅
塵搜得得劈開黑洞認陶陶穿峰明月爲吾
友過嶺孤雲是我曹作伴爲鄰歸去後任遊
三島訪蟠桃
　　　人戲言欲盗脚引
幸中有幸遇鄉侯豈肯將余脚引偷你等不
遭三毒苦我咱已出九幽讎心如朗月天心
運性似清風道性流短引再蒙長引在管教
東海一靈周
　　　閻都監問長生
閻公忠顯問長生方是高樓打一更時刻分
明全五氣甲庚顛倒鍊三彭願求當日黃金
器須出今朝赤火坑認取蓬萊真正路瑶臺
穩坐泛瓊觥
　　　宋公問修行
剔正心靈事事通便令生出玉花叢三田珍
寶迎朝露一粒丹砂衮曉風艷艷紅輝還溸
白明明白曜復殷紅自无實相虛應顯空裏
依空現本空
　　　修行
這箇修行總不知元來只是認真慈赤衣上
士遊山水烏帽先生入火池白馬嘶時金亦
吼青牛耕處玉無玼衝天柱地霞光照龍罩
翁婆最小兒
大器修行不厭華玲瓏顛傻屬吾家清風裏
面全真氣明月前頭結寶砂常把舊容常點
檢便將新相便拈拏一通擲在青霄上透過
虚空顯像芽
龍吟引起虎咆哮雪浪兼風旋旋抛滌蕩一
靈添到瑩調和二氣便相交烏龜行向海中
戲赤鳳飛來頂上巢明月一輪光燦燦玉峰
高處照三茅
自從一得見天真今日方知舊日人離俗復
爲雲外客脱塵不作土中賓蓋緣往昔擒朱
汞全是當初定水銀一點靈明歸静界圓光
裏面轉金輪
玄關奪得不追尋鍊就重陽滅盡陰從此頻
添木上火由斯再煮水中金萬般神應還誰
見一箇真靈只自欽聚則爲形散爲氣晴空
來往水無心
胎仙舞出做神仙都爲從來得正端何用丹
田金虎繞不須寶鼎玉龍盤叱迴鉛汞應清
静换過陰陽愈喜懽一段紅霞生岳頂迴光
明郞照青鸞
斷雲飛盡月光明返照神舟傍岸行水火相
逢開正路木金間隔定長生黑鉛赤汞分南
北白虎青龍换甲庚依此修持真了了空中
結就玉絲棚
既然朗照絶搜尋不必區區論淺深正坐的
端通子午迴頭又復見丁壬五般彩色頻頻
步一箇玄機每每侵捉住虚空真妙景應將
此景作嘉音
吸呼喘息妙非麤養就從來一顆珠子母相
隨真彩結氣神攢聚異光殊倒顛交媾分機
密上下沖和得要樞好向深山最高處怡然
獨放月輪孤
從初更會捏風顛撒向瑶池種玉蓮生出一
枝偏皎潔拂開五葉各團圓昔能已見通玄
妙今則還知得自然既没四時催逼去長春
境上不排年
修行須用九陽圖認得陽圖事事甦智者便
知超造化愚人枉了下功夫得來勘破無中
有成後何如有若无无有有无无有相有中
无相達天衢
能知下手免三塗咄了從前這匹夫入火肯
教成熁熾渡河難以溺漂浮日中精艷長生
瑩月裏瓊林永不枯此箇大丹歸物外逍遥
來往入虛无
　　　永學道人
虛誇修鍊鍊何曾只向人前衒己能難曉儒
門空怯士不通釋路却嫌僧色財叢裏尋超
越酒肉林中覓舉昇在俗本來無一罪蓋緣
學道萬重增
心中端正莫生邪三教搜來做一家義理顯
時何有異妙玄通後更無加般般物物俱休
著浄浄清清最好誇亘劫真人重出現這迴
復得跨雲霞
果然慕道没牽纏孤僻身軀獨自眠静裏静
生唯得妙閑中閑至决投玄恁時放肆知恬
談度日清凉禀聖賢休望神仙休説了教公
自坐白花蓮
去年寧海軍中坐今歲文登縣裏行兩過歳
除寒復暖二經年節暗還明這般顛倒誰同
曉此箇陰陽我獨精一兩真金纔出火不須
團打自圓成
好相如知莫外持心神便是汝真師古人公
案須搜獲自己家風要騁馳細細得通前覺
性盈盈澄正舊慈悲慈悲清浄俱雙立頓悟
全無物物縻
認得心花便害風玲瓏玄妙汞鉛通三千内
用千朝法十載中傳九轉功彩艶萬重鋪潔
白明光一點吐殷紅虛空返照虛空影照出
真空空不空
幾箇同流會養軀我今獨自衒癡愚饑來糲
飯長哺啜寒後麤衣任蓋鋪詩句不能分密
妙心間難以認惺甦豈唯得得時須守應是
還他父毋租
　　一字至七字詩
　　　詠茶
茶茶瑶萼瓊芽生空慧出虛華清爽神氣招
召雲霞正是吾心事休言世味誇一盃唯李
白興七椀屬盧仝家金則獨能烹玉蘂便令
傳透放金花
　　　酒
酒酒惡唇臟口性多昏神不秀損敗真元消
磨眉壽半酣愁腑腸大醉摧心首於己唯恣
猖狂對人更没慚忸不如不飲永醒醒無害
無灾修九九
　　　色
色色多禍消福損金精傷玉液摧殘氣神敗
壞仁德會使三田空能令五臟惑亡殞一性
靈明絶盡四肢筋力不如不做永綿綿无害
无灾長得得
　　　財
財財作孽爲媒唯買色會招盃更令德喪便
惹殃來積成三界苦難脱九幽灾至使增家
豐富怎生得免輪迴不如不要常常樂無害
無灾每恢恢
　　　氣
氣氣傷神損胃聘猩獰甚滋味七竅仍前二
明若沸道情勿能轉王法寧肯畏鬥勝各衒
僂儸争强轉爲亂費不如不作好休休无害
无灾通貴貴
　七言長篇
　　　詠酒
雲朋霞友每相親滑辣清光養氣神滿坐談
開三教語一盃傳透四恃春如知自在亭中
景便是逍遥物外身默默昏昏風作伴冥冥
窈窈月爲鄰異香旋旋虛空過翠霧層層上
下伸清静並無生愛念醉來舞袖復尋真
　　　全真堂
堂名名號號全真寂正逍遥子細陳豈用草
茅遮雨露亦非瓦屋度秋春一間閑舍應難
得四假凡軀是此因常蓋常修安在地任眠
任宿不離身有恃覺後尤寬大每到醒來愈
愛親氣血轉流渾不漏精神交結永無津慧
燈内照通三曜福注長生出六塵自哂堂中
心火滅何妨諸寇積柴薪
　　　吕公求指訣
禮念焚香作福山不干入道道中玄外邊假
合開中寶裏面真人認得賢處處無心爲煆
鍊家家有性現精研一條白線堅還潔一粒
金丹瑩又鮮兩路相隨成曲調雙關共透顯
詩篇蓮花出水騰顔色葉葉分明是箇仙
　　　文山程法師問内事
從來分得三光秀撲入凡軀土底攢結性不
能超造化於身偏會做饑寒如通須是搜元
有要見還應只内觀莫泥水升兼火降休推
虎遶與龍蟠神精氣住超雙闕日月星旋做
一團便是修行真捷徑碧霞裏面衮金丸
　　　修行
下關牢固火能然雅氣無侵漸至堅一九住
時添秀麗二關通後得完全既能已結成初
有復透中間認始先直要真清真寂静更令
没染没縈牽須臾溉濟同相見頃刻沖和共
自傳穩坐明堂拈寶炷復遊金洞赴瓊筵飢
寒脱了堪來往生死捐除會倒顛有箇青童
持紫詔請公永永伴神仙
　　　述懷
慧刀磨快劈迷蒙剉碎家緣割已空火焰高
焚端子午水源深决潤西東上中下正開心
月精氣神全得祖風既見舊時親面目更無
今日假英雄五重玉户光生彩一粒金丹色
變紅自在真人歸岳頂手携芝草步蓮宫
茶言湯語是風哥芝草閑談果若何不可人
前誇了了須知物外笑呵呵赤龍攪海添離
水紫焰安爐養坎河木馬還能從水虎金翁
須是娶黄婆汞鉛亘昔交加作兒女今朝嬰
姹多坐客同歸迴首度教君也得出高坡
　　　和傳長老分茶
坐間總是神仙客天上靈芝今日得採時惟
我識根源碾處無人知品格塵散瓊瑶分外
香湯澆雪浪於中白清懷不論死生分爽氣
每嫌天地窄七椀道情通舊因一傳禪味開
心特蕩滌方虚寂静真從兹更没凡塵隔
　　　和玉長老古調
慧觀緣空絶昇沈瑞氣杳裊開遥岑此地常
過三山客往來相隨九臯禽重樓清泠洒甘
雨洗滌自没凡塵侵神水撞透紫金窟瑩瑩
寶洞尤邃深洞前古栢青且緑狀若月中蟾
部林樹下問祖西來意口不言答提裾襟既
已彼此聰明了定中達達那搜尋無身無爲
亦無漏勿論實腹并虛心教君一通曉這箇
八脉嬰兒纏錦衾有誰能令胎仙舞唯我三
疊鳴心琴
　五言律詩
　　　早行
正做真間客前程道路通長途無曉暗促步
任西東誰識中宵月獨知半夜風爲行平等
會不與利名同
　　　詠寧海軍
寧海軍中景清虚道富豪依山知飲淺近水
覺居高善膳能滋味仁人得遇遭迴光通返
照相從喫蟠桃
　　　了了修行
慧劍空中舉光芒射太虚勦除馬院箒斬斷
水鄉蕖兔苑金花綻雞官玉蘂舒黄輝白耀
顯此箇是毗盧
　　　遊香嚴院
鍾韻知金吼魚音聽木聲火靈香炷引水住
寶瓶盛四事誰能悟三乘教愈明達斯玄妙
理便是證圓成
　　　僧浄師求修行
依旨念彌陀清凉氣候和要全三曜照須認
六波羅般若常令顯菩提每見多真如應得
悟歡喜出娑婆
　　　述懷
一箇好門兒關關善護持金童齎玉鎖玉女
捧金匙閉後无人見開來只自知常常扃與
闢出入紫靈芝
要見菩提相應當識蜜多結成三藏寶顯現
六波羅物物無頭腦般般有脚窠介然通穎
脱玉液潤金波
氣壯神清爽心閑性逸安重樓傳玉液雙闕
鍊金丹了了通三道圓圓做一團不無紅焰
迸兼有紫光攢
這箇爲根本靈光要至誠搜窮物外景滅盡
世間情四序傳中氣三光在上眀如通顛倒
法何慮不圓成
道在性長在身愁心不愁黄芽徧地長白雪
滿園收姹女尤歡喜嬰兒最樂優刀圭第一
法此外更何求
會步修行路應先上寶臺仰瞻超廓落俯看
免輪迴清浄真靈現玲瓏慧眼開須憑顛倒
法怎得倒顛來
　五言長篇
　　　上登州知州
方面蓬萊路朱旛喜色通車行行德雨扇動
動仁風前擁雙旌貴旁馳萬騎雄栽棠齊召
伯闡化類文翁政治靈光顯言尊性理融位
登槐府後應與我心同
　　　述懷
功成王四父風害第三孫瞥地迴頭處認得
自來惛擘開真道眼跳出是非門已作空中
客那爲地下魂名山三座總好景四時温物
物非非是非非是勿論
眼暗耳雙聾明聲總不通勸伊休唱喏舉事
便和問不去欽賢聖何勞重害風般般俱是
妄物物盡皆空妻女千斤鐵兒孫萬秤銅怎
知投黑暗尚自騁般紅惡業常穿積良因怎
得蒙身邊誇體段心下若飄蓬幾箇知元本
何人憶祖宗肯憂歸地府曾話上天宫只會
貪財色無非滅視聰如行平等意走入五花
叢
　藏頭七言長篇
　　　繼贈王子容都院
此華宗字子容風雅頌好相從端錦綉塵凡
物馬猪羊世俗蟲是九條蠲出户爲三箇赳
離胸生寶璧開心曜迸丹丸壯腎宗祖若知
通造化神稍悟得和邕中莫戀超三境底休
尋上二峰舉崑崙山頂現聞林屋洞天封光
返照元初路下方堪擊玉鐘


重陽全真集卷之一
重陽全真集卷之二枝二
　　　　　終　南　山　重陽子王嘉譔
　七言詩藏頭
　　　別墳
凡修道本如然滅煙消占得先兀騰騰慵謔
戲虛寂寂懶狂顛心故别墳前土性須成物
外仙上不唯余顯跡令七祖盡生天
　　　贈僧肇法師
地因緣離土丘心作解得真修分道眼高羅
漢溉靈根越趙州利天宫昇局寶京山上拂
雲頭皮黑去黃芽現箇青牛吼白牛
　　　贈傅太丞
云傅説類桑君辯心靈過古文定膏盲别有
按存性命没差分圭善用陰陽字午能交水
火紋細失無功行得非星礙便携雲
　　　述懐
三一味獨馨香日閑中道眼光兀不侵除鬱
悶門俱得覺清凉傳三教誰能看覷三光我
細詳説世人惟好賄誰認得這風狂
　　　贈王道人
來月往愈身輕是雲車穩又平目怎知雲水
貴仙相聚氣神榮牛運用人難鑒虎咆哮我
有聲遠是非心樂道先勝地賞清明
　　　和純陽真人韻
人到此弄清泉洗塵勞物外天是人非難汨
汨生日没往千千年修鍊方歸旦日應成自
恍然裏白蓮今已見神正得大羅仙
　　　勸化
失人身萬劫休人不悟百年愁懷愛海長思
憶戀恩山每悵惆備般般方入道先箇箇總
淹留中珍寶誰能置待荒郊卧土丘
　　　喜再到醴泉
火相逢溉濟全三緣此養丹田年功行爲中
士日清閑作上仙谷幽居雖滅鬧鄽大隱得
真詮神知命皇天覆喜今朝到醴泉
　　　終南劉蔣姚二官設醮
談心應遇佳時下脩成大醮儀俗喜逢真吉
善今雖有最慈悲懷道德洪禧助拔先宗勝
廣施謝聖賢多擁護入名姓已天知
　　　自述
分修進有何憑下明珠鍊要精麥哺餐全藉
蔭陽運轉莫生情無雜念除思憶不胡遊處
浄清火相逢成溉濟將嬰姹賀昇平
公詩債接金科米須將白麵和齒喫時滋味
别圭分處往來磨頭女子分明説口嬰哥返
復呵意要知顛倒法看一首没言歌
　　　贈學正來彦中
金間隔有誰猜目高朋道眼開外三光寧就
覷中四假肯心灰坑跳出歸蓬島頂閑居勝
殿魁語筲言今謹示人專上彦中來
　　　王德昭求學道
談舌舉却牽情印真靈道自生性本來圓又
滿儀能辯濁分清從上善歸燒鍊起中丹得
去程麥要公心裏悟聞此理並無名
裏無么萬事和中有口百般多昏一片靈光
振顯三重白氣波肉血筋休起念肝腎肺不
生痾誰能運兼能轉問先生會得麽
　　　和鄠縣楊清叟緑猗軒
皮皮顯緑猗坡上青青葉葉𦝁射雲軒真浄
灑澆玉榦肯相欺中直節通三昧後虛心旺
四時下和詩唯似瞎風獨過萬重陂
　　　述懐
誦將來出世鄽豪乞覓且隨緣來線去成真
拙有入無任自然裏白蓮金露滴中紅焰玉
繩牽兒不見芒兒去看一輪明月圓
時有幸做嬰孩後須將寶劍裁下明珠人不
悟中丹藥孰能猜龍木上无驚怕虎波中没
怯摧入泥丸如得得無罣礙到蓬萊
　　　贈終南主簿趙文林
金相隔事無侵是人非總伏欽税一方蒙大
蔭因千行積洪音修仁德皇天眷下恩禧聖
主臨位最高誰可議咱先保趙文林
　　　謝甯伯公
謝前親慧道糧蔬珍饌總馨香高膳罷投新
墓裏安身是故莊髓益筋顔駐艶神定氣眼
生光誰似得王夫子了殘餘好並嘗
心乞食謝喉糧麥須知勝異香覓三餐滋臭
腐完四假處冥莊肥身體勤行善朴形軀老
漸光兀騰騰功行廣婆嫁我味誰嘗
　　　開德府柬傅公送別以詩贈之
著余心十里因凡送路越紅塵牛哮吼精光
鋭馬嘶鳴造化匀物含和功行旦靈眀爽氣
神真人傅友真惺洒出陽關有故人
　　　贈道友
此幽居我屢來方取正道眸開前瓊樹風前
燎裏金蓮水裏猜目人人瑶性廣芽箇箇玉
靈恢中清浄長無有下交伊上寶臺
　　　道友索如何是修心定性
靈慧照得真修要心頭裏面周慶先成歸庇
廕陽脱後没淹留中瑩寶光頻出上明珠焰
不休馬搬馱歸浄界然超過大神舟
　　　道友作醮篆符簡
抵良辰集衆仙將玉篆遂同編絲不斷依從
古口相傳各取闐字金書誰敢悟田丹訣我
惟先然水木火金土一靈符便奏天
　　　天長觀王師求
遇華宗理性寬公真妙彩光完初面目分明
旭轉靈根自在攢德火生紅焰鋭花水湧紫
芒寒般已結今先賀脉嬰兒飲大丹
　　　文登韓公索修行
凡修鍊妙中玄裏通么道可傳把五行無用
作將四象有新鮮能離水金鱗騁解迎風玉
腕全喆詩詞須謝蔣公同處洞中天
　　　贈馬鈺名
詢修鍊好追尋寸飈光寸寸金得果成無漏
果分音韻有緣音輝月耀三田廕魄陽魂九
轉臨位玲瓏真性鈺花臺上倚瑶岑
　　　海
方大水敢誰猜浪銀濤類大才正三鼇金體
現初九曜錦紋開通瑞氣明蓬島放祥岑聳
玉臺此波心無地陌川東注傲然來
　　　贈道友韓茂先
兀騰騰任自然中認取水中蓮綿俗冗何時
盡器塵勞每日牽子拽迴無一籠兒見處有
三田分清浄公休挫上言誰韓茂先
　　七言絕句
　　　遇師
四旬八上得遭逢口訣傳來便有功一粒丹
砂色愈好玉華山上現殷紅
　　　夀期
害風害風舊病發壽命不過五十八兩箇先
生决定來一靈真性誠搜刷
　　　端午
離上新池逢端午不知誰會伏龍虎白雲翠
霧得逍遥勸公好把三光睹
　　　兄死作
人人只會哭家親誰肯能哀自己身若把己
身哀得慟無生路上作閑人
　　　知縣邀余拜亡靈余不從
師僧鼓鈸讚亡靈唯有王風獨自醒若是骷
髏從拜禮不從拜禮没骼形
　　　和武功趙清明
三百六十金骨節段段圓明有分别地雷震
雨出山頭浣濯黄芽調白雪
　　　不飲酒
醒來不飲塵中酒達後别傳物外杯莫衒白
雲隨處有自然舉步到蓬萊
　　　金丹
本來真性唤金丹四假爲鑪鍊作團不染不
思除妄想自然衮出入仙壇
　　　警知天命
得勢那堪更得時得時全不畏陰司也宜積
行修因果惡業隄防有滿時
　　　燒庵
茅庵燒了事休休决有人人却要修便做惺
惺誠猛烈怎生學得我風流
　　　誡潘十四郞省語
王喆今逢潘利賓他能綺語敢相親想君舌
竅非皮肉銀裹金楞鐵口唇
一輪明月絶纖埃一片靈光照玉臺一粒金
丹人不識一生性命有誰猜
　　　贈四梧公
七松處士絶囂塵五柳先生脱愛津知縣將
來名遂後隨余堪唤四梧人
四株梧樹驚還訝兩本薇花笑似瞋坐久清
風來召我今宵却與月爲鄰
　　　贈董德夫
乘閑隨步復尋真冷淡清虛作主人光遠正
堪誇緑鬢德夫依舊走紅塵
　　　贈京兆杜先生
休言白雪與黄芽莫説鉛銀與汞砂試問杜
公修大道崑崙山屬甚人家
　　　贈劉蔣村僧定院主
玉名慧定定根芽不滅無生證麥麻顛倒若
能談定慧圭峰好景屬公家
　　　贈趙資深戴月桂
此花誰悟四時開細細清香遠遠來不是姮
娥曾下界肯留仙種世間栽
　　　贈京兆税院馮五郎
身賢認得得真賢便是逍遥陸地仙一點清
虛歸本位紅霞長鎖白雲巔
山邊人立便爲仙口訣十分得寶田兑地言
來震地説一中大悟便升天
紙鳶放起線長牽斷了方知出世纏空外清
風來駕馭一衝直上大羅天
塵泥莫使汙行庵促住清風好放憨明月過
來須訪我三般滋味一般甘
修行須是默中言養氣無勞静裏喧占得長
春真境界百花香裏給孤園
　　　活死人引子
　　　先生初離俗忽一日自穿一墓築
　　　塚高數尺上掛一方牌寫王公靈
　　　位字下深丈餘獨居止二年餘忽
　　　然却填了
活死人兮王喆乖水雲别是一懽諧道名唤
作重陽子謔號稱爲没地埋
生來路口不忘懷行𣪁須是掛靈牌即非惑
衆窺圖利爲使人知遞儹排
　　　活死人墓贈甯伯功
活死人兮活死人自埋四假便爲因墓中睡
足偏湦洒擘碎虛空踏碎塵
活死人兮活死人不談行果不談因墓中自
在如吾意占得逍遥出六塵
活死人兮活死人與公今日説洪因墓中獨
死真嘉話並枕同棺悉做塵
活死人兮活死人火風地水要知因墓中日
服真丹藥换了凡軀一點塵
活死人兮活死人活中得死是良因墓中闃
寂真虚静隔斷凡間世上塵
活死人兮活死人害風便是我前因墓中這
箇真消息出水白蓮肯惹塵
活死人兮活死人須知五穀助身因墓中觀
透真如理喫土餐泥糞養塵
活死人兮活死人晝眠夜寢自知因墓中有
箇真童子笑殺泥團塵裏塵
活死人兮活死人空空空裏是空因墓中常
有真空景悟得空空不作塵
活死人兮活死人活人珠玉問余因墓中境
界真家計不免臨頭總化塵
天地高深覆載人人心姦巧不憑因只知名
利爲身寶不悟身爲物裏塵
尋思到岸下船人笑指白雲便是因丹橘在
身無價寶自然光耀絶纖塵
人人不作是非人遠此無由地獄因三界超
昇靈物在仙宫那得有飛塵
有箇逍遥自在人昏昏默默獨知因存神養
浩全真性骨體凡軀且渾塵
人能弘道道親人人道從來最上因若把黑
雲俱退盡放開心月照繁塵
風月爲鄰也是人水雲作伴得真因便携鸞
鶴歸蓬島此去無由却墮塵
忽然認得岸頭人不可思量議厥因謂甚便
教成一曲曲中識破隙中塵
我今嗟彼世間人來路前生作甚因但恐性
乖來路失歸時轉轉入灰塵
胎生卵濕化生人迷惑安知四假因正是泥
團爲土塊聚爲身體散爲塵
酒色昏迷惱殺人用斯濁惡轉推因將來失
脚輪迴去甘作沈淪泉下塵
外人不識裏頭人唤出門來得此因明月清
風休笑我這迴似你遠紅塵
笑殺愚迷枉做人人人皆説養家因家人便
是燒身火乾了泥團却變塵
我今欲勸世中人正好追尋道果因稍悟這
般知這箇風前揚却一堆塵
陽人不合戀陰人都被陰人損善因鍊取純
陽身七寶無生路上不生塵
閑來默坐睹常人箇箇鑽尋無路因恰似水
魚魚戀水只知塵體體投塵
世上輪迴等等人各分神性各分因百年大
限從胎死五藴都歸塵下塵
穩駕青牛古聖人白牛支葉出斯因儒醫夫
子成三教墾闢愚迷怕落塵
生來死去萬千人善果良因間有因嫉妬慳
貪誇富貴我今與你不同塵
誰識鄽中這箇人無爲無作任其因白雲接
引隨風月脱得塵勞出世塵
往往來來人看人人心厮筭各論因三光塵
外分明鑒照爾身形盡土塵
　　　述懷
水雲遊歷到西方拾得真金堅又剛放在絳
宫封閉了滿宫明耀現霞光
金丹頃刻刹那成不在三年九轉行同輩若
能先悟此碧霞深處是前程
翛然獨對正峰前瑶蘂瓊花景致全一粒金
丹成大藥並无下事不須煎
玄機妙理不難窮只在无言静默中搜出從
來端的事休分南北與西東
會修真藥按名方搜得玄微理漸長從此烏
龜投碧海火炎山上喜朱郞
一團真寶漸生光四象方能盡屬陽五葉金
蓮開爛熳萬絲瓊蘂密舒張
午前子後正交鋒奪得金精顯戰功一顆人
頭當下落提來歡喜獻丁公
金蓮一朵自生來只許高人道眼猜吸取清
香頻服餌合和二氣結成胎
萬神精鋭没魔軍戰勝千邪不用賓獨顯光
明輝日耀方知此處有珠珍
玉峰山上採靈芝壯氣全神主本基一點光
明尤燦燦五般霞彩不相離
静中勘破五行因由此能捐四假身返見本
初真面目白雲穩駕一仙神
於身四假乃爲賓裏面靈真是舊親獨住三
峰誰作伴清風明月共三人
能知戈戟肯輕狂虎戰龍争獨敢當奪得光
明珠一顆便令消盡九冬霜
白雲堂下夜深深細雨霖鈐滴滴金好醉蓬
萊須品令聲聲慢唱鳳簫吟
修行先要識偏傍南北東西接四方水火木
金俱不用明珠一顆出中央
内觀一得見知音明月山頭自在吟萬首詩
成誰會解若教會解總無心
紫靈芝甲始先萌採得來時旋旋烹玉液瓊
漿和合了重樓咽下便長生
自從收得水中金便用刀圭剖盡陰一朵瓊
花開向日晶陽返照運天心
馬猿捉住是修行物物皆亡總不生肯向畫
樓擊更鼓天明那用打錚錚
修持如會識金丹只要真靈本性全請看崑
崙山上景碧霞光彩接秦川
姓王名喆知明字道號重陽四味全一性易
爲風害做千金難買日高眠
從此擘開真鐵網今朝跳出冗塵籠便將明
月堪拏弄撥斷繁雲好害風
玄機妙理最幽深乾了銀霜死了心駕取鐵
牛耕戊己滿園盡許種黄金
莫希奪舍學投胎便向瑶池下手栽生出白
蓮花一朵清香直許透天台
真修得得易非難道用觀天合上天占取二
山真境界王花蘂裏結因緣
瑶池裏面看黄芽瓊蘂金枝綻玉花朵朵玲
瓏清氣上玎璫聲韻屬吾家
一生清浄養三田今則方能論寂然光瑩明
珠歸岳頂雲霞捧入大羅天
便做能尋空外響直饒會捉水中泡千機百
計隨心轉怎免臨頭這一交
爲人不作鄉中鬼指日須歸物外仙這箇自
然知去處那般消息便精研
唤出元初子細看瑩然結就紫金丹明明圓
妙應無比五道霞光做一攢
能衣白布水中争會戴青巾火裏行四味合
和成一味綿綿永永得長生
唯余會養紫金丹煅鍊成珠故不難放出光
明尤燦燦萬般霞彩一時攢
玉液流時無箇識瓊漿湧處有誰知今朝獨
灌金花樹放盡馨香滿四維
唯余會喫青鸞肉獨我能餐白馬肝兩段合
和歸一處傍人遥見各心寒
驀然捉住這元初幻化方知不屬余一箇光
明真了了五般彩艷自如如
汞鉛相見入長途性命堅牢得永甦擺徹水
泉傳火氣撥開煙焰指水湖
　　　甘水鎮留題
誰識終南王害風長安街裏任西東間來矯
首滄溟上釣出鯨鯢未是雄
　　　再知
一輪明月一清風内外交馳西復東衮出崑
崙山頂上照吹明爽自爲雄
　　　贈丘處機
細密金鱗戲碧流能尋香餌會吞鉤被余緩
緩收輪線拽入蓬萊永自由
　　　贈桑公之子
桑公積行久深洪鑄此兒郞事事通稍悟内
歡非外樂好求月上弄清風
　　　唐公求修行
修行切忌順人情順著人情道不成奉報同
流如省悟心間悟得是前程
學道修真非草草時恃只把心田掃悟超全
在絶塵情天若有情天亦老
　　　贈諸生
諸公在坐盡高才俊又聰明道眼開莫爲功
名牽繫住也應隨我到蓬萊
　　　寧海乞化書紙旗上
害風人問有何憑術法俱無總不能每日作
爲只此是上頭喫飯下頭登
　　　贈登州奉道
一論明月吐光輝桂樹香傳十九枝正到中
更當子午放開靈耀射瑶池
　　　贈馬鈺先生嘗於陜西作此詩及到
　　　寧海軍馬鈺初相見得姓名再書以
　　　贈之
一别終南水竹村家無兒女亦無孫三千里
外尋知友引入長生不死門
　　　自畫骼髏
此是前生王害風因何偏愛走西東任你骼
髏郊野外逍遥一性月明中
　　　贈皇哥
多收慧草廣添油一點明燈在裏頭照見五
門皆洞達教公拍手笑無休
　　　贈孫二姑二姑乃馬鈺室家先生兩
　　　次以梨剖割與夫妻分食之意欲俱
　　　化也鈺從化一年許孫氏亦出家奉
　　　道
分梨十化是前年天與佳時主自然爲甚當
時不出離元來直待結金蓮
在家只是二婆呼出得家緣没火爐跳入白
雲超苦海教人永永唤仙姑
　　　馬鈺從化以此贈之
擲下金鈎恰一年方吞香餌任綸牽玉京山
上爲鵬化隨我扶揺入洞天
　　　無常鐘
鐘不依時聽者愁定知人世此時休數聲又
逐斜陽去遣客無言暗點頭
　　　馮先生求問
百年光陰總不同迴頭便是出迷蒙教公對
景知顛倒擘碎微塵踏碎空
　　　圓相
一輪圓相自家知王嘉於中正是時衮出崑
崙山頂上爽邀風月到天池
　　　織造人
織造之人得也麽街前猶自騁機梭若還似
我逍遥客争肯千頭萬緒多
　　　雪
六花偏與我相違飄落人間壓是非碧洞自
温無四序肯教點汙六銖衣
　　　題竹
人言瀟洒月明中我道清虛本意深不是害
風來到此怎生引動此君吟
　　　題浄業寺月桂
誰將月桂土中栽争忍塵凡取次開折得一
枝携在手却將仙種赴蓬萊
　　七言絕句詩藏頭
　　　贈萊州平等會首徐守道
來乞覓意何如口言公善事舒内珠珍常自
守心先祖姓其徐
　　　贈仁法師講懺
能消懺勸人初利天中自展舒利佛前香篆
起知師父作真如
　　　贈京兆馮五郎
休棄業莫别妻姹兒嬰自有時把心香頻爇
起將名姓達瑶池
言可語没人磨内深藏玉潤和納甘津公莫
怪家也得唤憑哥
　　　京兆來學正覓墨
中松寶號陳玄一幽微貴遠煙裏鍊成三箇
字來便是大羅天
　　　贈張曲通
已仁人號曲通乎者也有奇功田不悟清凉
境道先生守固窮
　　　驪山
常訪飲樂真閑間金花鎮遠山自神仙來此
地知身在白雲間
　　　文官花
時春景好頻看覩群花不一般岸得超堪可
賦官園裏見文宫
　　　贈京兆杜先生
要直兮行要清源澄澈稱知明中見黑銀蟾
吐苦心甜顯志誠
吹玉笛舞嬰哥面金花瑩不磨女唱時休占
認中拍手笑呵呵
　　　因茶坊賈四郎换茶
靈木德歲新芽舌甘津别有華得風生勝杖
柱翁歡喜换新茶
　　　剔燈杖
妙身生百草叢來折得浸油中端會把昏燈
撥出靈光顯爾功
　　　邀客賞清明
人王喆趁華筵壽諸公盡醴泉洗清明真可
愛逢此景會神仙
　　　警史四哥
道非常道不和甜心苦把人磨中火焰誰能
覓有從邪史四哥
　　　守時堂
常到此並無思愛前親每作詩説街中虚六
案時堂裏見安時
　　　和遲法師韻
直弓彎射有爲中水湧兩相宜通道德遭公
注意無爲只自知
　　　道友請食餅
上津生𢇲餅粘中秀氣我新尖抵三餐真箇
别圭滋味自然甜
　　　請史四歌啜茶
金間隔並無邪正其心趁彩霞段接生雲外
物兒迴首得新茶
　　　學公擊鐘
重言語好相容口教公莫放慵裏猿兒先捉
住人歡喜擊金鐘
風火水已相忘内靈根降吉祥爾一言真箇
妙年有分白雲堂
　　　題浄業寺雲版
言擊此衆僧聞内新聲法雨分利天中振教
響音誰悟鐵生雲
　　　勸崔彦横
葉無風秋氣清天不語甚分明烏月兔長飛
走我休争勸彦横
　　　題韓茂先藥鋪
時性不似斯孩午身軀是死灰滅煙消悟真
拙籠便是見蓬萊
　　　題木魚
根清浄尾尤頳潔身軀别有名内銜珠能會
食辰須響腹中聲
　　　題温凉扇
爲柄子絹爲腮爾勞勞救熱灾院已離君莫
怪余别有好風來
儀作用覺心寬熱招風冷復攢竹柄兒堪執
捧君無暖亦無寒
　　　贈浴堂
見公家澡浴堂埪成就得清凉心便是清凉
境要鑿埪作洞房
　　　見董知縣會客坐上嘆落花
道王三已棄家羊滋味久相趖中貴冑皆春
寐肯將心悟落花
　　　贈道友
從認得便休尋步移來動好音在公家如可
見人自處水中金
　　　仁法師説三六弟子王嚞小名十八
　　　郞遂悟一十八戒
三二六不相干八郞來子細看下仁公傳妙
語今已得免飢寒
　　　五言絕句
　　　化馬鈺未肯從欲鎖庵門坐百日示
　　　家風以化之鈺問先生寒冷否遂以
　　　此贈之
莫慮王風冷王風自不寒百朝飈地過出路
你咱看
　　　述懷
寶結三田聚蓮開五葉全蘂珠宫裏看見箇
白光圓
有錢須得使不使太憨癡莫待荒郊裏臨風
咬齒兒
　　　攢三拆字并七言引子
如要讀時莫要思三言翻作七言詩若交日
裏金雞叫須養蟾中玉兔兒
　　五言絕句
　　　贈馬鈺
馬相見　喆相戀　處庵中　做方便
　　　五言律詩
王風子　總不求　分子午　旭春秋
炎離坎　出虎牛　鉛與汞　結成休
重陽子　仙豈求　恩大洞　問中秋
槌金虎　鋸木牛　初午得　子時休
重陽子　詠好吟　從有口　喆無心
千篇就　萬首臨　出去也　卧高岑
重陽子　分正仙　鉛得鎮　汞憑泉
煦開卦　見徹緣　神氣出　光昇天
　　　藏頭詩書紙旗引馬鈺譚處端教化
呼知已亦如然滅煙消去覓錢地種成黃器
壁峯長就白花蓮連直訪海邊友訪終南山
下賢脉嬰兒麥田整邀風月五人圓
重陽全真集卷之二










重陽全真集卷之三枝三
　　　　　　終南山重陽子王嘉譔
詞
　　　黄鶯兒
堪嗟浮世如何度酒色纏綿財氣沈埋人人
都緣四般留住因上上起榮華節節生迷誤
總誇伶俐惺惺各鬥機關皆結貪妬今古
幾箇便回頭肯與神爲主任從猿馬每每調
和無由得知宗祖唯轉轉入枯崖越越投深
土大限直待臨頭難免三塗苦
心中真性修行主鍛鍊金丹津液交流澆淋
無根有苗瓊樹常灌溉潤瑶枝密葉黃鶯語
瑩靈聲韻明眸正覷嬰兒兑方騎虎堪訴
姹女跨青龍四箇同歸去本元初得静裏還
輝迴光使胎仙舞應出上現崑崙得復蓬萊
處我不妄想雲霞鸞鶴天然與
　　　花心動
緊鎖心猿悟光陰塵凡百年遄速下手頓修
元本真靈此日要除骸屋居家坑壍先須跳
將身己便令孤宿静無觸氣財色酒一齊隳
逐俗景般般絶欲要捨盡爺娘共妻骨肉自
在逍遥落魄清閑認取裏頭金玉瓊英瑶蘂
花心動放香味滿空馥郁異光簇祥輝結成
九曲
　　　玉堂春
得得修行能令捷徑走子午俱無何須卯酉
只用兩珍於余堪厮守鉛汞從教結作毬
恁則成丹般般盡總透擺正真風名傳不朽
搜出元初那箇爲的友到此方知是徹頭
　　　又鎖門
玉性金真人人皆可化玉液金丹頻頻迎迓
玉兔金烏光光相次亞照玉欄干種玉芽
瓊蘂金莖長長生不謝玉女金童常常看舍
玉鎖金匙門門開闢下賞玉堂春對玉花
有箇王風時時頻睡卧無夢無眠無灾無禍
白虎青龍自然交媾過水火相逢上下和
這箇因緣元來真打坐試問諸公應還會麽
似我修待交君得功課不在勞形苦已多
　　　驀山溪贈文登縣駱守清
守清守浄各各開明性兩兩做修持你箇箇
心頭修省虚虛實實裏面取炎凉尋自在覓
逍遥漸漸歸禪定教言教令一一須當聽
急急上高坡便穩穩尋他捷徑玄玄妙妙子
細認天衢行得正立來端步步蓮花竝
　　　又于公索神龜詞
洪波浩浪澄湛源流遂此處隱神龜敢吸盡
西江大水任眠任睡喘息幾曾聞能服氣會
吞霞自在長遊戲異光殊彩迸出真祥瑞
火焰正炎炎便走在當中取利任燒任烙旋
旋聚清凉能曳尾會揺頭獨上白蓮蘂
　　　又歎驢兒
驢驢模樣醜惡形容最長耳觜偏大更四隻
脚兒輕快肌膚麤僂佗處不能留挨車買更
馱騎拽徧家家磑任鞭任打肉爛皮毛壞
問你爲何因緣箇甚於斯受罪忽然垂淚下
語向余言爲前世忒曉蹊欠負欺瞞債
　　　换骨骰歎脱禍不改過
昨遇饑年爲甚累增勸教怎奈向人人忒⬤
越貪心生狠妬百端姦巧計較騁風流賣俏
也兀底忽爾臨頭却被閻王來到問罪過
諱無談矯當時間令小鬼將業鏡前照失尿
和骨骰軟了也兀底
幼慕清閑長年間便登道岸上高坡細搜修
鍛遇眀師授祕訣分開片段堪讚真性靈燦
燦也兀底功行雙全占逍遥出塵看翫覩
長天化成仙觀向雲中有一箇青童來叫唤
風漢凡骨骳换换也兀底
　　　又歎貪婪
嘆彼人生百歲七旬已罕皆不悟光陰似箭
每日家只造惡何曾作善難勸酒然財氣戀
也兀底福謝身危忽爾年齡限滿差小鬼
便來追唤當時間領拽到閻王前面憨漢和
骨骰軟軟也兀底
　　　又贈道友王十四郎
一斬紅崖按闊狹方能及丈横梁架細如稈
杖在中間誰做下柴窩圓樣被拉浪裏面把
龜兒放也兀底擬欲前行恐失脚怎生敢
向退後來全無抵當謾揺頭空擺尾萬般惆
悵轉悒怏和殻兒軟脹也兀底
　　　水雲遊
思筭思筭四假凡軀干甚厮翫元來是走骨
行屍更誇張體段明靈慧性真燦爛這骨
骰須换害風子不藉人身與神仙結伴
　　　又鎖門
且住且住十月小春當宜鎖户一百日鍊就
重陽也竝無作做渾身要顯唯真素掛靈
明紙布信任他走玉飛金自恬然不顧
　　　又韓公索歎世
且聽且聽汨汨塵勞如何得醒女男是玉杻
金枷把身軀縛定百年韶景風燈影怎留
他光瑩早悟斯疾速修行永完全性命
玉性玉性玉鎖緊嚴金關牢釘玉房深百日
清清玉輝光一併玉匙開闡通仙逕玉門
中傳令玉童來便許全真玉皇宣已定
　　　玉女揺仙佩
終南一遇醴邑相逢兩次凡心蒙滌便話修
持重談調攝莫使暗魔偷適養氣全神寂禀
逍遥自在閑閑遊歷覽清浄常行穴迪應用
刀圭節要開劈三田會明靈結作般般光輝
是勣先向天涯海畔訪友尋朋得箇知音
成閴直待恁恃將相同步處處嬉嬉尋覓暗
裏𥊺𥊺檄覷你爲作如何鋒鏑會舉箭張弓
對敵百邪千魅戰迴純晳無愁慼方堪教可
傳端的
　　　御街行
玉芝一味通賢聖這藥治真靈性虚空臼内
穩鋪排金剛杵擣成精瑩摩訶般若蜜多和
鍊熟後搓爲鋌大悲千手丸來正太陽火
烹炮定堪宜下使用黄芽八瓊水共煎清净
從兹服了得長生便永永成功行
　　　燭影揺紅
燭影揺紅暗垂珠泪如言語無情本不起斯
因轉使余頻悟勸汝何須憂慮已當日終南
遭遇拂開眸目剔正心神東臨瓊路占真
閑水雲遊歷成霞步天涯海畔是前期此處
堪停住等候明明師父闡玄妙長生門户彩
霞光裏現出蓬萊相隨歸去
　　　八聲甘州
處清凉界迥然間别開一家風得閑閑閑裏
真甜美味甘露應同洗滌三焦六腑五臟盡
玲瓏流轉無凝滯顛倒皆通白氣充腸盈
滿助起初本有唯要深窮待時時分朗來往
識西東恁方知惺惺容貌這般形狀出高穹
圓成顯放光明照永住晴空
　　　紅芍藥
這王喆知明見菊花堅操便將重陽子爲號
正好相倚靠每常却要綴作詩詞筆無停自
然來到心香起印出仙經便實通顛倒便實
通顛倒早得得良因速推推深奥玄玄妙
妙任窮考又更餐芝草白氣致使上下盈盈
金丹結鍊成珍寶恁時節永處長生住十洲
三島住十洲三島
　　　留客住
但人做限百年七旬難與奪名争利强恁徒
勞辛苦金飛玉走催逼老死還被兒孫拖入
土余今省悟捨攀緣愛念一身無慮歸去
雲水長遊清閑得遇識汞知鉛氣滿精牢神
聚金翁却期黃婆匹配能養嬰兒姹女刀圭
足數又蓬萊客至上仙留住
　　　酹江月
正陽的祖又純陽師父修持深奥更有真尊
唯是叔海蟾同居三島弟子重陽侍尊玄妙
手内擎芝草歸依至理就中偏許通耗至
今自在逍遥金丹傳得一點靈明好皆出幽
微俱助正本有清虚顛倒復住晴空還居杳
邈此事成須到將來去後恁時公等知道
本初面目禀三光精秀分來團聚得得成形
唯自在應占逍遥門户一箇靈明因何墮落
撲入凡胎處輸迴販骨幾時休歇停住搜
獲虚幻身軀榮華富貴莫也非堅固頓悟如
如緣合後深謝真師垂顧秘訣親傳依從做
徹達了憑遭遇雲朋霞友竝歸蓬島瓊路
　　　摸魚兒
嘆骼髏卧斯荒野伶仃白骨瀟洒不知何處
遊蕩子難辨女男真假抛棄也是前世無修
只放猿兒傻今生墮下被風吹雨浥日㬠更
遭無緒牧童打余終待搜問因由還有悲
傷那得談話口銜泥土沙滿眼堪向此中凋
謝長曉夜筭論秋冬年代春和夏四時孤寡
人家小大早悟便休誇俏騁風雅
　　　戚氏
凍雲昌出入繚邈徧舒張直上玄凝滿空濃
密現嘉祥六花妥瑶芳輕飛緩舞恣飄颺須
臾漸漸俱縞物物因跡盡均粧選甚高下那
拘遥迥一同不辨偏傍更新鮮潔静添素加
彩增至輝煌唯覩晃養無方應是瑞氣接引
在中央成佳致自然盈尺歲稔時康顯青
蒼間點碧漢雲歸片段日放晶陽任溶任聚
正是流酥獨許仙客堪嘗淡味偏能好渾如
這玉液與瓊漿細想雖無馥郁便深宜寂暗
藏香别生景趣盈盈再騰妙妙静裏開真相
復作冰爲寶玲瓏狀風剪剪聲韻璫璫夜静
來轉覺嚴凉運星斗皓月豈尋常最相當處
明明瑩徹返照交光
　　　抛毬樂
此來玄化塵世搜獲藏善忽長天嘉氣瑞瑞
雲浪滔滔暫然敷徧聚靉靆濃結成雯漸淅
瀝文橫飛霰廣布列列嚴凝凛凛寒威抛擲
真堪羡似玉英瑶萼瓊花璧屑也知都被風
刀細剪撒迥遥輕舞任他頒形如鋪練最均
平同色寧辨上高下低深淺正比賢聖慈
悲盡施救普與行方便奈晴空開日曜返照
消殘舊面又還復故元醜般般皆見福薄分
微重業目迢遮了重重現勸汝懣急急捨彼
就斯迴頭總願修持煅鍊功行兩雙全誠遠
勝六出時間顯麽則好歸十洲清選
　　　沁園春
自問從初少年如何每每所爲好細尋重想
當時做作恐違天地或昧神祇及至如今恁
貌顔將耄限盡臨頭著甚醫還知否有聖賢
三教莫也堪隨閴中認這慈悲更長爇名
香寢見知把浄清靈密耀明顯一齊速鍊下
手修持口印金科心傳玉訣舊業除消誠未
遲搜前路得歸依玄妙證道無疑
王喆惟名自稱知明端正不羈更復呼佳號
重陽子做真清真浄相從相隨每鋭仙經長
燒心炷水火功夫依次爲堪歸一處閴然雅
致有得無遺偏宜用坎迎離聚珍寶成丹
轉最奇結玉花瓊蘂光瑩透頂碧虚空外捧
出靈芝定作雲朋决成霞友自在逍遥詩與
詞盈盈處引青鸞彩鳳謹禮吾師
　　　玉蝴蝶
捉住玉山赤鳳神舟同泛激浪漂浮便使烏
龜開口顯出嘉謨吸洪濤枯乾北海吐巨波
澆溉西湖自舒敷水紋花面皆是金鋪光
珠盈盈照耀恰如明月晃晃方隅普徧騰輝
盡成霞彩覆環紆見圓珠深深漸現結寶丹
空外超踰得瓊途大羅天上永永惺甦
　　　南鄉子
好紙造成鳶占得風來便有緣放出空中雲
外路無邊休戀椿兒用線牽端正莫教偏
仰面人人指點賢從此逍遥真自在如然斷
却絲麻出世纏
　　　永遇樂抽文契
失笑王三元當幼小典了身體直至如今四
十八上方是尋歸計獨擔辛苦爲誰歡樂决
要撿抽文契這工錢不曾取過從前竝無綰
繫鋭然走出没人拘管欣許深根固蒂水
畔雲邊風前月下占得真嘉致惺惺了了玲
瓏清爽復入爛銀霞際一團兒紅炎炎就中
妙細
正好回頭堪當下手搜尋密妙此箇圓成無
教沈溺須是令分曉火坑休認凡籠莫入兩
事鋭然先跳惺來後嬴取三光時時頂戴長
照靈明一點常隨五彩九轉便通關要透
出崑崙瑩傳清浄朗聽金雞叫月華輝耀星
生盈滿此處玉花香裊得玄玄玄裏真宗這
翻了了
　　　永龍吟
若脩仙子圓成永真誠做他上士明明了了
惺惺灑灑搜尋妙旨决烈回頭是自不肯拖
泥帶水便斬釘截鐵塵緣悉屏無罣礙做清
泚得長生久視更盈盈行功齊至頻頻囑
付一靈耀金光早起五彩同如此相扶助入
丹霄裏有青童接引前來迎迓執瓊瑶蘂
　　　川撥棹
酆都路定置箇凌遲所便安排了鐵牀鑊湯
刀山劍樹造惡人有緣覷造惡人有緣覷
鬼使勾名持黑簿没推辭與他去早掉下這
屍骸不藉妻兒與女地獄中長受苦地獄中
長受苦
蓬萊路顯自在逍遥所現長生景瓊花玉葉
金枝寶樹作善人得觀覷作善人得觀覷
童子青衣掌仙簿行功成上昇去結就一粒
金丹深謝嬰兒姹女永不遭三界苦水不遭
三界苦
　　　調笑令
調笑説玄妙姹女嬰兒舞跳青龍白虎揺交
叫赤鳳烏龜鐇繞驀然鼎汞召性命從兹了
了山峭日光照碧漢盈盈圓月耀森羅萬
象長圍罩一道清風裊裊真靈空外天皇詔
住在蓬萊關要
　　　晝夜樂
便把户門安鎖鑰内中更藴奇略安爐竈煅
鍊金精養元神修完丹藥一粒圓成光灼灼
虚空外往來盤礴五彩總扶持也無施無作
冥冥杳杳非投託占盈盈赴盟約蓬萊路水
結前期定長春瑶英瓊萼等接清凉光徧爍
放馨香自然雯作裏面禮明師現真歡真樂
　　　又鍾公云鏡能照他人不能照自
百鍊青銅圓又小平平正吐靈耀向人前相
對相觀别辨容顔分曉好醜媸妍并老少塵
凡一齊勘校彼此假中來怎生通内貌别
有輝輝親密要焕心鏡主玄妙偏能會顯古
騰今又能鑑從前虚矯艷艶光輝宜自效把
當初性珠返照裏面得全真永明明了了
　　　瑶臺月違終南山
携雲放肆投閑路清風明月長載迴光返照
瑩徹澄波青黛髣髴裏遠望嘉山静至收歸
寧海前生約今生在遇明了便明對相愛熙
然景致頤然聚會這箇密妙堪賽内外須
常常頂戴香煙起盤裊盡成雯蓋每從依仙
伴同遊定處看霞軒神憑三曜通三昧論交
友交泰無礙靈明一點逍遥自在
修行便要尋捷徑心中長是清浄搜摧妙理
認取元初瞻聽四象内只用澄鮮湛湛源流
端正探深奥觀遥迥戴三曜依三聖功併仍
兼行滿俱憑悟省玉潤金鋭光瑩吐彩艶
重重永定靈明現圓相一團紅映向虚空冥
香騰輝在物外悠悠能整從來性本來命歸
雲路出山頂堪慶蓬萊島遣青謹請
　　　滿庭芳劉公問貴賤
今世豐華此生貧窘筭來總是前緣榮枯好
醜無黨亦無偏只在靈明布種唯招召善惡
相傳花開謝開爲福地謝是禍心田英賢
如速省時臻命至減勢藏權若能還使盡却
復如然好把根源取正休著染也莫孜煎推
真妙不論貴賤便是大羅天
　　　又劉公索賢
智慧皆全癡頑總至雨般自是殊方一能明
哲一箇性迷荒盡是靈中分定各分别此理
昭彰還知否上人九竅下没膏肓彷徨思這
事暗中積行便得賢良稍胡爲做作愚戇
來匡奉勸諸公速悟行平等永永清凉真誠
顯唯邀本有前路趁仙鄉
　　　又於京兆府學正來彦中處覓墨
毛穎歸余禇生從我陶泓三事奇塊陳玄不
止尚未得相陪日夜搜神定思在何處多隱
文才誰堪訪高明上士唯有彦中來渾材
如見慧便教磨出雲浪恢恢書靈符寶篆救
苦消灾願使家家奉道人人悟總免輪迴成
功行前程路穩同去宴蓬萊
　　　又未欲脱家
未欲修持先通吉善在家作福堪當晨叅夜
禮長是爇名香漸漸財疏色減看分寸營養
爺娘擒猿馬古來一句柔弱勝剛强從長
凡百事先人後己勤認炎凉與六親和睦朋
友圓方宗祖靈祠祭饗頻行孝以序思量逢
佳節懽欣訪飲齊唱滿庭芳
　　　又欲脱家
既欲修行終全閴謐出離塵俗相當莫憑外
坐朝暮起心香須是損妻捨事違鄉土趖却
兒娘常歸一民安國富戰勝又兵强長長
瀟灑做搜尋玄妙認取清凉又憑空渺邈大
道無方只在圓光自照明來後堪用衡量重
陽子迎霜金菊獨許滿庭芳
　　　又修行
陰盡陽純命停性住先須汞識鉛知白堅黑
固土馬木牛隨卯酉常從子午甲庚聚用坎
迎離刀圭至震龍兑虎赤鳳鬥烏龜堪宜
真水火癸丁鑪竈丹結何疑漱瓊漿玉液神
水華池滋潤靈芽瑞雪日雞叫月兔推移金
翁喜黄婆立便養姹女嬰兒
　　　又文登張公邵公要起玉花社
王嘉身留玉花社舉此因都爲張侯迤而邵
氏庵舍不能修後悔人人猛悟兔兒起抛甚
甎毬還知否斷弦無續覆水定難收休休各
處分我雖眷戀誠没回頭願諸公心内念憶
同流别意離悰已動金蓮子光滿西州當歸
去文登勝景不復再重遊
　　　西江月
養甲争如養性修身争似修心從來作做到
如今每日勞勞圖甚好把幽微搜索便將
玄理思尋交君稍悟水中金不肯荒郊做恁
　　　憶王孫
人云口是禍之門我道舌爲禍本根不語無
言没討論度朝昏便是安閑保命存
　　　蘇幕遮
少煩人稀赴會我自無恩莫把他人怪廉儉
温良身自在莫追陪免得常躭債有錢恃
人見愛及至無錢親也全疏待且見世情如
此態察盡人心暗想除非外
　　　金雞叫警劉公
占得虚空呈俊俏玄中玄妙中絶妙自然五
彩通靈照一顆明珠萬道霞光罩浄浄清
清泠泠曉曉昏昏默默冥冥窈窈森羅萬象
輝輝耀月裏蟾鳴日裏金雞叫
　　　桃源憶故人
瑠璃枝上瓊花皜蓓藟間成瑪瑙烏玉葉兒
偏好四件誰能討静中認得真家寶艶彩
誠非草草唯有箇人知道共得歸蓬島



重陽全眞集卷之三





重陽全真集卷之四枝四
　　　　　終南山重陽子王嘉譔
　　詞
　　　南鄉子
物物要休休打破般般是徹頭認得本來真
面目修修一箇靈芽穩穩求火裏好行舟
焰裏白蓮素臉幽馥郁風前通遠迥悠悠透
過青霄得自由
　　　又誡人禮拜
堪歎這頑夫空恁區區用力麤五體相逢投
地面休愚尚自勞勞禮假軀大道本虚無
玄裏藏玄妙不敷内有元光人不識唯吾日
日觀瞻自吸呼
物物不追求擺手行來事事休返照迴觀親
面目無憂自在逍遥豈有愁乘此大神舟
玉棹瓊橰渡正流剔出急波俱絶盡機謀超
上十洲三島遊
　　　又于公索幻化
幻化色身繞電脚餘光水面泡忽有忽無遄
速甚如飆過隙白駒旋旋飄何不悟虚囂
早早迴頭養玉苗苗上金丹光潑潑彰昭透
過雲衢入碧霄
　　　又邵公索要下手修行
我命不由天熟耨三田守妙玄甘雨澤深先
布種金錢徧地黄芽最色鮮養就玉花蓮
葉葉分明水水堅瓊蘂被風吹撒動香傳一
道靈光任自然
　　　又風琴
妙手喜新成十六條絃别有名掛在宫中雲
外路風迎便許能招自己聲不入俗入聆
占得仙音講道經唯我傍邊全善聽叮嚀携
爾蓬萊在玉庭
　　　小重山喻牛子
堪歎犢兒不唤牛性如湍水急碧波流只知
甘乳做膏油長隨母擺尾揺頭漸漸騁無
休奔馳山谷路入溪溝未從韁絆恣因由貪
香草怎曉虎狼憂
堪歎寰中這隻牛龍門角子穏騁風流身如
潑墨潤如油貪鬥壯牽拽不迴頭苦苦幾
時休力筋都使盡卧犁溝被人嫌惡没來由
閑水草難免一刀憂
　　　刮鼓社
刮鼓社這刮鼓本是仙家樂見箇靈童於中
俊俏自然能做作長長把玉繩輝霍金花一
朵頭邊爍便按定五方跳躍早展起踏雲脚
早展起踏雲脚會戲謔正洽真歡樂顯現
玲瓏玎璫了了徧體纓絡遂引下滿空鸞鶴
迎來接去同盤礴共舞出九光丹藥蓬萊路
有期約蓬萊路有期約
　　　恨歡遲
名喆排三本姓王字知明子號重陽似菊花
如要清香吐緩緩等濃霜學易年高便道
裝遇淵明語我嘉祥指蓬萊雲路如歸去慢
慢地休忙
　　　山亭柳
急急迴頭得得因由物物更不追求見見分
明箇把般般打破優游浄浄自然瑩徹清清
至是真修妙妙中間通出入玄玄裏面細
尋了了達冥幽穩穩拈銀棹惺惺駕大法神
舟速速去超彼岸靈靈現住瀛洲
　　　武陵春
天地唯尊人亦貴日月與星臨道釋儒經理
最深精氣助神愔四箇三般都曉徹丹結
變成金衮上明堂透玉岑空外得知音
　　　甘草子
塵所不肯修行箇箇貪歡聚轉轉戀榮華怎
肯將心悟直待陰公教來取便急與相隨
去早被兒孫送歸土金玉誰爲主
　　　迎仙客或曰既是修行因何齒落髮
　　　白答云我今年五旬五尚辛苦為收
　　　穫耳
五旬五過半百諸公把我頻搜索眼如遮耳
如聞口中齒豁頦上髭鬚白外容蒼内容
黑金花地上真粟麥稈兒釤穗兒樀三車搬
過便是迎仙客
　　　惜芳時
諸公學休胡别且莫放猿顛馬劣閑中認得
玄機設無言説自然歡悦淨清便把虚空
拽待問你不生不滅答言功行須交徹有眞
師分明來接
甲龍入火分明看庚虎在水中遊翫往來相
送同爲伴自然是兩家拘管善能調養成
片段裏外更使成交换空中有箇青童唤恁
時節一衝霄漢
　　　點絳唇先生鎖門及十旬將啓户又
　　　以梨一枚割做十分與馬鈺夫婦二
　　　人食之既啓户了唯鈺捨家緣做弟
　　　子至此耳又以詞贈之
十化分梨我於前歲生機構二人翁母待教
作拏雲手用破余心笑破他人口從今後令
伊依舊且伴王風走
　　　俊蛾兒勸吏人
見箇惺惺真脱灑堪比大丈兒莫睎燈下俊
蛾兒壞了命兒早早迴頭搜密妙營養姹
女嬰兒道袍换了皂衫兒與太上做兒做兒
　　　南柯子
白鷺江心立烏龜水底鑽紅雞翡翠竹間攢
四件將來鍋内鍊成丹五味調和美重樓
信任餐充盈六腑得寧康養就真神跳躍入
仙壇
會歎風中燭能嗟水上漚一生一滅幾恃休
恰似輪迴來往業淪流知有驢和馬非無
騾與牛等閑撲入怎抽頭幸得人身急急做
真修
　　　夜遊宫
身向深山寄寄步青峰恣情如意冷即草衣
慵即睡餐松渴來後飲緑水養就神和氣
自不寒不饑不寐占得逍遥清浄地樂真閑
入紅霞翠霧裏
　　　江神子
虚中空外認盈盈喜前程看分明占得真堅
慧照助新聲五座門開通出入任來迴好遊
行高峯上便縱橫結雲棚勢崢嶸衮出靈
光一點似朱櫻彩色般般籠罩定處清凉永
長生
　　　賀聖朝
修行須是身衣布受寂寥餐素道心不與衆
心同絶憂愁思慮内中認取金爲聚并開
明玉兔赤鸞抱住黑龜精這些兒誰悟
　　　長思仙鄒公問識心見性
莫哦吟莫追尋這箇玄機奥最深如何識本
心好鈐擒好登臨明月孤輪照玉岑方知
水裏金
　　　蘇幕遮滕奇放龜
此神龜深謝放厚德深恩杳杳冥冥廣毛寶
當時還岸賞答報於公别有明明相戲金
蓮通揖讓千載遐齡就壽增嘉況返顧精神
添瑩朗一氣煩公送到雲霞上
　　　又秦渡墳院主僧覓
善看經能禮懺金面胭脂正好頻頻蘸轉轉
殷紅紅不淡色裏全真真裏成清湛仗鉛
刀擊汞鏨劈暗鑿昏迸出銀霞艶萬道霞光
攢一點般若波羅得得無增減
莫端身休打坐擺髓揺筋嘘嚥稠黏唾外用
修持無應和贏得勞神枉了空摧挫要行
行如卧卧只把心頭一點須清破返照迴光
親看過五色霞光覆燾珠明顆
五臺峰三耀刹八識俱明四象靈光匝羅漢
回頭看菩薩佛杲圓成這裏無言答證虚
無騰可恰清浄全扶澄湛尤相洽休衮神珠
分等甲彩色傳輝再現黄金塔
　　　又寄與譚哥唐哥
訓人人休碌碌搜尋密妙長修福慧慧明燈
參性燭謹謹營軀食食牟平禄拜風風爲
叔叔兩兩姪賢莫戀余相逐切切依從新格
曲了了唐琳達達真譚玉
　　　又贈京兆藥市銜趙公
趙公邀喫水飯顆顆珍珠粒粒靈芝蔓食就
圓明生園苑開闡瓊花不作凡軀楦合三
光分四憲壯起精神寶鼎童兒健五色霞光
同一建此則充盈得得平生願
　　　又勸化醴泉人
醴泉人都作善急急光陰似水還如箭榮貴
虚勞休自羡四假凡軀恰似蠶知縁各縛
纏誇做蠒裏了真靈直待鍋兒煎這箇王三
行方便不信之時不見害風面
　　　又勸化諸弟子
兄弟懣安脚手擘破微塵跳出三山口月出
東方日入酉焜燿明星三箇相隨走氣傳
清神運秀兩脉通和真行真功就衝上晴空
光猛透方顯無爲始見歸無漏
　　　又贈京兆府王小六郎
這仁人忒伶俐問我修行便出非常意怎奈
時間家事累更有一般妻子應難棄勸明
公休出離日爇名香謹把三光貴萬事心懷
方便起歲舉時臻也到雲霞裏
　　　又勸修行
莫行功休打坐如要修持先把心猿鎖黑氣
收歸無漏破慢慢昇騰保養靈真麽姹娘
嬉嬰子卧搬上中田總向明堂過折得白蓮
花一朵携去虛空放出珍珠顆
　　　又勸同流
教門人聽我吿清涕稠津喫了成虛耗五穀
滓餘難化造恰是隈𨻵惹甚閑煩惱會修
行知顛倒别有一般滋味天然好神水華池
通正道灌溉丹田指日歸蓬島
　　　又贈打車
木無情生有作都被良下妙手成軀殻黑犢
黄犍惟挽索牽入紅塵難免輪迴脚靜中
忙閑裏作怎得逍遥自在真歡樂直待白牛
來跳躍一朵蓮花萬道霞光爍
　　　又勸世
歎人身如草露却被晨暉晞轉還歸土百載
光陰難得住只戀塵寰甘受辛中苦告諸
公聽我語跳出凡籠好覓長生路早早迴頭
仍返顧七寶山頭作箇雲霞侣
　　　望蓬萊燒了庵作果有二弟子自寧
　　　海來復修蓋住
重陽子物物不追求雲水閑遊真得得茅庵
燒了事休休别有好歸頭存基址决有後
人修便做玲瓏真决烈怎生學得我風流先
已赴瀛洲
　　　又醴泉覓錢
醴泉好偏愛養貧兒爲破殫虚華業余從捉
住傻猿兒無女又無兒街兩面願助小錢
兒同共買成金麥飯三恃喂飽鐵牛兒耕種
老嬰兒
真大道能結坎和離認取五行不到處須知
父母未生時此理勿難知須速省下手便
修持上有三光常照耀中包二氣莫分離採
得玉靈芝
修鍊者須要覓前程窈窈冥冥除我相昏昏
默默絶人情真裏正中貞方曉悟閑至净
中清物物般般都打破頭頭脚脚便分明圓
曜自然成
修鍊事子細好鋪陳外做四肢安樂法内觀
五臟倒顛因便是得全真堅守定營殻要
申申二氣合和開本性三田搬運助靈神只
此唤仙人
真大藥要見甚昭然二氣包囊三疊妙雙關
封鎖九重玄自曉豈相傳古仙頌兩句最
精研凡骨渡河誠用筏聖功到岸不須船越
越害風顛
猿馬住性命自然知一粒刀辛開四象兩般
鎗法殺三尸神水溉華池公看取便是坎
和離土馬赳回金虎子鐵牛耕出玉龍兒方
見遇明師
真鍛鍊驅惑去迷昏踏碎月明通正路劈開
風景入玄門方顯道家尊無把捉一點出
崑崙復住空中超造化得歸物外越乾坤那
論若亡存
重陽子飲水得良因洗滌塵勞澄浄至灌澆
根本甲芽伸兹養氣精神恬淡好甘露味
投真滴滴潤開三教理涓涓傳透四恃春流
轉一清新
能下手便曉這元元爲甚得通三一法都緣
悟徹五千言立起本根源重著脚跳入水
晶盤唤出那人人不識至今有自自揚掀越
越害風虔
回首處便要識希夷鍛鍊須將情滅盡修行
緊與世相違勘破是歸依蟾玉走認取箇
金飛交位東西通地髓沖和上下合天機方
得妙中微
修鍊者四事倒顛論地水火風應化去色聲
香味怎生存方是顯良因全得得窈默與
冥昏慧性來迴清浄路真靈出入妙玄門空
外九光渾
真大道滋味不相饒明月光中騰瑩瑩清風
飆上出乞乞從此見芝苗無狹闊又豈有
迢遼圓現圓成成自在一能一得得逍遥方
顯見彰昭
　　　鶯啼序
鶯啼序時繞紅樹應當做主騁嚶嚶瑩瑩聲
音弄晴調舌秤羽潜身在朱林茂處愈綿變
百般言語喜新鉛新汞俱齊叫歸宗祖唤
覺呼惺頓曉本元初天然規矩定分他甲乙
庚辛九宫八卦門户驅四象通推七返用千
朝鍊成文武這金丹由此三年漸令堪覩
嬰兒跨虎姹女騎龍白雲招翠霧各各擎鋼
刀慧劍接刃交鋒隱密藏機兩家無懼爲龜
赤鳳前來降伏和合罷戰休兵戍被靈童結
搆同相聚從兹慢慢搜尋寶貝完全要見便
教知數明珠萬顆吐出神光倒顛籠罩住
迸一條銀霞裊裊撞透清霄晃耀晴空徧開
瓊路中間獨現真妙真玄星冠月帔端嚴具
把雙眸高舉頻回顧觀瞻了了清清湛湛澄
澄害風得遇
　　　啄木兒
觀浮世爲人貴舍榮華全神氣保養丹田絶
滋味便將來免不諱自諳自諱修取長生
計自誓自誓今朝説子細且通邊際開靈慧
酒色財氣一齊制做深根永固蔕怎生得虎
龍交位如何令姹嬰同睡把塵勞事俱捐棄
三道合和歸本類想玄玄尋密祕
自行自行見性不用命自惺自惺黑飆先捉
定使倒顛併唯堪詠兩脉來迴皆吉慶辨清
清與静静烏龜兒從兹警省放眼耀光明
焕炳恣水中遊濤間逞望見赫曦山上景轉
波恬又浪静
自住自住離宫受坎户自悟自悟汞中建鉛
庫好頻頻顧長相覷上下沖和知去處漸漸
入雲霞路赤鳳兒飛來振羽飲盡烏江見
水府與神爲主作宗祖只把刀圭長安撫方
能教子伴午
自坐自坐木上見真火自哿自哿從前没災
禍雨東方妥誠堪可潤葉滋枝成花朵結團
團寶珠顆翠霧騰空外徧鎖白露凝虚上
負荷换搆交睡同舒他性命方知無包裹不
由天只由我
自卧自卧西方憩息麽自佐自佐靈臺聚真
火發庚辛課相應和物物拈來都打破元來
現此一箇跳出後無小無大敲著後不剛不
懦便却如這音聲那響喨玎璫明堂過遇玲
瓏共慶賀
自知自知只此分明是自此自此得一並無
四在虚空裏撒金蘂萬道霞光通表裏復元
初見本始要鍊正靈真範軌更不用木金火
水把良因壘從心起方寸清凉無憂喜證長
生並久視重陽子害風是王喆名知明字
説修行旨没虚詭啄木詞中開真理向諸公
取知委



重陽全眞集卷之四





重陽全真集卷之五枝五
　　　　終南山重陽子王嘉譔
　　詞
　　　探春令鎖庵門化馬鈺
要知端的默默細想須憑因果至今喜悦投
歸玄妙便把門兒鎖惺惺了了真堪可有自
然香火静中寂閴分明一箇師父來看我
美醪奇饌信任恣飲豐餐最好醉經飽德唯
歌自舞喜樂論道頻頻拈弄靈芝草使異香
來到雲霞覆燾鶴鸞前引却赴蓬萊島
　　　月中仙自詠
自問王三你因緣害風心下何處怡顔獨哂
爲死生生死最分明據轉令神性悟更慵羡
人誇五袴愈覺清凉地皮毛無用那更憶絲
絮渾身要顯之恃這巾衫青白總是麻布
葫蘆貯藥又腋袋經文拯救人苦竹携常杖
柱侍自在逍遥鍾吕道余歸去路煙霞侣
　　　阮郞歸
驀然撞著阮郞公無何兩目紅盈盈翳瞙礙
非通如何見寶瞳眞妙藥便修崇良醫顯
行功金篦一刮直緣空三光本秀同
　　　又詠紙衣
蔡倫助造阮郎歸於身顯紙衣新鮮潔浄世
間稀隔塵勞是非瓊表瑩玉光輝霜風力
轉微寒威戰退達天機白雲自在飛
　　　喜遷鶯贈道友
問公爲善這大道無言如何迴轉猛捨浮華
搜尋玄妙閑裏做成修鍊認取起初真性捉
住根源方便本來面看怎生模樣須令呈現
親見堪相戀請向絳綃宫裏開瓊宴會上明
明霞輝萬道射透玉絲瑶霰一粒寶珠晶瑩
衮出光同飛電徹中央大羅天歸去永除遷
變
　　　歸朝歡
天地初分何處寄父母無生名甚字須將這
箇要分明推窮此理寧論是細細傳不二一
能仍究從前自往來頻不知迷迷甚日得言
賜忽爾真靈前面至認得元形歡喜示惺
惺覷著甚端嚴輝輝返照通容易見時唯密
祕妙玄微雅中深遽出圓光五般顔彩復本
總祥瑞
　　　減字木蘭花辭世
凡軀四假便做長年終不藉水葬魚收教你
人咱業骨骰這迴去也一顆明珠無有價正
是真修穩駕逍遥得岸舟
　　　又自詠
小名十八讀到孝經章句匝爲慶清朝愛向
樽前舞六乞呼盧總會六隻骰兒三没賽
傻得唯新刮鼓叢中第一人
七年風害悟徹心經無罣礙信任西東南北
休分上下同龍華三會默識逍遥觀自在
要見真空元始虚无是祖宗
時當五九道用謫仙三盞酒綵仗風流爲示
農耕擊土牛東君德厚放盡山梅并岸柳得
得真修一顆明珠出玉樓
青山緑水自與今朝長是醉緑水青山得道
之人本要閑清風明月占得逍遥無可説
明月清風共是三人我便同
心低大小細細搜尋玄裏妙大小心低酉上
爲東卯作西心高火出走了三田𩛿與蜜
火出心高轉轂輪迴又一遭
神清氣爽樂處清閑堪一唱氣爽神清鼓出
從來自己聲清神爽氣長就黄芽緣溉濟
爽氣清神認得前程這箇真
　　　又贈王家飲店
凉淘要結妙手輕團如握雪要結凉淘瓊蘂
紛紛入寶槽挨刀細切椀内銀筯挑玉屑
細切挨刀又分隨余採碧桃
　　　又化破帛
長居海畔非帛衣身應不暖海畔長居温燠
凡軀性自如於公願管轉化多人爲首讚
願管公於養就仙胎得展舒
　　　浪淘沙唐秀才索春寒秋熱詞
氣色做交加四序無差上凝下出兩相磨暖
律欺寒寒逼暖易位難趖恰似這浮華人
做生涯得時温燠失來邪貧富熱寒應不定
浪裏淘沙
和氣欲超昇寒色沈凝清凉内爽亦能騰却
被外炎相伏定春冷秋蒸陰照復陽登陽
喜陰增人當衰處轉誇能天欲明而仍暫暗
禍福交承
　　　又歎虚飄飄
石火不相饒電裏光燒百年恰似水中泡一
滅一生何太速風燭恃燒公等在浮囂悟
取虚韶福油好把慧燈挑光焰長生明又朗
返照芝苖
人要悟黄芽忽戀榮華俗家出了做仙家物
物拈來都打破藉甚嬰娃蓬島現光華翠
霧紅霞長春園裏看靈葩覆燾清光仍自許
得得休誇
　　　驀山溪
玉堂三老唯識王三操復許辨三台更能潤
三田倚靠自然三耀攢聚氣精神運三車依
三教永没沈三道須通三寶方見三清好
眞性照三峰陡免了三焦做造休論三世諸
佛現前來得三乘遊三昧瑩瑩歸三島
修行學道切莫憑嬰姹只是這些兒把塵俗
般般不惹自然蕭索寂寞與他依餐殘飯著
麤衣飽暖休相捨常從坦蕩守養身軀假
閑裏得真閑覺清凉惺惺灑灑暗中功行直
待兩盈盈靈明顯做逍遥師父看來也
水中漚起來往相隨走旋旋被風吹便生滅
暫無還有忽亡忽聚遄速没人知如浮世不
堅牢名利難長久諸公早悟休要迷花酒
養聚氣和神更認取三光靈秀朝昏調攝保
護結金丹添真瑩放明光永得逍遥壽
　　　又贈劉哥會剃頭面
公能力鑷將彼姿顔接刮削與提撏甚停當
心洽意愜如描似畫眉秀鬢鬚齊添嫩貌減
衰容又更增言捷内靈和協無質無腮頰
妙手有何述敢把此分明拈捻若還會得慧
劍便磨礱呈白刃顯青鋼剃出圓成曄
　　　燕歸梁
這箇修行理最深水裏淘金見清浄處細搜
尋唯風月是知音綿綿永永無令歇如撈
得稱嘉吟一從携去上高岑方能顯道人心
　　　掛金燈劉蔣庵
好池亭華麗於中瑩善修外景裝成内景這
兩事誰能省謹按黄庭緝整表裏通賢聖
水心炎炎火焰猛勁溉鍊出真清浄
　　　金蕉葉
撲入塵凡世俗這思牢更兼愛獄被玉杻金
枷緊束受無窮不足百歳光陰迅速更朝
磨夜磨催促早離了家緣孤宿結神仙眷屬
　　　武陵春詠骼髏
無事閑行郊野過見棺函板破裏頭白白一
骷髏獨瀟灑愁愁爲甚因緣當路卧往來
人誹謗在生昧昧了真修這迴却休休
　　　定風波贈馬鈺
萬萬人中這箇人忽然自悟説良因恰似白
蓮花一朵尖新泥沙脱了出迷津邀住清
明開嫩臉朗竅明月作毗鄰住向空中騰馥
郁靈真此回占得四時春
空裏追聲枉了賢水中捉月事同然隔靴抓
癢越孜煎紐石作弦何日撫鑽木待火幾
恃然恰如撅地覓尋天
耕熟晶陽一段田九還七返五光全清清淨
淨顯新鮮物外閑人雲外客虚中真性洞
中仙晴空來往步金蓮
浮世都憐假合身勸人認取裏頭人本來面
目好相親返照迴光知去處逍遥自在樂
天真鋭然穎脱出囂塵
　　　江梅引寧海范明叔邀飯覽月桂花
凌晨静至樂倍倚欄隈覩奇材正是蟾宫餘
影世間來遂得睛空甘露力潤根荄發修條
偉又塊能綻粉苞加紅艶按周天四序開
蘂撒黄金騰馥郁道眼堪猜豈許姿陸地混
塵埃呼取好風同引去上瑶臺復靈根月裏
栽
　　　金雞叫寧海軍結金蓮社
社結金蓮都不曉金盤獻七珠明了金陵河
裏知多少要現金光須得金匙攪牽過般
密妙金風内好香籠罩金枝玉葉同成俏唤
出金翁便做金雞叫
　　　又警劉公
識得希夷方見妙自然是無煩無惱妻男孫
女長繚繞愛獄恩山把身軀緊縛抓若要
玲瓏於已俏把慧刀快磨頻挑萬斤鐵索都
碎了奉報劉公省悟我金雞叫
感皇恩丁亥年十月初一日先生要
　　　化馬鈺故鎖門百日欲令鈺見家風
　　　而肯從
百日鎖庵門擒顛縛傻閑閑澄中静養真假
箇人歎問直恁如斯瀟灑我咱知得也誠清
雅别有一般分明好畫頻頻親擊出暫懸
掛那滿要看萬斛珍珠酬價恁時傳説下些
兒話
　　　瑞鷓鴣
長春景致等長年不夜鄉中永不眠自在從
容除我想逍遥來往有誰權唯知物外渾無
物獨看天中别有天五彩霞光長作伴金花
圍繞大羅天
修行莫鍊外容紅只要當中起赤心從此能
生木上火自然養就水中金瑶芳寶樹同相
守玉葉瓊枝共厮侵休去他方尋伴侣箇中
眞箇是知音
修行孰是鍊金丹鍊就方知雨事全七返不
容開四户九還應是轉三田氣神交結爲珍
寶靈性分明作大仙今日却歸元本路自然
清静永恬然
　　　惜黄花
昨朝酒醉被人縛肘橋兒上撲到一場漏逗
任叫没人扶妻兒總不救猛省也我咱自呪
兒也空垂柳女空花秀我家妻假作一枚花
狗我謹切隄防恐怕著一口這王三難爲閑
走
　　　豆葉黃
奉報英賢早些出路卜靈景清凉恬淡好住
開闡長生那門户便下手修持真功真行真
性昭著姹女騎龍嬰兒跨虎把珠玉瓊瑶
顛倒换取正是逍遥自在處結一粒明明金
丹金鏡金耀攢聚
　　　聖葫蘆
這一葫蘆兒有神靈會會做惺惺占得逍遥
真自在頭邊口裏長是誦仙經把善因縁
却腹中盛浄浄轉清清玉杖挑將何處去緊
隨師父雲水是前程
　　　憨郭郞或問難免憎愛心
深僧僧愈甚深愛愛尤多兩般都在意看如
何他歡如自喜他病似身痾心中成一體
各消磨
　　　郭郎兒慢
日放銀霞甘雨滴成珠露召清風氣神同助
便致令相守鎮相隨更寶種三田九轉靈丹
聚碧虚前徧生玉芝金樹綻瑶花滿空無
數爛熳開瓊蘂吐馨香正馥郁當中一點光
明住
自在逍遥清静恣閑行走拄靈杖慢垂寬袖
任彩霞繚繞緊相隨更遠遠香風翠霧同來
誘忽昂頭驀觀瑩景添秀見青衣半空招
手便唤余休更别追尋指白雲深處這裏神
仙有
　　　受恩深
性亂因醪誤精枯緣色妬眼神傷敗被財役
住鼻濁如何只爲氣使馨清去浮世人難悟
殢四事相牽淪落苦處達士怡然殊不顧
上净真心於下元陽堅固左養取青龍右邊
白虎咆哮做都總來攢聚便成結金丹大羅
歸去
　　　折丹桂
氣財色酒相調引迷惑人争忍因斯染患請
郞中鬼使言你且儘不須把脉休頻診死
病今番準這迴須去没推辭復勾追交帖緊
進來陰府心寒懔對判官詳審高呼鬼使急
挐拏不凌遲更待甚鑊湯浴過鐵牀寢銅
汁頻頻飲哀聲禱吿且饒些後番兒不敢恁
　　　木欄花慢
論修行鍛鍊只元是這些兒也勿取翁婆姹
女嬰子相隨休言木龍金虎更何須黑赤坎
和離奉報諸公入道莫令形苦神疲堪宜
正好搜尋時坦蕩准希夷放落魄清閑任雲
任水真静真慈靈然養成内寶聚玄機密妙
不難知開闡當中一點瑩然明照無爲
　　　河傳令知縣董德夫小
德夫知縣坐上將余便索河傳令堂下落花
你咱分明親見稍知空這攀緣都不戀争如
修取來生善早悟光陰急急同飛箭足愛前
親好心長行方便若回頭隨我訪神仙面
　　　虞美人先生嘗云余嘗從甘河携酒
　　　一瓢欲歸庵道逢一先生明云害風
　　　肯與我酒喫否余與之先生一飲而
　　　盡却令余以瓢取河水余取得水授
　　　與先生先生復授余令余飲余飲之
　　　乃仙酎也
害風飲水知多少因此通玄妙白麻衲襖布
青巾好模好樣真箇好精神不須鏡子前
來照事事心頭了夢中識破夢中身便是逍
遥達彼岸頭人
　　　又戰公索修行
安爐燒出清凉景捉住風飈影輕中盈滿得
逍遥自然心月空外顯彰照當初元約惺
尤省天詔應邀請仙音一派瑩聲招此時還
許返本上丹霄
　　　恣逍遥
若要修行須搜子細把金關玉門牢閉上下
沖和位交溉濟得來後惺惺又同猜談衮入
虚空却投根蔕毫光在爛銀霞際玉色新鮮
真靈瑩膩分明徹浄清閴然細細
擺脱濁醪憑傳清水這滋味香甜真美過得
重樓全無滓穢五門開澆淋就中忒鋭七寶
滋榮三田溉濟十分用刀圭和祕結作真晶
明明殊麗山峯上風月共邀出世
　　　臨江仙
每日行持都不是今朝頓覺舒寬和交媾聚
成團嬰兒投姹女虎繞與龍蟠四象同房搓
玉線一穿透過金丹自然光艶出泥丸有言
言不盡無説説非難
　　　又大葫蘆先生出常肯此貯酒也
每向街頭來往走誰人識此葫蘆長盛美酒
豈須沽時時真暢飲日日不曾無自是於
身唯了事相隨肯暫離余杖頭挑起趁江湖
一船風月好千古水雲舒
　　　繫雲腰自詠
終南山頂重陽子真自在最逍遥清風明月
長爲伴響靈呶空外愈韻偏饒蓬萊穩路
頻頻往只能訪古王喬丹霞翠霧常攢簇弄
輕飇繫雲腰上青霄
　　　迎仙客
做修持須搜索真清真静真心獲這邊青那
邊白一頭烏色上面殷紅赫共同居瑠璃
宅瓊苞瓊蘂瓊花折玉童歌金童拍皇天選
中山正是仙客
這曲破先入破迎仙客處休言破勘得破識
得破看看把我肚皮都鼈破會做麽是恁
麽奈何子午貪眠麽説甚麽道甚麽自家暗
裏獨自行持麽
這害風心已破咄了是非常持課也無灾亦
無禍不求不覓不肯做墨大大仙唱真人
和全真堂裏無煙火無憂子共三箇頓覺清
凉自在逍遥坐

重陽全真集卷之五







重陽全真集卷之六枝六
　　　　　終南山重陽子王嘉譔
　　詞藏頭
　　　滿庭芳
問修行家住坐金木水相當中起火五事竝
施張許神仙全氣爽都是絶盡嵩荒原正傳
妙用兩液味堪嘗漿頻做作通瓊路顯現
嘉祥金丹真耀瑩彩輝光兀騰騰渺邈遊處
聲韻琅琅辰見人得得出自滿庭芳
　　　又與戰公望字復拆王字
論修行翁唤住人須要開張推密妙玄裏細
消詳默真功永固淳厚實行堪當中寶花馥
郁上下似銀霜望喆覷中一點便是明光
誰會白黑青赤兼黄脉俱通九轉搬運透出
崑岡頭看前瓊蘂合此滿庭芳
　　　又京兆辛吉甫見枰棋者遂書此
鬥枰棊心萬轉情注意完□神搜思彼此巧
生姦道鋪機關爭如會自己雙關留住人這
著默斷破癡頑顔好看前敲打鬧裏清閑
從庚虎哮吼在高山道分明不識白黑知守
交頒前勝中仙桂誰與我躋攀
　　　又邵公楊公為家緣拘繫告詞
論饑寒公來問中怎奈爺娘牽兒絆妻室惱
愁腸卦分明有説田正震地清凉南看前一
點何不趁恃詳琅序至金木水火放炎光
然見真景本有舒張覩紅霞出入開後慧刃
揮鋼花綻系接引永永滿庭芳
　　　又贈母希揚
話虚无中蓮出人得遇希揚高勝我事事總
暉光兀騰騰自在風動與道相當藏寶花開
後空裏撒真香傍銀浪淼逢煙焰暑氣成
霜青芽金葉片片清凉兆城南嶺立字得天
外鋪張生憶懷詞曲須唱滿庭芳
　　　又留别京兆
勸韓公歸東路人子細消詳談教我須要寫
詞章地慈尊幾旦輪顯圓相明光誰得心無
礙吉慶好施張長真善做心靈點常使玎
璫聲敲振動響盡琅琅友須憑行果花綻金
蕊馨香烏朗蟾現處正照滿庭若
　　　又黃邑于公乞修行
論修行翁甚喜津堪作瓊漿清火赫顛倒吉
還昌顯金烏甚朗中現玉兔精詳談正處暑
氣變成霜當内寶珍珠璧一一收藏尤良
善善性燭施張現靈明愈耀中土本有直光
冥點烟散盡堪慶滿庭芳
　　　驀山溪
猿捉整是修真格各得其門長閑便歸陽陌
年光景悟此得清凉兆有中仙下貧人憶
蒙書誨日頻搜索意上來聞邊聲怎生掩間
前朦事别是一家風尸没和松敢溪山驀
　　　喜遷鶯
門開悟此去難爲雙眸迴顧得雲軿怡然穩
駕飈外樂聲堪覩他舊朋霞友舞袖前來談
吐中素知余唯有慈悲公據主風做里不
能重步離上己清凉圓明返照出自家園圃
吉瑞祥嘉慶今也宿於何處誠露非遥欣指
朝元觀所
　　　瑞鷓鴣
黄麥秀變隨秋内燒身日日憂被兒孫長與
便遭妻女每添愁中戚戚多般恪内孜孜
少得休棄金花如覺悟今專勸早回頭
　　　臨江仙
此慇懃求一訣傳清静奇瑰驚神駭目自殘
摧公入藥鏡照道眸開外邪魔都盡勦能
治病禳灾紅水緑一聲雷田田内寶印到蓬
萊
　　　又發牒
外庭中呈玉翰衣列行齊分圭已許奏新文
詞同轉把信章焚焰起時雲雨至神遞送
無紛系接引達天君傳回語道聖知聞
　　　又
白簡書金訣籙他名姓亡魂驚神駭各思存
蒙追薦你愛生門户别開玄妙做人同和
天尊光一點永無昏輝月照水出崑崙
　　　一定風波
裏閑人户外閑方遊歷白雲間射日臨光景
媚𥊺前明朗見崑山得怡然諸事略中珍
寶好躋攀裏金花開馥馥馨透過玉門關
　　　如夢令贈僧子哲
口中校祖葉德茶香點爇滅與煙消似圭峰
祕訣切言忉利天中子哲
　　　永遇樂與登州安閑散人二首
位粧變鄉取瑞性分朗滿心中端布政理尤
清爽凡五馬他輔弼性感恩舒暢身處安閑
散神搜尋道家珍藏因好討光明射裏真
丹有況户長燒門頻溉得堪依仗生須要男
交會下且休貌狀時間方面了了待爲宰相
子來觀人歡趣筆詞做友琅琅朋密密每遥
瞻覷空聳現瓊樓景兆妙玄同所門開風月
清明四序長春堪度宜縱酒時卯上醉還
醒復悟逸懷攄消情減喜謳吟處誠致禱延
彭祖助本元堅固今有真樂神仙到斯永遇
　　　又鄒公索
得呈鋼花吐瑞藥香爍鍊清泉澆紅焰盡財
俱削圭一粒精麥髓變俗容消却山頭遊翫
四時長春酒頻斟酌同卯共方澄静看嬰
爲姹作喜調和傳津液夜光明錯年有幸分
豆旭轉結成靈藥長生久視蓬島遇遭永樂
　　　又郭法師求
緑煙紅絲不斷斧通聖制先依非莫管法心
頭整行真籙地名姓死自教分定端財金寶
於身一一不須受領公精瑩花開闡甲潔
嚴修省下靈符來有則劍惺中惺辰月日頭
頂戴象轉遷仙逕遊處天然歡樂遇遭永永
　　　卜筭子黃庭經上得
子知公瑩在鄽中騁意猿心不肯收論榮華
命齒存真性處清中静向虚无境内尋步
蓬萊景
　　　前後各帶唱馬一聲
筭詞中話上甘津灑養靈煙火養蓮意馬爰
俱齊捨内丹無價在山邊掛有屯蒙玉線
縫野馬月同安下
　　　蘇幕遮
坑休顯貌脉嬰兒餧飼長令飽定真元誠俊
俏似清風明月玄中妙如麑若豹勺歸期
見地誰堪𠰉吐桃花香杳裊内珍珠全得三
光照
　　　又焦姑求
聽聞闡户滅蟲亡鑪竈堪安固粹常純空外
覷徹清清寂静無思慮頻忘按住結金丹
透入明堂所斧長施鋼劍捀薦真元直趁蓬
萊路
　　　又二首李法師求
人談焰助與泉源交結相同怙木真元牢鎖
住掌扶持精氣長堅固中甜上素小嬰兒
姹女頻看覷外空邊誠雅趣入祥雲便得神
仙做
静青黄燭滅煙消白黑紅光旭轉靈丹令沐
浴口長生五彩從前簇宗評籙法籙寫金
書拯救灾回福及歸依功行足現金丹衮出
崑山玉
　　　武陵春憶道友
業雲涯别有景曲武陵春日清閑没苦辛載
得全真是人非俱不管爵肯相親史哥時
説一新斧斷迷津
日醍醐長灌頂丙反相親有瓊漿與玉津火
養精神地醒來寅地醉九按三巡子於金
得味衠賞武陵春
　　　又京兆趙公勸酒不飲
處林泉别有酒卯按篇章二層樓飲玉漿裏
火生光兀陶陶頻醉醒夜最堪嘗味來迴
轉轉昌出趁蓬莊
　　　恣逍遥
氣全神神燕坐來與四方聚課説靈根坤對
過乎恁麽么妙自無人我戟鋒交平相賀
中寶結成一顆是惺惺清没和津負荷須用
這箇那箇
　　　又承社先生傳語
識攢上身憔悴難解怎生遠體元固壯還養
氣精麥髓骰潤任緣歡喜誦經書捐名利
圭法且休整理鎚金鎖窠緊閉關要洗須認
分中閑貴
　　　漁家傲詠鐵𤮴先生出外常携之
住靈臺清浄觀公四假須温暖日便教携𤮴
窑畔和米麵瓊漿按竈爲鑪頻鍊煅燒鉛
汞長煎𤓎動饑腸白氣滿中看前一點真堪
翫
　　　又付京兆杜先生
陜高名身姓杜金間隔從來做壽年方七十
五能住人百歲超塵慮淨歸清明又著常
認得梨花數行已知藏洞府仙簿功元入蓬
萊路
　　　又二首李公求
聖老子元姓李今正是遺風起向他方求出
離明位從坎暗清凉地便施仁兼富義還
略叙閑中意内無心真活計分美都水火須
交濟
德修真年七十從鶴髮童顔出上靈泉流得
急如密尸去盡腸充實道穿虚同入室令
鉛汞成丹粒便逍遥尤静謐休詣人常與神
仙集
　　　河傳令贈京兆趙公
心合眼瑩耳聰意静鼻通舌辯説山頭一派
清流落澗中烹焰兒緊不慢西金解東方
版片便令虎龍同打盼得明珠諸般不教興
販春來金生花復綻
　　　又贈京兆席句押
衫敗易處俗情正好知白守黑院脱離好把
明珠憐惜年時因緣怎生積心約己爲規
則圭一粒細思非難覓性識真便是神仙端
的明公專上都押席
　　　踏莎行
道脩真人會歎中説得終無斷刀磨出慧鋒
開頭自有仙家讚動光明常圓滿清泉瑩
堪教看前只是這些兒心認破山頭翫
説脩持文詞雅生玉璧光輝射中交焕汞和
鉛傳甲木唯惺灑火翁婆男不寫公别指
清凉話根甘液是真因都得此丹無價
守丹田分恁麽公認正真無墮包四象立虚
名言千日成功課作良緣絲纏鎖花開處
瓊英妥人返得丈夫身身風了千千箇
　　　又别道友遊白鹿觀
要吹燈中有作離暫别休疑却遊白鹿觀頭
看前便是成行脚要歸來宵爲約絲不斷
真嬉謔誠語村决重懽間緊把猿兒縛
　　　醉蓬萊
時間有吏拱手前來謹傳台旨晩難參俟辰
先起至庭堦争通報上人心喜出尊談推學
道須留妙理液瓊漿生三寶脉光門華麗
美抵神清俾氣無睡下知州圭休禀自然仙
瑞現靈芝遊寶洞蓬萊一醉
　　　又詠雪
然間雲霧密布長天徧空呈瑞屑飄飄舞風
前輕墜面凝酥山頭鋪粉又爽兼鮮媚姹嬰
兒相將携手同來遊覷裏全真實中迎寶
滿插瓊花榮貴脉和明更三光分鋭地生輝
震方通耀放爛銀霞起見師呼仙童邀我蓬
萊一醉


重陽全真集卷之六











重陽全真集卷之七枝七
　　　　　終南山重陽子王嚞譔
　　詞
　　　解佩令
庵中住坐塵勞越大貪米麵看待經過赳杖
按刀磁碗五瓦盆箇匙筯杓甑没堆垛掃
田刷釜點燈遏火入門關出門安鎖本要清
閑被許多日常殃我難爲駕五色雲朵
　　　轉調醜奴兒
苦苦勸愚人被財色投損精神利韁名鎖休
貪戀韶華迅速如流箭不可因循早早出
迷津樂清閑養就天真性圓丹結方知道蓬
萊異景元來此處别有長春
　　　令贈馬鈺
扶風宜甫聽余教旨你從前入道未是終有
洪禧舊交朋陸山復至一一須聽他玄理
山頭休去此中居止兼乞覓庵糧便利直待
盈盈恁時節同將師禮住十洲大家歡喜
如論性命須搜夕晝光眀照有甚肥瘦日月
西遊當中斡樞機北斗天花綻異香無漏
空空皆出虚虚盡透清凉處逍遥交媾自在
躋真輕飆外任飄精秀聚雲朋更兼霞友
　　　又茶肆茶無絶品至真
茶無絶品至真爲上相邀命貴賓來往盞熱
瓶煎水沸時雲翻雪浪輕輕吸氣清神爽
盧仝七椀喫來豁暢知滋味趙州和尚解佩
新詞王害風新成同唱月明中四人分朗
　　　又愛看柳詞遂成
平生顛傻心猿輕忽樂章集看無休歇逸性
攄靈返認過修行超越仙格調自然開發
四旬七上慧光崇兀詞中味與道相謁一句
分明便悟徹耆卿言曰楊柳岸曉風殘月
　　　菊花天
此藥神功别有懽專醫性命完全名唤紫金
丹服之一粒永保康安寶結三田搬運過
明珠透出泥丸五彩九霞光共至竝攢捧入
仙壇
　　　又風
此藥神功别有華專醫徧體頑麻下事是三
家不拘温酒選甚鹽茶服了便令筋骨换
亦教結就丹砂頓覺神清氣爽最嘉最嘉步
步雲霞
　　　又眼
此藥神功别有名專醫兩目多情一點變澄
清自然仰面認得前程更用金篦輕掠刮
便教换了塵晴觀俗緣空朗照至精至精三
輝騰明
　　　又嗽
此藥神功别有情專醫肺裏謳吟治正水中
金教公免了分外聲音傷重寒風并熱冷
五般無復重侵節色減財攝養古今古今性
命來尋
　　　又食
此藥神功别有方專醫五臟膏肓一服下隨
湯即時傳透便得安康更使真玄推妙訣
諸公子細消詳養氣全神保固壽長壽長永
處清凉
　　　卜筭子妙覺寺僧索
妙覺證慈悲便入菩提路日日常開方便門
慧照生靈炷坐雪釋迦尊面壁達摩悟觀
此在緣行果成兜率天堂住
　　　前後各帶喝馬一聲
信任水雲遊欣放靈猿傻要去隨霞恣害風
乘良馬穩坐香羅帕南北與東西選甚高
和下處處來迴得自如呈弓馬會把明珠射
一疋好驊騮精彩渾如畫却被銀鞍縛了身
著絆馬怎得逍遥也不若騁顛狂掣斷無
挂擺尾揺頭廐櫪違做野馬自在遊冶
此箇真真也瑩徹靈靈也出入虚無縹緲間
騎風馬信任飄颻也占得惺惺也光輝明
明也來往晴空碧落中乘雲馬自在逍遥也
趕退日中烏捉取月中兔便著晶光覆了身
金馬住方是重陽做交位顯真功换質成
真趣到此還知自在遊玉馬去走入雲霞路
　　　前後各帶唱馬聲尋知友
有箇害風兒海上尋良价只爲心頭忒緊圖
意馬隘惹出渾身疥款款細搜求日月年
時賽遂得中央四寶珠禄馬快走入關西界
　　　卜筭子開門了化出馬鈺
你待堅心走我待堅心守百日扃門化出來
方是余開口開取四時花綻取三春柳認
取元初這箇人共飲長生酒
卜筭詞中筭卦象分爻彖海島專尋知友來
堪把扶風唤莫怪頻磨難只要分明燦决
定堅心没惱愁永結長生伴
　　　又雪中作
誰識這風狂誰識斯三嘉恰遇炎蒸得清凉
正寒也成温熱因仰至人言遂獲真仙訣
九九嚴凝花正開三伏中却下雪
　　　又歎世迷
堪歎世間人誰肯望天覷北斗南辰日夜移
飛走烏和兔恁地被煎催尚自生貪妬忽
日酆都勾你來著甚詞因訴
脩鍊不須忙自有人來遇己與白雲結伴儔
常作詞和賦靜裏轉恬然歡喜迴光覷一
箇青童立面前捧出長生簿
　　　漁家傲
跳出凡籠尋性命人心常許依清靜便是修
行真捷徑親禪定虚中轉轉觀空迥認得
祖宗醒復醒紅紅赫赫如金定漸漸圓明光
又瑩通賢聖無生路上長端正
　　　又兄去後贈姪元弼元佐
元弼前來并兄佐尊親遞儹還知麽昨日笑
兄心轉破休摧挫後番决定安排我這箇
傳來唯這箇輪迴生死如何趓棄墓趖墳離
枷鎖除灾禍無生路上成因果
誰識王三能買賣道心堅處難爲退每把三
光頻頂戴頻頂戴擘開世網居塵外害得
風來風得㬠今朝錢覓人休怪占得逍遥真
自在真自在携雲却赴蓬萊會
　　　又贈道友
這箇王風重拜見珍珠水飯誠堪羡盈腹充
腸白氣顯白氣顯今朝專問梨花片有説
之時開一徧無言對後馨香善滿樹高高真
玉現真玉現月明正照清凉院
　　　又贈甯生
夫唤三郞妻九姐兩椽合得一間舍骨作檣
梁皮做瓦休誇詫父娘成就伊居也兒願
室家女願嫁舅姑修葺何時罷日日功錢難
答謝聽余話長行孝順酬斯價
　　　又京兆道友
得得中間尋得得王三默訣惟王六若要清
静如白玉獨自宿余自須要除情欲這箇
靈童明似燭惺惺能唱無生曲日住公家公
不識休尋覓心澄便是真消息
　　　又崑嵛山石門庵
入得石門山上住弟兄手脚無安措一日三
時長厮覷厨裏去搬柴運水投鍋釜若勸
同流疾作做心頭一點休教誤我待分明説
一句從開悟天機不敢輕彰露
　　　五更岀舍郞
反會做他出舍郞便風狂成功行到蓬莊奉
報那人如惺悟好商量五更裏細消詳
一更哩囉出舍郞離家鄉前程路穩排行便
把黑飈先捉定入皮囊牢封繫任飄颺
二更哩囉出舍郎變銀霜湯燒火火燒湯夫
婦二人齊下拜住丹房同眠宿卧牙牀
三更哩囉出舍郞最相當神丹就養兒娘一
對陰陽真箇好坐車厢金牛子載搬忙
四更哩囉出舍郞得清凉重樓上飲瓊漿任
舞任歌醒復醉愈堪嘗真滋味萬般香
五更哩囉出舍郞没隄防無遮礙過明堂一
顆明珠顛倒衮瑞中祥崑崙上放霞光
認得五般出舍郎黑白彰當中赤間青黄哩
囉囉㖫哩囉哩妙玄良玲瓏了便玎璫
　　　醜奴兒詠棋
兩人鬥勝俱誇會路路相違子細挨依劫盡
方知解了圍愚迷不曉雙關意各自藏機
孰是孰非却被傍觀冷笑微
　　　又述懷
鄽中有箇修行子火院難離只被推辭恁不
回頭候幾恃今朝不保來朝事大限誰知
可㬠愚癡直待荒郊咬齒兒
昨宵獨卧冰淩道三耀常觀自在心安愈覺
清凉不覺寒尾閭過來夾脊上轆轆長搬
透入泥丸返老長生别有歡
曹溪一路人難悟怎捨妍妻難受孤恓獨自
眠時越越迷分明有箇長生路孰是能躋
説甚東西誰肯抽身出汙泥
凡人若會通三耀便結良緣搜見真玄方信
虚空出大仙金丹一粒無爲漏得恁精妍
明瑩光圓萬道霞光簇上天
　　　如夢令
寧海人人省悟此别何時再遇唯願重金蓮
好把良因作做歸路歸路滿目白雲翠霧
　　　又贈縣令
日日此中開宴食肉諸公總善唯有害風王
莫怪頻來見面知縣知縣正好與人方便
　　　又蒙友惠詞
明月古今長有怎奈華宗海口黑窟裏頭居
黯暗不分夜晝吾友吾友問你如何下手
　　　楊柳枝
夢悟青霄月正高射蟠桃一枝白筆得逢遭
更兼刀應手詩詞隨寫染運風騷玉牋上
面起雲濤任陶陶
一息來時衮氣毬騁風流不來一息破胞抽
這回休若要依前常建販復從頭胞兒裏
面氣重收再儸僂
誰識天邊一井金紫光侵朝朝日日眼前臨
没人尋惟我静中知去處自堪任盡斤盡
兩入珠林出高岑
　　　搗練子
猿騎馬呈顛傻難擒難捉怎生捨哩囉㖫哩
囉㖫
慧刀開齊下殺教君認得根源也哩囉㖫哩
囉㖫
水兼火坎和離兩般消息怎生知哩囉㖫哩
囉㖫
休燒鍊莫修持元來只是這些兒哩囉㖫哩
囉㖫
搗練子害風哥一身躍出死生波哩囉㖫哩
囉㖫
便是逍遥真自在没人拘管信吟哦哩囉㖫
哩囉㖫
用刀圭剖昏迷合和一處怎生携哩囉㖫哩
囉㖫
人頭落現虹霓白蓮花朵出青泥哩囉㖫哩
囉㖫
名利海是非河王風出了上高坡哩囉㖫哩
囉㖫
纔候十年功行滿白雲深處笑呵呵哩囉㖫
哩囉㖫
三丹寶難分剖昏昏默默怎生保哩囉㖫哩
囉㖫
在虛空長懷抱緋衫裹子新烏帽哩囉㖫哩
囉㖫
　　　踏莎行
莫騁兒群休誇女隊與公便是爲身害脂膏
刮削苦他人只還兒女從前債悦目亭堂
哀心念愛直饒鐵打堅牢㬠多多罪業自家
躭一朝合眼如何戴
　　　又别家眷
妻女休嗟兒孫莫怨我咱别有雲朋願脱離
枷鎖自心知清凉境界唯余見步步雲深
灣灣水淺香風隨處噴頭面崑崙山上樂逍
遥煙霞洞裏成修鍊
　　　又自詠
人被錢迷錢由人使一來一去何時已頑銅
尚自有消磨凡軀著甚逃生死聞早回頭
疾搜妙旨細推休道無師指腹中兩路顯然
開心頭一點分明是
汞裏泉清鉛中火赫倒顛澆溉傳甘澤虎聲
震動甲方青龍吟唤出庚方白認正田原
分門阡陌金桃親種親收摘玉童掌内任擎
來瓊筵會上堪分擘
大道無名害風有作踏莎行裏成歡樂因緣
脚脚修鍊成蓮花步步相隨著透出清泉
上衝碧落成雯結蓋須磅礴外馨接引好輝
光内明照耀真丹藥
不識慚惶要人津送情生念起般般動心神
指引乞爲緣三餐飽後休胡用豈許醫看
莫交人重行符呪水良因種哩㖫哩囉囉哩
㖫長隨走蓬萊玉洞
　　　又奉酬人惠
氈襪余留木盔分納微誠用表相酬答百般
茶飯任經營千般滋味堪嗚咂恬淡真人
朴純菩薩都縁此物成超達好將鉛汞裏頭
收須教盈滿休抛撒
　　　又贈友生
前歲麻收去年麥覓一麻一麥傳消息左邊
金餅一陽生右傍銀器純陰匿偏黨無私
倒顛有則心燈朗徹緣挑剔終南街裏不遊
行京東路上知端的
　　　又詠燒香
身是香爐心同香子香煙一性分明是依時
焚爇透崑崙緣空香裊呈祥瑞上徹雲霄
高分真異成雯作蓋包玄旨金花院裏得逍
遥玉皇几畔常叅侍
　　　又贈友人
一點靈明兩條坦路怎生下手如何做好教
稽首上天堂莫令失脚遊陰府日轉金烏
月生玉兔森羅萬象同躔度勸君休要泥長
生恃恃牢把金精固
　　　又崑嵛山團庵
做就圈模且休蓋椽諸公怎曉余方便水符
不向此中行因緣已到文登縣各謹持修
速歸煅鍊内容顯現親頭面如今款款漸投
玄恁恃得得頻相見
　　　又燒庵
數載辛勤謾居劉蔣庵中日日塵勞長豁然
真火瞥然開便教燒了歸無上奉勸諸公
莫生悒怏我咱别有深深況唯留煨土不重
遊蓬萊雲路通來往
睡裏搜尋眠中做作目矇認正恒歡樂想成
三寶自神靈結成九轉真丹藥攢聚祥雲
往來碧落後隨前引唯鸞鶴白光萬道遶園
生紅光一點當中鑠


重陽全真集卷之七














重陽全眞集卷之八枝八
　　　　　終南山重陽子王嘉譔
　　詞
　　　如夢令
如知九九妙中談明月分明照碧潭會得雙
關眞箇理前三三與後三三
九九明詞要正修整亘初元性須是返陽陰
决作清吟雅詠賢聖腎聖容許陳如夢令
九一初寒有自朔氣任從開肆是處蠻嚴凝
正遇中冬節至藏異藏異内隱新陽欲施
九二玄陰凛凛白雪徧鋪緣甚還許潤靈根
接引黄芽悉審如恁如恁北海神龜暢飲
九三隅維積洚水面盡爲凌凍奇性最堅貞
任放明光出衆遥送遥送返照天涯螮蝀
九四寒風似箭威勢徧行方便射追這群魔
言慶嘉祥得見堪羡堪羡隱顯晴光一片
九五天池盡泮淑景漸令堪翫識看嶺頭梅
衝暖已成爛熳香案香案獨占真陽一半
九六舒張瑩氣上下沖和溉濟週匝普流通
正顯道尊德貴經緯經緯欲放瓊苞寶卉
九七門開八脉洞達永無相隔渾似吐氤氲
運轉週迴素白難測難測一點當中堪赫
九八般般洽協普徧盡歸調燮處處見光輝
燦燦尤增煒燁相接相接長出瑶枝玉葉
九九八方端鎖團聚光明如火焰焰做紅霞
裏面天花徧妥成裹成裹瑩瑩明珠一顆
九九榮詞已徹誰做姓王名嘉雅字稱知明
道號重陽子别懽悦懽悦一粒金丹永結
　　　西江月四假
堪歎火風地水爲伊合造成形教人受苦日
常經撲入味香視聽獨我揺頭不管朝朝
居止黄庭自然閴寂聚真靈五色霞光覆定
　　　又四民
堪歎工商農士各誇本業多能就中機巧日
翻騰限至依然鬥勝獨我揺頭不管唯將
淡素常憑清如澄水結如冰自有圓明果證
　　　又四害
堪歎酒色財氣塵寰被此長迷人人慕帶似
醯雞亂性昏神喪慧獨我揺頭不管介然
甘守孤恓粗衣糲食淡黄虀養就胎仙既濟
　　　又四方
堪歎東西南北迷途役損行人任來任往走
紅塵只爲名牽利引獨我揺頭不管静中
精固形貞陶陶團結氣和神永樂天真有準
　　　又四時
堪歎春冬秋夏奇葩異卉争開流年不覺暗
相催事到頭來怎悔獨我揺頭不管唯將
内彩追陪青紅黄白黑純皚覆燾真金鼎鼐
　　　又四寶
堪歎筆硯紙墨結繩制度規模尋常寫染永
成書偏稱文房注䟽獨我揺頭不管教大
記録元初靈光一點便開舒復把真如返覷
　　　又四物
堪歎琴棋書畫虚中悦目怡情内將靈物愈
相輕怎了從來性命獨我揺頭不管有縁
淘出無名長生路上證圓成空外靈光隱映
　　　又四景
堪歎風花雪月世間愛戀偏酬追歡賞翫幾
恃休不悟陰公等候獨我揺頭不管内將
玄妙尋搜瑩然顯出那因由正是余家本秀
　　　又四瀆
堪歎江河淮濟長長運渡迷愚洪波急浪接
天衢只是西來東注獨我揺頭不管輪流
玉液瓊酥三田澆灌結成珠七寶山頭便住
　　　又四苦
堪歡生老病死世間大病洪痾傷嗟戇鹵强
添和怎免輸迴這箇獨我揺頭不管時臨
還與他麽玉花叢裏睹瓊科五色雲中穩坐
　　　又六首贈友修鍊
米麵隨時加減汞鉛依此抽添三光真秀轉
甘甜不請生情起念七子便鋪金簟九門
各看銀蟾香煙盤繞玉峰尖方得長生證驗
常把内真頻看休教外景長侵尖竿尖上細
搜尋正見嬰兒弄影雅詠高吟叫笑清風
皓月吹臨分開轉作紫芒金艷迸千花萬錦
酒飲清光滑辣果餐軟美香甜兩般每日做
抽添八味依時給贍信步六街走徧須尋
七寶粧嚴三田九轉似銀蟾一性孤靈有驗
人要修行猛做我心除盡堪爲不將筋力謾
胡施閑裏真清漸自白雪變成姹女黄芽
養就嬰兒雨般消息有誰知悟徹分明便是
酒飲清光滑辣肉餐軟美香甜世間迷誤總
無厭箇箇臨頭路險獨我悟來口遠唯余
省後心嫌十分戒行愈精嚴没分酆都赴點
悟徹兒孫偉貌奪衣曰奪飱肴笑欣悲怨類
咆哮正是材狼虎豹不與同居打鬧回頭
便載青包任隨雲步訪三茅同話清虛道教
　　　行香子
一鼓纔鳴水德行香看烏龜波上呈祥鼻全
喘息眼眩昭彰會戲澄濤遊澄浪隱然江
黑霧凝凝充滿皮囊牢封繫信任飄颺沖和
上下流轉邊旁便變成雯結成蓋積成霜
二鼓纔交金德行香虎兒上坐箇嬰郞腰懸
白刃手執青鋼把百魔驅千魔勦萬魔亡
廣現林羅徧吐銀芒斗辰端拱正魁罡西南
的位指出芬芳得善因開良因闡吉因昌
三鼓纔分火德行香月初端正照心王紅紅
赫赫煒煒煌煌見本真生靈真慧太真匡
三處均匀一路平康覩青天瑞靄舒張縱橫
攢聚能罩圓方早弄珪環持珪璧執珪璋
四鼓纔平木德行香青龍上坐箇嬌娘口噴
赤氣身挂朱裳更戴瓊花餐瓊蘂飲瓊漿
往來諧歡交媾相當欣然用顛倒陰陽衝開
卯甲日放晶暘衮大明珠通明焰過明堂
五鼓纔成土德行香偏能將四象包藏如今
盡顯聚在中央没白歸青紅歸黑不歸黄
已證空虛便出崑岡金童來祕語宣揚天皇
賜詔授與風狂永處清閑常清静得清凉
　　　又自詠
有箇王三風害狂顛棄榮華乞化爲先恩山
愛海猛捨俱捐也不栽花不料藥不耕田
落魄婪躭到處成眠覺清凉境界無邊蓬萊
穩路步步雲天得樂中真真中趣趣中玄
　　　又贈弟子
再索新詞不寫藏頭分明處説箇因由諸公
不省尚自相求被風流事常汩没幾時休
悟取玄機認取持修丹成後神氣精收前程
穩路三島十洲你早回頭應與我共同遊
如要修持依恁相當出真慈真慧無方上從
父母下順兒娘待放瓊花飄瓊屑飲瓊漿
做就金園建起瑶房這朱郞常爇心香命聲
響喨性韻玎璫便得清泠成清浄處清凉
要飲香津唾盡稠黏將華池神水相兼東西
澆溉上下抽添便景星呈明月正太陽暹
漸入亨通方識甘甜器珍成不用鎚鈐閑中
轉寂静裏加恬得住晴空居物外出山尖
　　　得道陽
得道陽來得道陽自然碧洞隱雲房玉訣靈
符清氣爽金丹大藥勝衣裝豈似人間輕薄
郞徒誇黄白滿箱筐我寶三田常運轉吾家
一性没驚惶
正月寒威漸漸回靈花九葉向東開玉液流
時專益氣寶芝採處物生荄養就重陽現兩
臉蟠桃嫩臉笑瓊釵七魄三尸隨臘去五方
九轉逐春來
二月還知水氣和風生木德自然歌兀兀轉
生離内女怡怡笑殺月中蛾耿耿分明天下
河我今回首出高坡三萬六千神曜聚重樓
十二液津多
三月清明滅盡煙百花堪綻艷陽天姹女聚
柴新焰畔嬰兒弄水舊池邊寶鑑當胸只自
懸翁婆媒合好因緣朱雀騰雲方出衆青龍
駕霧得高遷
四月朱明和氣清心花七寶愈分明教你會
時獨自語請公休慕百禽聲火焰纖長漸漸
生從兹萬木得嘉名十干位中吾獨走五行
宫裏我先行
五月炎蒸陽氣嘉正堪端坐問南華這箇不
能誇肝木那人偏愛放心花煩惱俱無遠歎
嗟日當卓午不教斜玉兔過來添白雪金烏
顯處吐黄芽
六月純陽盡入莊陰魔赳退出街坊壬癸北
方添腎水丙丁南嶽爇真香鬼魅妖邪盡總
忙群魔難聚没隄防子後看時知日短午前
坐處覺宵長
七月庚辛海水深一輪明月運天心飯熟須
知薪趁火衣成不離線因針修就無爲七寶
身還令當日到如今白虎吼時頻擒捉黑龜
行處轉思尋
八月清凉白露句萬民安樂養真身窈窈冥
冥雲外客昏昏默默月中人雖是居塵不染
塵也無喜怒亦無瞋既處逍遥生瑩滑自然
聚散去皮皴
九月蒼天爽氣高重樓復降雨瀟瀟攪海赤
龍真自在迎風木馬肯無寥每向廛中作繫
腰六銖衣挂勝紅綃醉後恣眠青蘇塌醒來
頻採玉芝苗
十月紅霜又更清黄婆得半入深溟乾盡水
銀唯我健復生神氣更誰聽有緯須知先有
經織成紈綺便堪行離火便生紅芍藥坎泉
傾下雨霖零
十一月嚴風作威月中玉走日金飛結就三
三三處寶得披六六六銖衣乘鳳携鸞跨霧
歸上天降勑不相違功滿三千緣業盡行成
八百落塵稀
十三月圓成錦綉四時枝葉不乾枯看取火
中頻取水自然水裏却安鑪龍虎龜蛇認吸
呼百骸俱滿立須臾一顆明珠三下有三般
惡物一齊無
已得靈符萬事休百寃退盡任他愁好把瓊
漿添滿腹更將金髓灌盈頭都爲十因得此
由翁婆嬰姹住綢繆教我携將三直柄請公
認取一彎鉤
　　　紅窗迥
五千言二百字兩般經祕隱神仙好事靈中
省悟徹玄機結金丹有自得一惺惺通不
二處逍遥景致超然永遂共紅霞同彩雲歸
罩籠住祥瑞
　　　五更令
一更初鼓聲傻槌槌要敲著心猿意馬細細
而擊動錚錚使俱齊擒下萬象森羅空裏
挂潑焰焰神輝惺惺灑灑明光射入寶瓶宫
早兒嬌女姹
二更分鼓聲按匀匀打自然虎龍交换精氣
神各住丹房也竝無錯亂撞透重樓知片
段這玉液瓊漿往來澆灌便須教溉出黄芽
漸生來好看
三更端鼓聲正鼕鼕響韻音轉令鳴瑩其中
便聒現靈根會通賢道聖慢慢來迴遊捷
徑傳銀箭這番穿成雅令用親鏑鏑上紅心
現清清静静
四更高鼓聲鋭忽然間振動天花徧墜前面
却有箇真人戴星冠月帔得此妙玄成吉
利望北斗杓星西南正指看看底剔綻瓊花
做祥祥瑞瑞
五更終鼓聲閑被那人攂動做成顛倒金盤
内托出神珠放霞光萬道窈窈冥冥真箇
好從此復通他當初至寶如今却歸去何方
住十洲三島
　　　雨霖鈴
東方甲乙見青芽吐早應時律南陽正現紅
焰初將熾炎炎濃密西動金風颯颯致清爽
往來飄逸北氣候祁寒嚴凝聚結成冰瑞中
吉肝心肺腎勿令失四門開瑩徹都歸一
金丹轅在空外明耀顯五光齊出上透青霄
唯占逍遥自在寧謐到此際還得無爲永永
綿綿畢


重陽全真集卷之八
重陽全真集卷之九枝九
　　　　　終南山重陽子王嚞譔
　　歌詞詩
　　　了了歌
漢正陽兮爲的祖唐純陽兮做師父燕國海
蟾兮是叔主終南重陽兮弟子聚爲弟子便
歸依侍奉三師合聖機動則四靈神彩結静
來萬道玉光輝得逍遥真自在清虚消息常
交泰元初此處有因緣無始劫來無罣礙將
這箇唤神仙窈窈冥冥默默前不把此般爲
妙妙却憑甚麽做玄玄稟精通成了徹非修
非鍊非談説惺惺何用論幽科達達寧須搜
祕訣也無減也無增不生不滅没昇騰長作
風鄰並月伴永隨霞友與雲朋
　　　竹杖歌
一條竹杖名無著節節生輝輝灼灼偉矣虚
心直又端裏頭都是靈丹藥不揺不動自閑
閑應物隨機能做作海上專尋知友來有誰
堪可教依託昨宵夢裏見諸虬内有四虬能
跳躍杖一引移一脚頂中迸斷銀絲索攢眉
露目震精神吐岀靈珠光閃灼明艶挑來固
樂然白雲不負紅霞約
　　　窈窈歌
人人只要生害風只要死生則無著摸死則
有居止不戀皮肉脂不戀骨筋髓藉甚髮眉
鬚藉甚舌牙齒安用脚手頭安用眼鼻耳小
腸能成水大腸能成米水米太茫然晝夜何
時已認破醜機關須當分彼此别般二物合
和真元來一道分明是這箇在何處這箇在
那裏教公會得時也飲清凉水直待正純陽
方稱重陽子
　　　元元歌
父雖父母雖母論著親兮没説語只爲當時
鑄我身至令今日常懷古兒非兒女非女妻
室恩清安可取總是冤家敵面讎争如勿結
前頭苦我咱悟我咱補唤出從來清静主要
見玲瓏好洞庭須開端的真門户便知宗便
知祖了了惺惺歸紫府離鳳空陪北海龜甲
龍枉伴西山虎仗靈刀擎慧斧劈破崑崙將
寶數萬顆明珠戴玉冠無窮彩艶衣金縷這
元元迴光覩五五不離二十五依此行持依
此修姓名預録長生簿
　　　得得歌
陰變爲陽只自審冰鑽結火能唯恁有緣搜
見古今真無始却來呼箇甚呼箇甚唤神仙
窈窈冥冥不記年撞著良因五劫祖相隨直
入大羅天大羅天通妙景放開明耀須臾頃
盈盈一粒任綿綿寂寂圓光傳永永傳永永
做靈靈處此清凉絶視聽何用醍醐香馥郁
不誇環珮響璫玎響璫玎聲滅歇别生彩艶
重超越自然瑩瑩寶中珠返照輝輝天外月
天外月走蟾輪怎此如如没價珍正一悉除
生滅相端嚴堅固妙玄因妙玄因誠祕訣那
曾瞋怒并歡悦虚空空上達晴空言説説前
非有説非有説愈昭彰得得歌中現道場曠
劫未分新雅致從今傳出這名方
　　　惺惺歌
謂何四大復牽纏汩汩當時那箇仙好把圓
成從雅正莫將假合做因緣殷紅再結雙關
寶潔白重開五葉蓮得得先須修九轉盈盈
首上養三田養三田爲定壽金毛獅子頻哮
吼日端午上看玄陰夜半子時分瑩晝常食
休窮萬物機運神奪取三光秀外容焉用顯
光華内貌多方頻整救頻整救是元初此事
今應信有諸遊歷先逢太赤祖歸來還見黍
中珠七般珠户通開闡六道銀光任展舒百
寶臺頭唯仰覷這迴親現這真如這真如實
不錯逍遥服餌靈丹藥輝輝燦燦甚分明了
了惺惺尤灑落迎日堪誇翠霧身臨風透出
紅霞脚崑崙頂上玉峰前一朵瓊花爲誓約
　　　勸道歌
修行便發好枝條不會修行枉折腰經教豈
曾窮義理香煙只會謾焚燒苦心苦力多憂
慮勞體勞神愈悴憔没智强搜無漏果未通
閑想有緣橋他人公案長傳説自己家風敢
擺揺静裏邪生神鬼位執中迷入散凡包謹
持符水唯端正却被衣餐做諭要誇詫清虚
干淡薄尊隆高大眩彰昭風花雪月爲愁景
酒色氣財是業苗煩惱門開談覺悟是非路
闡説逍遥晨昏嗽嚥增空耗子午功夫謾颯
飄已上般般皆勿用從今字字最堪消自然
清静真功著信任慈悲實行超寂閴恬淡宣
潔白杳冥昏默受和調虎龍莫放遊三界嬰
姹休教舞六么壯矣根源能應拍孤然靈物
善吹簫二儀交泰同泥捏五欲捐除類木雕
捉住空中真響喨咄迴性上假咆哮一雙女
子投金礦兩箇童兒入玉瓢折取木梢重煅
鍊次開泉水再淋澆亭亭顔色難裝點簇簇
形容怎采描貌態玲瓏通眼目光輝燦燦射
瓊瑶放歸仙館稱嘉號只許吾門唤阿嬌得
得得中長得得任詩任曲任歌謡
　　　自歎歌
嗟余幼年父母惜長思孝養當竭力情知難
報罔極恩區區眷巒惟多積如今不肯自焦
勞一味貧閑肯賣高喜得逍遥真自在日中
打睡恣陶陶愚迷不識余家意曉夜忙忙空
鬥智四般拘執盡貪婪酒色更兼財與氣争
如風害便抽頭無慮無愁更遠憂雲水青山
待樂遊願歸三島赴十洲出凡籠入碧洞假
合身軀休戲弄恁時猿馬總歸空一輪明月
唯余用
　　　祕祕歌
刀圭刀圭好刀圭幾箇能通盡執迷便做悟
來知去處怎生安羈怎生携這刀圭又能飲
洗滌中間十樣錦萬葉千花轉轉新五方顔
色皆分品這刀圭亦團團透出靈光只自攢
潑艶艶兮無可比也知賽過紫金丹這刀圭
刃子快歷劫已來不曾壞智者見時放慧輝
愚人昧了愈疑怪這刀圭真是鋼空中自在
吐光芒唯有害風敢拈弄便令分出本清凉
這刀圭緣亘古不是陰陽不是土只是一般
哩㖫囉哩㖫囉上開宗祖
　　　定定歌
修行便發好枝條不逐輕飈信任飄翠緑常
蒙雨露潤軟柔寧懼雪霜凋由斯活樂津方
大似此滋榮氣漸調休倚散丸求德行莫憑
符水望昇超古人公案須通透自己家風好
擺揺外景勿侵外事絶内容搜出内香燒娉
婷女子投金礦俊俏郞君入玉瓢一則礦中
栽寶樹一唯瓢裏種芝苗雙頭厮見歸三秀
兩體相逢舞六么十指纖纖能擊鼓七門闡
闡喜吹簫炎炎猛焰波中迸泛泛洪波焰上
漂正覺途新除垢膩圓成路瑩出塵囂紅霞
覆燾凝青漢翠霧盤旋住碧霄妙妙玄玄無
罣礙惺惺了了永逍遥
　　　逍遥歌
簡聲頻簡聲快休妻别子斷恩愛往昔親情
總休怪害風不把三光昧酆都鬼使已迴頭
黑府除名無追對口能言心能行蓬萊穩路
是長生
　　　玄玄歌
崷崒峰安萬丈杆杆尖有箇嬰嬰走清風裏
面騁狂顛明月前頭誇好手旋旋拈拏碼碯
丸頻頻趯弄珊瑚斗丸與斗兮失落無等閑
失落費功夫撥開銀浪觀瓊浦正見金鼇在
玉壼氣艶氤氲噴琥珀眼光燦爛射明珠孩
兒方是下杆來奪得明珠言誓約不教驪龍
頷下藏様入雲霞投碧落杳杳冥冥不記年
從兹頓覺無爲作
　　　達達歌
修持便要發佳謨會做搜尋廣擺鋪二八佳
人安手脚六分公予下功夫娉婷朱貎知金
礦俊俏烏顔看玉壺自飲自沽醒復醉任歌
任舞笑還愉撞開陽路傳珍寶通過陰關出
轆轤漸上崑山呈片玉復歸巨海弄明珠般
般拈捻齊玄旨處處遊行見坦途瓊萼滿頭
藏妙有瑶花盈足趁虚無能教面目長來往
養就根源是吸呼周正元初真等覺的端豆
始大惺甦孤然朗照何曾異五道光輝總不
殊緣喆黄花成一得如喬赤舄化雙鳧清清
三島應同去瑩瑩十洲合共趨寂間雲衢唯
洞達逍遥永永列仙途
　　　贈友歌
海之秀氣誰能討寧海軍中鄒正道金浪銀
濤洽本源來迎復看蓬萊島蓬萊島在何方
杳杳冥冥接上蒼自在逍遥孰同處唯公與
我住清凉住清凉真箇有青童捧出長生酒
便令傳透四時春明珠一顆光如吼光如吼
吐紅霞覆燾晴空顯異華直下靈波澄不動
騰高霄漢邈無涯邈無涯誠可見妙妙玄玄
容顯現再闡雲車入碧虚大羅天上成修鍊
成修鍊得元根便是無爲大道門唯願回頭
通此著果登無漏絶談論
　　　鐵罐歌
鐵罐歌鐵罐歌一從打造按金科腹内空虚
成妙果這般消息孰知麽
鐵罐成鐵罐成頻添玉液滿盈盈火煅鍊時
抛雪浪水澄清處賀昇平
鐵罐携鐵罐携響聲敲動振愚迷若要響聲
人會得不分南北與東西
鐵罐新鐵罐新内光外耀自相親添鼎須憑
津液水調和全藉氣精神
鐵罐寬鐵罐寬氣騰騰處雪漫漫方遣虎龍
蟠遶定便將鉛汞裏頭安
鐵罐深鐵罐深凡塵俗垢不能侵作用焚燒
木上火行持煎煮水中金
鐵罐光鐵罐光三光照耀瑞中祥每到用時
能造化欲將歇處便清凉
鐵罐燒鐵罐燒昨宵今日與來朝按節安鑪
全藉地依時養就玉芝苗
鐵罐能鐵罐能能中兀兀與騰騰杳杳冥冥
風作友昏昏默默月爲朋
鐵罐堅鐵罐堅虚心大肚貯幽玄内外鍊成
金玉體一衝直上大羅天
　　　西江月
堪歎西南地順燒柴都是真銀火中焰迸兩
般身一半金花綻盡認得斤星有準即時分
付良因西江月裏弄精神顯出靈童真印
堪歎水流一道須憑添鼎千遭海心萬丈裊
竿牢定後尖生芝草會得功夫早早自然快
樂陶陶西江月裏採芝苗携去十洲三島
堪歎離門坎户須鄰甲地庚途暗中拍手笑
相呼款款合和一處既把金關鎖住白羊隊
隊成珠西江月裏玉蟾孤朗照長生穩路
堪歎雲生頂上騰空别有嘉祥幽微玄妙總
生光鼎内煎成銀浪漸漸鍊成金相瑶花朵
朵飛颺西江月裏飲瓊漿萬道紅霞分朗
堪歎木金相間甲夫庚婦開顔笑聲美處水
潺潺一派清流出澗滋潤黄芽無限便教白
雪循環西江月裏我躋攀步步銀蟾顧盻
堪歎日時更改頻頻拂拭靈臺明光一點絶
塵埃瑩徹那分内外占得逍遥自在笛聲散
盡寒梅西江月裏桂花開香引清風一會
堪歎白蓮吐秀三車齊駕金牛自然紅艷覆
山頭不在勤勞做就全藉精光護祐丹成照
耀神舟西江月裏看瀛洲一派仙歌共奏
堪歎這般曲調感他石女吹蕭山頭謾説水
頻澆海底虚言火燎遭逢圓明正照真風廣
布清飈西江月裏喫芝苗味味將來了了
堪歎一靈真性得來笑殺惺惺不燒香火不
看經走入這條捷逕便把那人喝定今朝説
與叮嚀西江月裏最分明堪用家風清瑩
堪歎青霄碧漢高空景致尤寬今朝清爽有
餘懽拈出我家公案方顯平生手段騰身便
入雲端西江月裏跨祥鸞直上虚無仙館
　　　悟真歌
余當九歲方省事祖父享年八十二二十三
上榮華日伯父享年七十七三十三上覺婪
躭慈父享年七十三古今百歲七旬少觀此
遞減怎當甘三十六上寐中寐便要分他兄
活計豪氣衝天恣意情朝朝日日長波醉壓
幼欺人度歲時誣兄駡嫂慢天地不修家業
不修身只恁望他空富貴浮雲之財隨手過
妻男怨恨天來大産業賣得三分錢二分喫
著一酒課他每衣飲全不知余還酒錢説灾
禍四十八上尚争强争奈渾身做察詳忽爾
一朝便心破變成風害任風狂不懼人人長
恥笑一心恐昧三光照静慮澄思省己身悟
來便把妻兒掉好洗面兮好理頭從人尚道
騁風流家財蕩盡愈無愁怕與兒孫作馬牛
五十二上光陰急活到七十有幾日前頭路
險是輪迴舊業難消等閑失一失人身萬劫
休如何能得此中脩須知未老聞强健棄穴
趖墳雲水遊雲水遊兮别有樂無慮無思無
做作一枕清風宿世因一輪明月前生約
　　　贈弟子頌
譚仙入道慧刀能舉棄妻割愛捨了男女却
要隨余余應便許羡公决烈羡公顯露我吐
真誠却有少訴入道非難亦非易做苦中尋
閑閑中没苦休覓嬰姹莫搜龍虎只要真清
要識真趣絶盡人我絶盡思慮或饑或飽或
寒或暑便戴青巾便衣紙布决要上街覓錢
乞去些小絹帛些小綿絮遮藏微體長令淡
素三人同行三人同處常用一心不得二慕
只是兄弟並無師父惟談惟笑共歌共舞落
絶清閑任詩任句如在庖厨大家管顧不可
獨勞也無獨措自有金烏自有玉兔認得真
閑長生門户
　　　自在亭頌
自在自在真自在不論高低及内外照見五
藴即皆空咄了八方無罣礙維摩笑我因何
退我笑維摩尚禮拜教公認得這害風大家
總赴龍華會
　　　四果頌
果來海角天涯果應師指希夷果得前生知
友果然會我心機
　　　指迷頌
無無有有有無端有有無無有有攢無有有
無無有相有無無有有無看
　　　劍頌
這口劍真有力無始劫來人不識今朝撞箸
害風兒吐出光芒顛倒織兩道眀輝只自知
三峰頂上呈紅赩到斯不肯落凡來樣入晴
空端又直
　　　傳神頌
靈昏性昧著凡體自畫自描自傳起借他俗
狀做形軀攢聚火風並地水陽作骨骸陰作
膚眼耳鼻前安箇觜四般迷執各誇强渾身
便用肉山壘我今省悟達玄微却認初真不
用你若還只恁累我神撲人坈中教見底來
自何方去由何路一脚不移回頭即悟
假合形軀誠是假何勞更恁重描畫諸公莫
使達人知惹得一場大笑話
　　　贈道友
自然消息自然恬不論金丹不論仙一氣養
成神愈静萬金難買日高眠紅紅火焰三峯
秀白白蓮花五葉鮮勘破行功無作用於斯
便可認玄玄
　　　四時睡頌
子時睡子時睡玉繩抨下端嚴遂一輪明月
過天庭照破中宵暗味事卯時睡卯時睡緣
空直看真嘉致當中一點皎然靈瑩裏光明
精又鋭午時睡午時睡香煙正撞於炎位自
然馥郁任拈拏透入晴空傳不二酉時睡酉
時睡恬然飲盡西江水便令澆溉出風流一
朵瓊花呈玉蘂
　　　贈友入道頌
若是要隨余去絶盡平生思慮心中物物不
著塵事般般休序饑後麤細皆餐寒來只消
紙布常睡莫起憂愁如行休生恐怖不得言
是談非不得辭辛道苦長懷平等之心人痾
須要救護長把假身搜獲永將内真正顧直
待消盡舊業萬事般般勿做行功堪可證明
有箇真師來度
　　　四不得頌
不得受人欽重不得教人戲弄不得意馬外
遊不得心猿内動
　　　四得頌
得汞陰消盡得鉛陽自團得命顛倒至得性
見金丹
玉花會疏
切以能全呼吸定喘息實非難會養氣神調
沖和應甚易性憑三曜命變五行出陰陽造
化之端在清静虚無之上要開金蘂須種玉
花馨香吐而透入晴空明艶顯而朗舒碧漢
得自然而輕九轉得自然而没七還自結大
丹自通玄妙既爲脱殻便是登仙願露赤心
請題芳號
　　　金蓮會詩
諸公須是助金蓮願出長生分定錢逐月四
文十六字好於二八結良緣
長生永結金蓮社有始有終無諂詐諸公不
可半途止直待王風去則罷
勸君莫戀有中無無無休失無中有有有養
出玉花頭頭頭結取金蓮首
　　　辭世頌
地肺重陽子呼爲王害風來時長日月去後
任西東作伴雲和水爲鄰虚與空一靈真性
在不與衆心同
重陽全真集卷之九
重陽全真集卷之十枝十
　　　　　終南山重陽子王嚞譔
　　詩
　　　贈王俊
害風故故謁華宗三教唯公道話同此際遇
逢齊上下中間會聚各西東須知冬至青和
白認取春分緑間紅急急三光如可悟忙忙
四假盡成空圓明一點皆能有物裏千般總
被蒙覺性自然通水湛達心那入百花叢般
般打破仍歸妙箇箇還迴便見終飯食充饑
機兩妙面前相對玉玲瓏
　　　贈道衆
盡知長與道爲鄰搜得玄玄便結親悟理莫
忘三教語全真修取四時春養成元氣常充
滿結住靈神没漏津十九圓光如我願敢邀
相伴樂天真
　　　詠雪
得其真趣絶搜尋物物般般總不侵碧落湛
澄非有意白雲來往本無心盈盈明月增佳
致細細清風送好音舉目慵觀潘岳賦怡顔
懶撫伯牙琴外除花卉游人静内藴芝苗只
自臨决要三田歸至寶亦令一性上高岑養
成幻體如光瑩舞正胎仙似嘯吟杳默昏冥
長作伴寂虚永保水中金
　　　問多夢
捉住心猿治住神自無夢惱内中真尾閭不
動全精氣腎海長添乾水銀内則愈能增覺
性外來應是養生身廣行法籙頻施救便是
逍遥得岸人
　　　于公求詩
無思無慮是真修養氣全神物物休亘劫容
顔須要見元初光彩决重收莫將外景心中
藴好把靈丹性上求依此自然超彼岸都緣
清浄大神舟
　　　諸散人求問
修行須藉色身修莫殢凡軀做本求假合四
般終是壞真靈一性要開收聚成無相成無
漏結作丹丸作備周五道光明同是伴能超
清浄大神舟
　　　贈王哥
修行學道並無師只要心中自己知浄處常
常生智慧閑居每每起慈悲搬柴運水唯聞
做觀相存思各自爲減食忘情爲慷慨任歡
取樂是修持救人設藥功尤大戒酒除葷行
最宜直待開門觀宿性宿緣堪可便相隨
　　　問内事
修行事理説叮嚀只要心中静裏明眼界不
生龍自住鼻門無閉虎長停舌根退味心神
悦耳内除聲腎水清南北沖和同一體東西
交媾滅三彭木金厮仗盤桓處嬰姹相隨自
在行結就金丹出頂上五光射道綵雲棚
　　　喫酒賭錢
心遊閑散樂浮華放肆開懷是産涯飲酒莫
教離孝順賭錢休要壞居家道門好入時時
重王法須遵可可奢平等能行方便事也教
隨我伴煙霞
　　　學士勸學
宰予晝寢不堪看惜取光陰倦睡餐甕牖勤
勞非取辱茅堂修進敢求安隔窗映雪心常
樂閉户懸頭性自懽大志不須持一寶孫公
正好學倪寬
　　　問曉達
搜開本有自分明放出真光滅盡情三寶决
然攢正覺一靈何慮不圓成得通妙用須澄
湛會認玄微貴浄清堪做無爲雲外客長生
路上步前程
　　　自述
殷紅瑪瑙閴中懸清静玄中在眼前便把瑠
璃安甲室更將琥珀頓庚田四般珍寶牢收
取三耀光中謹密傳此法得時空外去彩霞
深處步金蓮
　　　問生死
常常知足善縱横莫要深深戀火坑性上分
明開兩路午前認取打三更一真自顯靈光
結七竅皆通瑞氣盈正合慈悲超法界清凉
路上得長生
　　　友人獻酒
登途上路不由吾雲霧相招本性甦萬里清
風常作伴一輪明月每爲徒山青水緑程程
送酒白粱黄旋旋沽今夜一盃如有意放開
紅焰照冰壼
　　　友求清静
黑雲散盡月偏明照耀塵寰滅有情煩惱不
生全妙理是非去徹出深坑山頭别有微風
至心下重將小雪迎面壁散人知此味逍遥
路上證圓成
榮華不著是良因遠遠非非眼界新八識精
研通不夜五門光顯照長春由斯更許超三
界依此應靈出六塵一朵金蓮歸上界圓成
永不墮迷津
　　　贈友人
大道無言不可聞禪宗坦蕩乃同群兩般打
坐誰能悟一炷香煙孰會分奪得三光真秀
氣便消四大敢紛紜團圓耀彩投空外方得
逍遥似白雲
　　　友人求問
自然消息自恬然不論金丹不論仙一氣養
成神愈浄萬金難買日高眠紅紅火焰三峰
透白白蓮花五葉鮮勘破行功無作用于斯
堪可認玄玄
　　　詠眼
如日光明似水晶燭人鑑物愈惺惺只觀粉
貌空虚景肯覽黄庭内外經眸子正安難見
道童兒端坐不瞻形教公若遇金篦子刮盡
塵晴慧目明
　　　自悟
齒落髮華現老軀本靈猶自戀癡愚市中來
往干人禄山上清虚負月孤擺徹水泉團火
氣撥開煙焰指冰湖從兹舒展紅霞脚踏碎
純陰這轆轤
　　　詠劍
惺惺寶劍最分明越礪磨礱對我呈高舉劈
開新道眼一揮斬斷舊心情朝生瑩浄渾無
染夜吐光芒更有聲戰退妖魔邪氣力盡投
空外化成形
　　　仲正宅
今日清明賞水廳堪爲住宅總康寧兒孫女
婦渾家慶德行荷蓮一道馨退己進人唯仲
正休心積善勝看經時來同處青山外萬頃
白雲作畫屏
昨宵夢請八神仙便付鸞衣降玉編數幅蠻
牋鋪錦繡一枝象管走雲煙廣留教法開心
地善寫詞詩種福田祕密天機誰得悟害風
風害獨能傳
　　　聞鶯啼
今朝三月二十八耳邊忽聽鶯聲發驚開道
眼一觀瞻羽翎新用黃金刷見予轉轉弄清
吟他意還應會我心恰似琴聲初調品無情
風月是知音
　　　初春
世網擘開肯染塵名園恰似洞中春問公還
識逍遥客顧我堪爲自在人坐上詩篇俱濟
濟醉中醁醑任頻頻四時不老花芳别唯有
清香一蓋均
凡籠跳出竝無塵此日誰知物外春對景肯
從搢紳者將身已作散閑人詩緣毛穎傳來
速酒泛芳巵轉得頻認取祖宗真實地黄芽
澆灌滿園均
　　　留題友人樓
深羡孩兒樂使牛不須裝裹急梳頭清閑自
是親香火勞役誰知遠佚優咫尺蓬萊人不
見逍遥紫府我先酬愛河猛捨尤清浄别駕
輕軻泛十洲
　　　贈友詠雪
密布彤雲慘白沙舞空亂目閉天涯嘉祥自
是封盈尺應瑞依然結六花景外畫圖歸釣
叟瑩中清浄屬仙家晩來皓月開濃霧一派
流光射素霞
　　　贈姪
一首新詩贈七哥予言切記莫蹉跎遵隆國
法行思義謹守軍門護甲戈飲膳共爲通揖
讓言談歌出用謙和先人後己唯長策竚看
歸來唱凱歌
　　　上兄壽
祥雲瑞靄生賢哲五百時臻遇三月十一日
辰尤最奇三千年見蟠桃結莫辭金斝酒頻
添好把玉爐香滿爇仰祝遐齡無可比有弟
今朝細分説若比金玉均可缺若比江海亦
不竭若比鐵石俱可裂若比松栢皆可折未
若兄之愈眉壽永永綿綿不可絶
日中已過艶陽天嫩緑微紅是禁煙恰到清
明真火得不迷濁酒道心堅自知一性通長
壽何恥凡軀掛舊氈燕語呢喃全姹妙鶯啼
睍睆覷嬰賢三田誰識虚中寶四假予知嶺
上看但把五行顛倒使便教他日遇神仙
　　　述懷
閑閑閑得染章篇顯出文房内四賢烏帽嬰
兒添硯水朱衣姹女運陳玄白顔公子傳銀
筦緑鬢佳人鋪錦牋九轉鋪排真玉漾一揮
寫就寶珠圓明光粲粲千般瑩彩艷團團五
色鮮親自擎將空外去十分堪獻大羅仙
害風王喆遠山隈信脚同雲近海垓八百行
成雙樹果三千功滿一聲雷更無意馬遊情
色那有心猿探世財財色兩能長滅絶色財
盡許不追陪永除失脚黄泉去久得回頭道
眼開任處碧霞光熠耀朗隨風月過瑶臺
　　　贈李道友
見公逸樂樂無涯道在真全去世華雅句分
明謫仙子遺風正是老君家須知文苑高韓
愈壘作琴堂感伯牙有箇王喬還識否同歸
蓬島跨雲霞
　　　又繼韻
雲根上起任天涯到處臨風弄月華對水雙
鶴由我跨輞川一景屬吾家清虚益氣憑師
教恬淡通津愧易牙占得逍遥真自在何須
服藥與餐霞
　　　詠赤目
耳中何事轉加聰兩目如盲爛爛紅恰似禪
僧初入定正如大道始行功内思不出澄神
住外想俱無忘閉空意馬心猿重捉住頂門
玉路自然通
　　　詠磑磨
磑大驢微力不勝喝驢人早便生嗔一心發
恨嫌行慢兩手扶鞭打得頻只爲不知輕與
重更交轉受苦中辛伊能見麽無仁德只此
分明後世因
　　　師父鎖庵化馬鈺有治平寺無名和
　　　尚將為守静有頌曰開閉深藏有甚
　　　因無言静坐去貪嗔高樓畫角如春
　　　夢釋海波清見本真了了了時心便
　　　了微微微處水澄清為觀俗事愚癡
　　　子故守襌堂不出門師父每句復酬
　　　三句完之為八絶按八識
開閉深藏有甚因都緣眼界絶紅塵白駒點
點難相染野馬紛紛任自申
無言静坐去貪嗔耳内繁華勿我親不鼓聲
音唯作伴無弦曲調自爲鄰
高樓畫角如春夢鼻息沖和言不用此别分
明善果生這迴只把良因種
釋海波清見本真舌中五味不登唇三時恬
淡唯清浄一味甘甜没價珍
了了了時心便了身中一點圓光小從兹默
默與昏昏又更冥冥還杳杳
微微微處水澄清意盡心忘滅盡情無漏無
爲登正覺不增不減證圓成
爲觀俗事愚癡子妄想難除生與死迴光返
照這裏來識心見性投玄旨
故守禪堂不出門並無煩惱性中昏未酬救
徹衆生願好把玄談細闡論
　　　贈釋友號無名
法師今已得清凉一性昭然顯瑞祥却把無
名爲雅號釋迦元住在何方
　　　友人求問
青春應是好看書義理昭然覺自如若赴選
場須决勝榮家顯已掛金魚
　　　閻學士寫上四句續和十二句
輪迴生死如何免認取亘初真正面三珍五
彩一齊攢長生路上霞光現
欲愛貪財甚法離真清真浄是精持般般物
物俱無著一箇圓光上玉池
過隙光陰能久矣人人總悟非行使閑中等
取真箇真得後逍遥共歡喜
衰顔寧再去年時裏面真人本不衰莫戀外
容著假合嬰兒相貌示無移
　　　贈釣翁
這箇魚兒耍更顛錦鱗潑潑躍清泉金鉤三
擲吞香餌一掣神仙几案前
　　　贈童子修行
白袍青包宿世因有緣遇我脱迷津雖然未
達玄中妙已作蓬萊小道人
　　　贈修行友
跳出陰陽造化關一心向道莫迴還浄清便
是神仙路只要閑中養内顔
　　　紙旗上書
占得風來便有緣朝朝贏得日高眠飢時街
上來求乞只要人間自肯錢
　　　和道友韻
奪得真容不問年滿爐香火五千言翛然燕
坐通恬淡獨哂明靈出玉軒
　　　贈劉四友
常把鏡中人别辨莫教珠上起塵埃有緣體
貌捐新業無相身軀産舊孩
夢裏逢予睡没言須知正訪害風虔公還要
得頻談論認取冰中冷處喧
命中福淺少因緣只爲勞生日業牽若是要
居閑散地長令清浄没憂煎
稍留片語輕提耳直待一身無一事此時方
可共逍遥路遇仙人談不二
一指長生路上遷待公性分有因緣亘初那
箇分明見何患將來不作仙
一想前言是没緣在公只要志牢堅推心朴
實無偏黨未作神仙已做賢
尋思遭遇幸然間怎會閑中那箇閑人不堪
憂方是樂恁時與我共躋攀
勝如不見先生面只要公心長作善臧吉嘉
祥不離身明珠一顆分明現
夢裏逢師是睡仙從公知道這因緣若教足
下還如此也没驚憂自在眠
佳時三月此花開檀作斯心玉作腮折得一
枝冠上插也應隨我到蓬萊
　　　畫骷體警馬鈺
堪歎人人憂裏愁我今須畫一骷髏生前只
會貪冤業不到如斯不肯休
爲人須悟塵勞汩清浄真心真寶物奪得驪
龍口内珠便教走入崑崙窟
　　　詠月
上弦金月下弦銀上下金銀各半斤被我合
爲十六兩内中星分怎生均
　　　詠矮槐
無極真人種矮槐清陰覆地有誰陪今朝對
此成歡悦記得當時是我栽
　　　遊白鹿觀
觀有清凉號集仙臺名白鹿昔昇天我來到
此君休笑已在白雲洞裏眠
無何霍氏太言深昨日天晴今日陰天意若
教人數得不高不廣似人心
不寒不暑好風吹金餅團團照我衣武曲星
臨文曲位上元節比下元時
　　　題友人池塘
孫氏池塘似渼陂前瞻波面静無聲轉頭却
見潺湲處流落輪迴爲不平
　　　六月聞蟬
皂衣脱了覺身輕便作金蟬樹上鳴已得清
風真伴侣誰人此日悟新聲
退下烏軀體便輕高槐美蔭喜長鳴逍遥枝
上亭亭坐自在風前款款聲
　　　詠中秋月
怪來天氣逼人寒湧出金盤宿霧殘不比尋
常三五夜勸君休作等閑看
　　　剔燈杖
輕微纖細燼爲鄰長在油中汙本真愛把燈
光頻剔撥怎知紅焰返燒身
　　　詠竹
夜月照時金瑣碎清風拂處玉玲瓏歲寒别
有非常操不比尋常草木同
　　　詠茶
昔時曾見趙州來今日盧仝七椀猜烹罷還
知何處去清風送我到蓬萊
　　　以扇贈姪洗麈
是人洗拂酒兼羊我有霜紈與七郞除垢招
風開道眼教兒永遠得清凉
　　　和十五夜月
日暮雲收爽氣寒冰輪輝映向更殘清光此
夜分明别休與凡常一例看
　　　題茶坊
已喫蟠桃勝買瓜此般風味屬予家真須换
假全真性指路蓬萊跨彩霞
　　　歎世
堪歎世間名與利朝貪暮愛没休時悟來恰
似觀棋者迷後渾如敗者
急急修行急急修我今題寫此骷髏從來世
上争名利不到而今未肯休
　　　欲東行被友偷了引相留
脚引誰留慢慢收元來不用這憑由今朝已
得前程路便是逍遥達岸舟
脚引伊將誠見察扶風真行成搜刷足知王
喆得因緣會要修持遵國法
　　　閑意
一輪明月一清風内外交馳西復東滚出崑
崙山頂上照吹明爽自然雄
　　　對鏡
誰知將鏡異中觀分出南山與北山我把靈
臺頻自照不須别辨好容顔
　　　自詠
從此擘開真鐵網今朝跳出冗塵籠便將明
月堪拏弄撥斷閑雲好害風
　　　詠岀籠鸚鵡
畫成鸚鵡不嚶嚶跳出牢籠離死生告你蚫
蝶休弄侮如今不向此中行
　　　離親詠
心浄神清鬢不華水雲便是我生涯休交死
後渾家送贏取生前出離家
　　　五月一日
奉白金蓮社裏人蕤賓月一起良因諸公若
悟靈山食暗换長生不老身
　　　五月十五日
闔家安樂吉祥先次後心頭用火然燒見本
來真面目望中觀喜看團圓
　　　玉花金蓮社
勸君莫戀有中無無無休失無中有有有養
出玉花頭頭頭結取金蓮首
　　　贈釣叟
釣罷將歸又見鼇亦知有分列仙曹鳴榔相
唤知予意躍出洪波萬丈高
　　　崔千户求聰明以詩贈之
秀氣要清清於中性用貞自然開智慧應是
出聰明爲教同其閔延年共比彭並通三教
理遠遠得期程
　　　郝昇化餘打破罐因贈二絶
撲破真灰罐却得害風觀真待悟殘餘有箇
人人唤
欲要心不亂般般都打斷子午卯酉時須作
骷髏觀
　　　閑吟
自哂這風狂因何喜和光隨緣消舊業無復
造新殃意馬須牢繫心猿切緊防道修如急
急日日得馨香
　　　歎骷體
此是這王喆前生心性劣脱了你骷髏現出
中秋月
　　　詠清凉
清凉何所似不與苦寒同半夜臨潭月初秋
過雨風
　　　贈范才甫
有姪唤作王五郞其妻唤作我姪女二人做
取好因緣兩箇休遭破疾苦若便尋思這汞
鉛便令調養真龍虎真龍虎人不識赤鳳山
傍各一隻守定巢窠共結成東西换過成交
易成交易正好行丹田界上殺三彭無人會
得雙關義有箇靈童打五更打五更傳消息
一派甘泉正好契便是醍醐灌頂來此中惟
我知端的知端的休休休姪女姪兒急急修
若還不肯聽予言荒郊定作兩骷髏
　　　金蓮社開眀䟽
竊以慧燈永照須憑玉蘂之光性燭長明决
得金蓮之耀内沐三光之秀外消四假之名
步虚躡空探玄搜妙洗來瑩浄之鄉出入芳
馨之路各懷珠璧共捧瓊瑶顯要全神須令
養氣稍通斯訣請掛芳銜
　　　玉花社疏
竊以玉化乃氣之宗金蓮乃神之祖氣神相
結謂之神仙陰符經註云神是氣之子氣是
神之母子母相見得做神仙起置玉花金蓮
社在于兩州務要諸公得認真性不曉真源
盡學傍門小術此是作福養身之法並不干
修仙之道性命之事稍爲失錯轉乖人道諸
公如要真修行飢來喫飯睡來合眼也莫打
坐也莫學道只要塵冗事屏除只要心中清
浄兩箇字其餘都不是修行諸公各懷聰慧
每日齋場中細細省悟庶幾不流落于他門
行功乃别有真功真行晋真人云若要真功
者須是澄心定意打疊神情無動無作真清
真浄抱元守一存神固氣乃是真功也若要
真行者須是修仁藴德濟貧拔苦見人患難
常行拯救之心或化誘善人入道修行所行
之事先人後己與萬物無私乃真行也伏願
諸公早垂照鑒


重陽全真集卷之十










重陽全真集卷之十一交一
　　　　　終南山重陽子王嚞譔
　　詞
　　　酴醿香
自在隨緣信脚而無思没筭召清飈邀皓月
同爲侣伴步長路成歡樂唇歌舌彈忽經過
洞府嘉山堪一翫正逢著祥瑞頻讚異果
名花滋味美馨香撒散對良辰雖好景難爲
惹絆任水雲前程至天涯海畔便遭遇清浄
神舟超彼岸這迴做真害風漢
　　　鶴沖天
迷祛惑去正好修行做清静是根源真門户
切莫他尋恐遺遺望仙路閑閑更閑處靈根
元明轉轉愈爲開悟功圓行滿唯有紅霞
聚往昔得遭逢親師父此則專來教長生訣
頻頻顧方知今得度便許相隨永永共携雲
步
　　　望遠行
晴空日照逢澄夜月吐銀輝星瑩運三光處
五彩騰明做作静中瞻聽察見真修真鍊氣
神攢聚便許密遊良逕這盈盈功行於斯已
定端正應是細搜細刷現出箇本來元性
葉葉皆靈枝枝總秀精瑩永成清浄雲外青
童持詔傳言授取天皇宣命謝十洲三島神
仙來聘
　　　又詠雪
祥敷瑞布瓊瑶妥片片風刀裁下密抛虚外
徧撒空中頃刻粉鋪簷瓦鎖綴園林粧點往
來樵逕真箇最宜圖畫報豊登珠寶應難比
價清雅鮮潔盡成滉瀁更爽氣愈增惺灑
萬壑都平千山一色遐邇不分原野恰似予
家仙景澄徹瑩瑩蓬萊亭榭現自然光耀長
明無夜
　　　滿庭芳
選子奇瑰依時耨種自然生發靈苗風滋雨
潤漸漸引枝條長就方能釤刈池隍漚日變
青梢令人羡新鮮浄潔款款起皮臕須教
軔作線織成密布一任槌敲待伊家熟軟裁
剪縫繚做就仙袍甚穩誰能掛唯我堪消成
功行六銖衣换方顯爾功超
　　　又吕先生作醮託請涇陽道友
平昔開懷今朝闡醮就中别有清歡風朋霞
友皆至竝擎丹唯許涇陽舊契俱澄浄眼界
敷寬專邀請諸公上士總願赴仙壇同攢
崇大道不須箋乳何用沉檀把心香爇起衆
聖來觀察得功圓行滿還應是齊在雲端修
真事兹宵竝喜一一盡乘鸞
　　　又戰公求問
逸志清虚放心坦蕩莫令煩冗縈牽修身養
性隨分樂因緣便是崇真奉道甲丹内長爇
靈煙通閑趣恬應得味定許處長年如然
須了了免除苦苦煅煉流傳便優游自在做
作新鮮直待元根漸瑩恁時節功行完全還
知否蓬萊路到見且是人仙
　　　又贈友人問題
院落荒蕪庭樹瀟灑就中墻璧頽踈自云妻
喪父子柰何如王喆聞言大哂天分付獨樂
清虚公還悟火坑裏面休更覓紅爐縈紆
須剪斷攀緣愛念截割如無作風鄰月伴正
是吾徒前趁蓬萊穩路超生滅不入三塗真
端的白雲深處别有洞天居
　　　又贈姪
非樂英材都緣業重柰何學父相陵暗思揣
己亘昔竝無能最苦於身學淺生徒擁戰戰
兢兢來咨問心中諕得恰似履薄冰寧曾
爲模範果然當死偏得人憎又番成羈絆早
晩超昇拂袖崇真向道前程訪霞友雲朋真
消息蓬萊路穩相從去須登
　　　黄河清
根固源澄冥鎖户清清堅守深洞轉加温暖
悉屏嚴凝寒凍别是風流雅致頓知得超昇
管中自然開悟長生遇玉花正好拈弄元
初本有真靈明明處這迴搜見鉛汞便令結
成一粒金丹堪貢顯現祥光瑞耀更來往隨
鸞引鳳十洲三島神仙喜慶迎共羾
　　　又(按一百八數)
九鞠黄河分九轉洪波大浪清浄九江共同
合就俱來歸正九鼎中間顯現九宫闡端流
一定玉翻金潑盈盈處倒侵九耀開影九
霄翠碧相齊九臯有鶴鳴迎接精瑩九光洞
明返照靈暉堪竝九曲神珠跳躍九仙至如
然游泳湛殫澄徹成功行九天通聖
　　　漢宫春
正好修行得深深幽密玄玄微妙樞機是兹
仗此便成關要惺惺了了更做就風流真俏
顔内少元從亘昔圓聚那般輝耀三光起
初朗照却於今認見當本聲調清音洽浹響
喨轉動七竅崑崙出去爲一箇青童來召金
線釣靈明授取天書紫詔
　　　夏雲峯
做修持應不在端坐子午雙時鉛汞自然要
結只用真慈捷中玄逕誰會得獨我怡怡密
妙放閑閑坦蕩微細推移漸令靈曜吐奇
變霞彩光艶還照相隨蓋緣昔堪宜白雲深
處元正是地肺明師便許共丹霄直上同處
無爲
守株林無作用空外獨卧高岑石枕草衣偃
仰極目觀臨水桃山杏隨分喫且盗陽陰款
款脱塵軀俗狀三疊琴心舞胎仙論淺深
自然見不須重恁搜尋已通玄妙得步瓊林
玉花叢裏從此便養透真金瑩静與清風皓
月長做知音
　　　瑶臺月
閑閑景致真閑悟清清方可分付元來那箇
本有須令堅固便結作一粒金丹五色明霞
敷布同相守能相聚迴光射返光顧遭遇圓
成决得真師舉度此則助正鮮素更永永
綿綿嚮慕應知道還處亘初存住逐瑩瑩瑞
彩祥輝珍寶珞玦璉襯步胎仙舞神仙路金
童引玉童諭堪赴瑶臺月照瓊筵雅聚
　　　聲聲慢
金關叩户玉鎖扃門閑裏不做脩持杳默昏
冥誰會舞弄嬰兒睡則擒猿捉馬醒來後復
採瓊芝每依時這功夫百日只許心知自
在逍遥做就唯舒展紅霞光彩敷披罩定靈
明方見本有真慈一粒神丹結正三重焰緊
緊相隨過瑶池透青霄頂上無爲
　　　絳都春
天然省悟此一遇轉增清凉尤憬定裏鉛汞
結就都緣壬逢丙元初面目成瓊頸返照長
生安静速令歸去前程已許久通堅永好
景光傳焕炳見空外萬道銀霞齊整漸漸近
來相接相迎須臾頃蓬萊路闡神仙境有箇
金童邀請謹持玉詔親教害風受領
　　　二郎神
觀塵境盡總把浮名修整此假合形骸皆不
悟猶然待巧粧馳騁百歳韶華能有幾到七
十難逃逝景隳裏面真真罪業愈重無由祛
屏如省當初一點瑩清明炳速認他從來
呼甚麽元是圓成光影又唤金丹仍燦燦好
做主重令永永願凡世人人箇箇迴頭澆淳
休逞
　　　上平西
向終南成遭遇做風狂便遊歷海上嘉祥閑
閑得得任從詞曲作詩章自然神炁共交結
認正心香真清静唯清湛還清徹處清凉
赤青黑白又兼黄五般彩色近來圍罩寶珠
光這迴應許碧霄上明耀無方
　　　齊天樂
做修行要知捷逕如何置爐安竈便把丹田
寶貝萬象森羅總齊祈禱都歸此處向蘂珠
宫前盡教開導擁出靈明一顆神珠衮顛倒
得得晴空上面玉皇宣詔青童謹捧金誥此
則緣功與行兩兩雙全瑞祥敷燾綿綿永永
在大羅天中執携芝草了了真玄頓覺無爲
越三島
　　　登仙門
歸也歸也本元歸也兩郡人没觀瞻也被清
風白雲全日常招也王害風此翻去也勸諸
公尋玄妙更休思也看假軀不如無也到今
方超彼岸我咱知也要重見這迴難也
　　　醉蓬萊
整六十三歲三月良辰十一日賀瑞氣祥雲
香煙重鎖此際高穹選降星郞又天花亂妥
冰玉形容神仙標格有誰知那謹吿賢兄
今爲見在名利榮華石中明火猛出凡籠頓
悉除人我自在逍遥全真真樂把無□趖埵
摘蟠桃蓬萊舊路同行則箇
　　　雨中花
金菊初開銀蟾漸顯新蘂皓色爲儔綻清若
空外素魄深秋便謹按中央雅致又應當望
夜圓周稱予家賞翫正許邀枝迎照瓊樓
堪餐秀色細艷好鋪明卧影兩兩相酬頓省
悟靈英玉兔因由馥郁盈盈噴噴嬋娟瑩瑩
悠遇重陽七八香傳三島光滿十洲
　　　轉調鬭鵪鶉
一箇靈明作仙子材響徹瑶宫蘂金自開爲
忒玲瓏出蓬萊降下來謫在凡間托生俗胎
只恐身便酒色氣財混一迴風流此心便灰
復悟前真免輪迴没甚灾看看却得重上玉
臺
　　　滿路花
元初由大道遇理做生涯卜居風月伴捨榮
華盈盈白氣旋旋結紅霞五般真彩艶射透
圓成裏頭徧吐黄芽三千同八百數滿更
無差路中添雅致放金花枝枝秀麗朵朵聚
奇葩杳默昏冥外一撞晴空異香擁上丹砂
　　　驀山溪
觀公形貎俊爽偏清秀慷慨又雄豪你肯把
清閑拯救只知名利前路做榮華論文章説
佳吉衣紫金章綬肯來隨我聞早植休咎
切慮逐波流但肯還迷情戀酒稍知玄妙略
得悟逍遥明月裏弄清風蓬島同携手
人人不省日日光陰急嶮路是輪迴前途事
暗中似漆觀公風貌俊格最青春多清浄少
貪求善事休交失虚情嬌態恰似蜂便蜜
曉夜採花忙合和成誰人啖汁若還悟此目
下便回頭蓬萊路彩雲端有分相隨入
一靈真性二物包囊定三寸主人翁四方遊
各來邀請五情六慾七竅總相連八山聳九
宫深十地如何證十分修鍊九轉通賢聖
八道湧瓊漿七門開洞通清浄六街五彩四
象盡歸依三光照二夜從一顆明珠瑩
修仙慕道爲甚都擔閣妄想太虚高皆由騁
外緣歡樂内中珍寶未曉是無爲只誇强又
誇能誇裏還銷鑠非知下手怎會重安脚
每謾度饑寒争似把陰陽做作白純紅赫光
艶燦然殊一方圓十方明方現真丹藥
公尋做作認取烏隨兔上下要沖和更左右
交加龍虎搬傳大藥須是入紅爐成煅煉變
銀霜一朵金花聚清香遠遠透過崑崙去
裊裊上青霄結雯光輝輝堪覩玉堂裏面參
從大羅仙自怡喜得長春正處逍遥路
筆兼紙墨硯子同爲事甲乙緊相隨缺一物
難能作使閑來静坐屈指細尋思要爲書不
時思須用清泉水恰如四季春夏秋冬是
温熱與凉寒相結就年何擬議元來就上别
有妙玄微按真玄合天機閏月方成歲
凝神遐想始固鉛中雪滋長是黄芽使金烏
相攀朗月黃婆匹配别是一家風龍吟嘯虎
咆哮此箇誰分别人還去慾酸辣飡須節
滋味要堪嘗任清虚五神暢悦元陽守定育
養得神靈功成就去朝元住世無休歇
凡軀四假正好堪論討有限是因緣却何不
修行早早塵勞不染别顯一家風没牽縈無
繫絆於己除煩惱稍能悟曉財色難相撓
養就本元神這真理真靈倚靠崑崙山上一
點處逍遥對紅霞成自在鶴引携芝草
　　　解紅
嘆嗟浮世被榮華驅策名和利人人鬭作機
心起百般姦計嫉妬愈增僥巧重生俱相效
皆貪愛何曾停住常若是各衒女誇男孫奉
侍更酒迷歌惑望長遂還知七十應難值便
百年限來無有推避早早悟前途不如意
急回頭便許脱了生死投玄訪妙搜微密察
幽祕管取自然神氣雙全分明見元初箇真
真圓性誠恁似玉貌瓊顔奇又異瑩寶光瑶
彩吐祥瑞金丹結就虚空萃處清静大羅天
上仙位
凍雲凝住積瓊瑶祥瑞唯同遇輕抛細舞風
刀剪旋旋敷布頃刻徧鋪原野山川并溪渚
兼溝隰長橋孤渡皆一覩對此景暮江堪畫
處見三兩漁人笑相覷披簑荷笠歌聲響指
酒旗招颭投飲歡聚廣鎖綴園林與樵路
更能迷迥邈點點鷗鷺鮮勝皓鶴宜奪白鷴
素晩霽霧開微顯斜陽銀霞著門迎照渾如
仙趣羅玉户自有箇祝融來吐耀射虚外崑
崙列璉璐方當夜静清霄瑩放一輪明月光
彩交互
　　　尾犯
舉世總癡愚貪戀財色無不迷錯一箇丹誠
趁輕肥爲作三耀照寧曾畏慎四時長追歡
取樂越頻頻做恰似飛蛾見火常投托光
中方省悟體爛怎追却悔恨遲遲已遭逢燒
烙能遠害焉今禍患會全身那經灼爍請於
身看只被利名榮華縳
　　　解愁
堪嘆世間迷悮轉轉增隆怎得趖難被他同
等一例相讚每每攢頭聚復散總做作百端
繚亂這鬼使暗裏常常把你細筭待臨頭看
癡漢越騁惺惺伶俐高强欺慢無憚大遇尤
罔聖昧神厮翫此則看看業限貫怎生趓避
也難逃竄見追帖箇箇添煩惱共𢬵儘陰司
斷
　　　緑頭鴨
嘆平生景光奔走尤遄利名牽休空勞攘不
須頻苦孜煎這榮耀趁時顯現似風燭終勿
牢堅走玉常催飛金每促更兼愁惱緊纏綿
覩浮世推來暫處四序换流年齊捐捨争如
善根結取良緣慧刀開劈迴猛烈智鋒舉
刺轉英賢自家聲能調雅趣舊奇韻堪應斯
絃認取元初搜尋本有幽微密妙總投玄得
歸一長春景致還也任如然無來去蓬萊島
中作箇神仙
　　　惜黄花
大仙師父常來救苦且作凡間人説些宗祖
地下一聲雷震動山頭雨怎知道鐵牛耕上
坎離并子午擒龍捉虎這般事無一箇與心
爲主越鬭巧機關大限數來取看你得那箇
門户
人須猛省人須猛悟獨不省獨不悟巧機越
做有日閻王知差著箇特俏措嶮巇底赶我
來去行到半路淚珠無數告鬼使這裏且
暫停住小鬼喝一聲莫要埋冤苦對判官你
儘分訴
主人居屋絳宫長住日行持常關鎖閉門封
户裏面種金錢箇箇堪分付好緣顧即時覺
悟行到清凉處並無思慮妙中妙機密目
通玄語來時復還來去後復還去再休迴入
蓬萊路
　　　又(重九日)
萬紅憔悴秋光獨銳别有番顔色按中央殊
麗時分惜黄花九日同天意冒濃霜放開金
蘂籬畔淵明喜白衣來至忽然間走出箇
重陽小子應手攬清香認得頭間瑞插三枝
蓬萊一醉
這重陽子今來生此是非去煩惱退逍遥自
遂擺脫一爐香何用三叩齒又不用那道家
活計暗笑俏措的暗笑伶俐暗笑他將相
并工商農士唯我靜中清唯我閑中肆要到
處跨雲便至
　　　花心動
漸漸東方漸沖和鮮明秀靈相接漸次轉遷
南陸陽晶熾赫暑炎光曄漸令西境金華聚
漸輪在北相凝浹漸成悟漸見四時怎生拈
捻漸漸須臾歲業漸别作仙家景堪招攝
漸把氣神鍊變真丹就上愈加調燮漸知行
入前程路漸分朗足開雲躡漸無做漸高道
成德獵
　　　迎春樂春日
兹晨瑞氣陽和早泥牛示古農曹風流綵杖
輕輕考誰似我重耕道賞宴懷中珍和寶
滋味廣餐芝草便許結金丹復歸去蓬萊島
　　　雪梅春
覩塵世人人盡總鬥芳容衒珠珍金玉綾羅
錦繡情悰兒女妻孥共團聚管弦歌舞趁時
從没休歇昨夜今宵來晩重重顒顒日常
做怎得迴頭省悟深灑直待陰公取來恁則
方忡千狀悲顔釘心劍百端愁思歛眉峰見
追帖兹番悔恨難已藏蹤
　　　鳳棲梧
禀性清閑歸寂寂占得風程雲水長遊歷搜
出明珠頻洗滌更將霞彩重開剔任坐任
行還在覿靜裏親知有箇相尋覓每每遭逢
金露滴蓬萊穩路投端的
　　　茶瓶兒
孝順先知金母更無能背爹尋父朝朝供養
排簋簠便認得自家宗祖呼兒女騎龍虎
正好與神爲主惺惺奉侍歸紫府也管録姓
名仙簿
　　　柳梢青
天然米精麥髓誰得悟予知奥旨保養沖和
增添靈慧更兼神水三光秀氣通傳應助
正真陽本始結作金丹明明歸去亘初家裏
　　　解珮令
金郎察察玉娘揠揠堪同壽方年二八住在
何方一居水一居山北入離門坎户皆劼
時時相拉頻頻搜刮九條街坊坊俱達尋得
靈珠取瓊漿神水澆抹放光明萬道旋斡
害風王三前時割稅爲酒愛飲中沉醉往往
來來眼前事全然不記與仁人當街打睡
腋袋頭巾盡皆遺棄有經文裏面訣祕深謝
明公發善心與予拈起解珮令報賢好意
　　　山亭柳
能置田庄買得浮桑蓬萊路做清凉漸漸成
作用崑崙上别有嘉祥每島各開三户殊名
號九般房漸見初𨵙寂生祖次通長聚見
元陽流轉過明堂好看炎炎景這毗鄰現出
毫光處此安居已定住瀛洲是仙鄉
春景精研花草新鮮夏日赫綻紅蓮忽然秋
早至見山亭柳上鳴蟬飈地朔風來到飄白
雪徧山川百歲光陰如撚指一靈真性好
搜玄得後總周全養就神和氣結成丹燦燦
團圓五道耀明齊聚簇擁上大羅天
性本慈悲要覓玄機妙理上欲尋思一身無
可脫被家縁火院驅馳愛欲猛捐樣下怎奈
向那妻兒此箇丹成分兩處若教行坐總
相隨但恐不由伊雙全全舉得人人盡學取
無爲清靜到頭各就只龐居士同知
　　　耍蛾兒
不會修行空養肚腎肺心肝脾祖五團臭肉
怎爲主先把黄婆咄去赶退青龍兼白虎
不用嬰兒姹女諸公要覓長生路别有一般
門户
如會修行尋捷路開闡全真門户汞知鉛見
作宗祖管取性停命住便是陰陽顛倒數
今日分明說諭只依四箇字兒做指日得歸
仙去
　　　七騎子
真箇重陽子得箇好因緣因緣待做做做神
仙神仙惺惺誠了了了了金丹一粒圓圓圓
祥雲送上天上天明師更與白花蓮花蓮
瑩最最最新鮮新鮮輝輝清灑灑清香馥郁
妙玄玄玄上長生玉帝前
縱步閑閑遊翫出郊西見骷髏卧卧卧沙堤
問你因緣由恁似爲戀兒孫女與妻致得如
今受苦恓眼内生痧口裏更填泥氣氣應
難吐吐吐虹蜺雨灑風吹渾可可大抵孩童
任蹈躋悔不生前善事稽
重陽金真集卷之十一










重陽全真集卷之十二交二
　　　　　終南山重陽子王嚞譔
　　詞
　　　迎仙客
做修持須搜索真清真靜真心獲這邊青那
邊白一頭烏色上面殷紅赫共同居琉璃
宅瓊苞瓊蘂瓊花坼玉童歌金童拍皇天選
中正是迎仙客
這曲破先入破迎仙客處休言破勘得破識
得破看看把我肚皮都鱉破會做麽是恁
麽奈何子午貪眠麽說甚麽道甚麽自家暗
裏獨自行持麽
這害風心己破咄了是非常持課也無灾亦
無禍不求不覓不肯做墨大大仙唱真人
和全真堂裏無煙火無憂子共三箇頓覺清
凉自在逍遥坐
　　　香山會
白光生青艷至紅輝總好騰玄耀妙黄深奥
般般彩色把明珠覆燾晴空外來往仙道
封成永號便受玉皇宣誥雲霞裏上真惟到
香山會聚發瓊言闡道同歸去長住三島
　　　紅芍藥
唯會做惺惺便能誇可可浄清消息見得那
正好孤眠卧這子午致使運轉精神寶瓶宫
肯教放過隄防取玉户開時把金關緊鎖把
金關緊鎖永不遇淫風也非遭業火六道
輪迴總趖趓自在逍遥箇上下盡是白氣沖
盈一粒丹結成金顆空中早仙樂來迎感天
花徧妥感天花徧妥
　　　塞孤
自家聲唱出誰能測有箇頭青容白正是石
娥來應拍身窈窕腰如搦偏柔軟舞婆娑金
璧珠都索要皆令盡酬此功格纔聞玉蘂
香正是瓊花坼兩段蘚蘚同色便使靈童令
採摘相合就堪怜惜呈妙妙出玄玄超碧漢
分明顧動新音永作仙客
　　　雙雁兒
奉勸伊家去西州放散誕做雲游恁時教你
永無憂這愁煩漸漸休款款牽迴六隻牛
認水草便風流渾身白徹得真修上逍遥達
岸舟
　　　又自述
意馬心猿休放劣害風姓王名喆一從心破
做顛厥恐怕消些舊業真性真靈有何說
恰似曉風殘月楊柳崖頭是清徹我咱恣情
攀折
　　　憨郭郎
清閑真道本無事小神仙謹修增些福免黄
泉愚迷都不曉只愛幾文錢一朝大限至
告蒼天
　　　迷神引
偶暇追遊無凝礙獨望錦波青岱回頭處忽
見荒林外一堆兒骷髏卧緑莎内孤慘誰爲
主與排賽空衒雙眸闡土塵塞雨灑風吹
日曬星光對轉業增添重重載異鄉殊域甚
方客何年代牧童來頻頻打欲零碎前世貪
財色從戀愛遭遇迷神引怎生柰
　　　紅窗迥
劉悅道誠有力平等社識來不識便是道德
根源爲清靜利益願公早把良因積向真
道心中尋覓誇則誇秤稈端停且莫令點滴
　磨著墨木硯瓦窗前竹我看真箇瀟灑試
問點茶人人得行行行者慈悲慈悲不可
捨作善緣敲盞何須音啞試問自在逍遥教
積善得也
觀貌好堪我相空提去提來道違家向能藏
薄醋菜鹽蔬干成麵醬奉報張公穩收掌
切莫令失手撲在地上百雜碎片片分離恁
時節掉樣
七十三三十七恁時節思量王吉王吉崖畔
險也兀底却隄防脚失奉勸回頭休要執
戴包巾只在來年元日若依前意馬心猿管
終壽九十
但爲人須仗福莫慢天欺地衣食自足今宵
却有箇王三伴父母獨宿也不往來無被
褥和衣睡靜中肯教動觸覺來後愈覺清凉
唯言詩曲
到明年大豊熟這嶮巇心中全然不燭越越
底劫劫波波貪名利逯逯地變黄金由未
足因何却不種來生好福豈知兩兩三三看
五五六六
把兄嫂好供養便是我見在父母誰人敢向
這裏却有箇王三更朝夕思想哥哥嫂嫂
休悒怏休煩惱好把心來滌蕩爇名香三教
俱看得善芽增長
這王三風得賽便咄了氣財色遊三昧因何
却不斷香醪我神仙也愛獨自行來真自
在要到處掩然悉除百怪多心經記得分明
無罣礙無罣礙
王喆我從來有些施設道日日勤持搜祕訣
地府不願瞥天堂上自然歡悅蓬仙島如歸
修做徹
　　　夜行船
王喆害風都不管樂清閑恣情慵懶紙襖麻
衣教人說短我咱自知凉暖一炷名香經
十卷三千日行成功滿穩駕祥雲獨通霄漢
儘你夜行船赶
　　　水雲遊
平等平等復過萊州須行救拯害風兒闡化
匀均化良歸善肯二儀三耀常爲正察人
心恰如㪷秤若不高更没於低也神仙有應
　　　小重山
堪嘆犢兒堪嘆牛若還省我語是同流性如
燈燭命如油相滋引明焰出山光照破一
齋休前程除險路没深溝這迴與你說根由
成功行蓬島永無憂
世上人人做有爲榮并並富貴衒能爲錦衣
肉飯鬥多爲饒君會一品又奚爲王喆不
施爲麻衫兼紙襖自堪爲隨緣糲食日常爲
唯長久真外認無爲
一箇麻囊一箇飄我咱三口子過清朝饑來
長採玉芝苗克腸腹水向火中燒舞袖拂
風飄青鸞前引路躡雲梢蓬萊須訪舊王喬
重相約同共上丹霄
　　　又述夢
夢見街前一隻牛偏能行得穩性温柔繩來
牽拽便迴頭高峰上卧月最風流隨我任
遨遊調和真逸樂没憂愁渾身白徹正堪留
超靈岸相從入瀛洲
失笑迷陰化不來愚頑心鎖硬怎生開直饒
富貴没殃灾天年限終久落輪迴鬼使早
相催兒孫難替得有何推恁時悔恨哭聲哀
方知道學道是仙材
　　　又道友求問
養性休教起怒嗔外身須認正裏頭真日施
方便做慈因清凉至只在氣精神財色莫
相親自然通大道覺申申金丹結就出迷津
登雲路玉洞看長春
　　　菊花天
肉衒花餻酒衒油肥軀潤己那休兒女共嬉
遊金銀財寶壘似山丘何不道前程將不
去限終鬼使來勾方悟平生總錯點頭點頭
悔恨無由
苦勸伊家省自煎須知每每居鄽贏取日高
眠賣花天氣别有玄玄這箇元來嗞味好
自然滅火消煙要入無生路上趙仙趙仙只
在心田
又是春來虚不空今朝鬥撮和風使我得飄
蓬前遊雲水大路長通雖是心慵身莫懶
但予好藥名芎服了身輕體健積功積功須
上穹窿
　　　臨江仙
遊歷都京并府郡更兼縣鎮坊村竝無術法
没談論一般真箇好六業鐵聲渾莫怪時
時清韻響人人唤出家門磨伊心鏡不教昏
滿輪明月瑩光射透崐崘
正己修行無怠墮推心上應天機内容整肅
吐光輝靈真搜得瑩方可許瞻睎謹謹授
持專一守靜中清裏歸依法憑條制不相違
九玄并七祖連汝共昇飛
掌法遵條常謹守饒人藴德尤先孝心自許
合神天長長能後己永永瞻家緣便是修
行真實路正端無黨無偏放開心月照金蓮
馨香衝碧漢堪獻大羅仙
　　　又說四象
性命陰陽如可論心脾腎肺刀圭更兼南北
與東西甲庚丁與癸雀武虎龍齊子午沖
和連卯酉春冬秋夏相携白青赤黑吐虹蜺
坎離并震兌水火木金躋
　　　又詠葫蘆
一隻葫蘆真箇好朝朝長是隨予腹中明朗
瑩中虚貯瓊漿玉液滋味勝醍醐日日飲
來依舊有自然不用錢沽杖頭挑起入雲衢
三清前面過參從黍米珠
絳帳今朝重到此榴花對景先開坐間誰悟
害風來四梧知我意三耀散予災既得相
逢休酩酊洞中别有樽壘纔倒一盞免輪迴
自然雲滿目舉步到蓬萊
　　　又道友問修行
潔己存心歸大善常行惻隱之端慈悲清靜
亦頻觀希夷玄奥旨三教共全完别子休
妻爲上士悉捐財色真餐長全五臟得康年
功成兼行滿直性入仙壇
太一混元真法籙清心精銳行持先擒自己
那蟲尸香煙通上界威力暗施爲救拔亡
魂消舊業見存廣得洪禧鬼驚神駭懼勾追
行功惟顯著指日彩雲隨
吸取西江金浪水朝朝用此盤纏循環流轉
復清泉肌膚偏瑩淨壽筭得遷延北斗自
然拘姓籍南辰生注長年减財節色是因緣
作爲依上帝棄世做神仙
　　　又(目貽)
爲甚風狂偏愛酒非干愚意多輕此般道眼
最分明頂門三路顯得伴道人行三教幽
玄深遠好仍將妙理經營麒麟先悟仲尼觥
青羊言尹喜舍利唤眷鶯
　　　又(題贈道友)
杜公尋妙訣道本先求認得急持修恩愛斷
便迴頭黑煙都去盡出得無愁雲友與霞
儔蓬島路喆同遊
翁婆成匹配跨虎擒龍結帳作三重夫婦美
好相從午前并子後煉就殷紅住在絳房
中雲外路到蓬宫
昌時須默默清徹名澄總棄總無能軒好景
便依登趙州茶味好悟曉如水雲友與霞
朋分别得正昇騰
　　　定風波
每日閑遊西復東隨緣且過住塵中杳杳冥
冥今古在蒙害風風裏得飄蓬蒙公且只知
浮蟻動我今偏愛滿堂紅照破當年昏暗事
空空靈臺一點透穹窿
昔日嘉山第一程今朝臣海載清清重泛瑶
池真得得盈盈昂頭堪認自家聲玉浪銀
波别景致瓊濤朱溜作高名湧出白蓮花一
朵呈呈馨香直入大羅城
　　　剔銀燈
今與重添惺惺只是那亘初元性急急修持
盈盈圓滿子細剔開周正通玄傳令煉煅出
自然清靜一顆明珠堪敬就上揩磨精瑩
不則本師三真共至更有虚空賢聖齊來俱
慶這仙子此中前定
　　　風馬令
意馬擒來莫容縱長隄備璫滴瑠玎被槽頭
猢猻相調弄攢蹄舉耳早臨風璫滴瑠玎
椿上韁兒緊纏鞚這迴你璫滴瑠玎待馴良
牽歸白雲洞逍遥自在更不肯璫滴瑠玎
　　　卜筭子
初見青鋼劍尸内曾加點木上安來出一絲
乾馬占害後隨風颭得此修行漸日日頻
頻撿暗喜歡時只自知天馬瞻與我長生驗
　　　又(謁友不遇)
曩者見張公索寫詞中信王喆今朝故故來
甚没箇人相近回首跨清飈隨足雲霞趁
却入全真復舊堂把一點靈明認
　　　特地新
天地人生同來相遇應將甚昭彰顯務道門
開釋門闡儒門堪步識元初習元本覩元辰
元陽自固日月星辰齊旋躔度唯臨蒞虚
空照布精關扃氣關達神關超露禀三才立
三教得三光三丹寶聚
　　　又勸世
騁俏多能身呈體段把衣衫頻頻脫换穿茶
坊入酒店總誇好漢驀然遇天高這精神早
减了一半奉勸風流惺惺早斷保元陽休
教紊亂稍迴頭開道眼金蓮長看玉花放異
香來吐光明滿空炳焕
　　　书堂春
雲水王三悟悟甘河鎮祖師遇遇元本靈明
便惺惺也真箇詩詞做做丹藥内中頻顧
顧逍遥處三光覷覷全得當時害風風真箇
神仙去去
　　　青玉案
上元佳致真堪看更片片行雲散現出天如
青玉案放開心月慧燈明照兩曜交光燦
毬裝七寶玲瓏焕把性燭當中按一對金童
呈手段瓊杵推轉順風歸去衮入那蓬萊觀
　　　帶馬行
亘初獨許能騎坐這駿駟從牽拖直走盤旋
雙慶賀三山骨健力筋偏大馬輔佐萬丈紅
崖過謝伊駞出深坑禍衒玉轡金纓嚲喊
霧嘶風遊水火月華前面四蹄輕鎖馬負荷
與我成因果
元初一得從初遇便端正昭彰著轉作重陽
晨彩煦晴空來往碧霄堪住瓊馬引入長
生步靈光不動神光聚便攢簇銀霞護滿
插金花頻返顧青衣鸞鶴共同來赴瑶馬駐
般在清凉路
既要修持心不曉這火院須先跳猛把家緣
都不要元初一點認來真所做箇惺惺了
欲要妻男固處妙且只在紅塵罩節色微財
應事俏慈悲廣施作均平也决定分分曉
　　　又(緣化子弟)
鎖户真成也百朝甚惺灑冰餐非苟且玄妙
就中超軃馬眸粘惹恩愛俱齊捨閑遊冶
教余同幽雅仙子共成修寫馬明星下
　　　瑞鷓鴣
昨朝今日與來朝飲水無加只自澆醉後恁
鋪金蘚甲醒時復採玉芝苗錦衣公子談三
島皂帔佳人舞六么一曲合成玄妙處白雲
片片恣飄颻
我咱别有赤窮窮物物俱無事事通清裏清
來全寂𨵙閑中閑至住虚空能邀迥照堪親
日會捉輕飈便害風此際黑雲何處去瑩然
衮出一團紅
三才剖判做輝華三教分明吐甲芽三寶煉
燒紅焰寶三車搬運紫河車三峯影裏觀真
宅三耀光中是本家三島十洲堪搗藥三清
十極聚青霞
今朝細細問朱郎因甚常眠黑鬼房得與青
龍爲伴侣亦令白虎助清凉便將鉛汞堪成
寶好把刀圭更入鋼斫斷烏龜四隻脚爽邀
風月上崑崗
堪當姹女嫁丁郎認得嬰兒住癸房幸有甲
田知出入不無兌地做炎凉鉛刀起處通神
妙汞劍開時仗慧鋼殺却三尸陰鬼盡一團
紅焰覆瓊崗
白靈根蒂長晴空碧緑枝條裊細風葉禀月
華添雅翠花憑日氣蘸殷紅四般顔色雖然
異一道馨香分外濃透過丹霄歸甚處便教
收在蘂珠宫
石中火隱怎生昭水裏金藏要却遭石火須
憑心火取水金决得肺金淘火教煅煉真鉛
汞金要增添快劍刀二件相投成一件大羅
天上列仙曹
這迴捉住四時春奪得温和養本真跳出世
情居異世儘教人道不凡人何須苦苦調精
氣不在區區嗽液津瑩處晴空開日月銳然
特放九光新
　　　踏莎行
東海汪洋西山詳審金鈎釣得歡無恁一頭
活樂大鯨魚萬鱗燦爛鋪白錦隨我遨遊
水雲信任青山緑水相過甚張公喫酒李公
來李公奪了張公飲
　　　又干友打斧
版斧如求那由選揀良工欲造無錢换今朝
專禮我華宗慈悲爲首諸公辨若得堅鋼
劈開道眼靈臺熠耀持金簡腰間柯爛决忘
歸白雲路上成家産
　　　又詠钁
鐵钁神靈我心有則隨身應手開端的種成
大藥稱伊功栽生善果憑君力銼倒恩山
打摧愛獄是非煩惱頻頻斸銳然敲碎碔砆
頑便令發出崑崙玉
　　　又(總詠)
斧钁堪擎隨緣斫斸鋼全生就令分局一司
管刮水中金一司管伐山頭玉竅子方長
攀兒圓促頭頭柄柄常相逐劈開金母紫芒
攢判通玉祖紅光簇
　　　又(詠宦途無定)
名路求高宦途無定一來一去緣心性稍知
分守得優游能通止足參賢聖莫使偏頗
須存直正花開須是依時令日輪耀處吐光
輝月華朗後添清瑩
　　　漁父詠漁家傲
北海鯤鯨人不識金風長是傳消息予把釣
車寧費力堪憐憶香鈎擲下離灘側吐出
神珠光焰赫化鵬展起垂雲翼日在扶摇無
有極能摶陟青霄一舉應端直
　　　又(詠假俏漢)
奸點人人常不遜外裝内喜能談論艶色衣
裳香遠噴頻整頓重重結裹麤如囤眼去
眉來常騁俊前攀後拽誇身分我便去前親
去問休風韻遮藏臭腐并堆糞
　　　又閑題
生死輪迴何太速改顔换面人難識有箇風
狂常自足常自足逍遥處處孤眠宿愁煞
諸公歡折哭恰如堂下三間屋屋底你咱煩
惱黑煩惱黑堂中我且燃燈燭
　　　又贈友人
名宦爲鹽判室内同公案閑心各一半讚分
過如何斷好將雲水伴夫婦山頭看清風
明月唤翫結就無涯筭
　　　河傳令
竹冠頂按更竹作水瓶至今常將手盥竹杖
竹籃竹笠竹車竹鑽竹林中竹笛鳴聲自唤
木鞋襯脚真熱暖木做盤兒鏡磨明圓滿木
筯木匙木杓木盔木椀木陰間木牛耕田三
段
營軀手段這飢寒未免上街須當唱唤提箇
浄清了了惺惺鐵𤮴覓殘餘聲聲叫道攝亂
極承貴府人憫歎唯願諸公心懷常照管選
甚冷喫將來腹中煎𤓎煉重陽方堪看害風
漢
害風落魄便飄蓬信任到處並無籬落遊歷
水雲管甚身軀零落覓殘餘傍人家閑院落
衆皆笑我貧淪落教他骨頭無福長流落看
你不知將來何方下落免伊憂恁時節超碧
落
凡軀莫藉把惺惺了了自然明明構架行住
坐卧須要清清閑暇氣神和結成珠堪教化
張弓舉箭能親射紅心正中赶退周天卦垛
貼中間迸出霞光無價五行違脫陰陽超造
化
　　　惜芳時
緣重下手并安脚頓得來真真没錯金鑪立
起瓊花作燒煉出這般丹藥三田九轉明
光爍八脉上四門開却虚空一點成灼灼無
言說自然邀約
諸公學道應徒甚細細把玄機苒荏頭邊認
取清凉枕當風月瑩然成寢刀圭滋味頻
頻飲漸漸放千花似錦馨香如要詳還審惜
芳時曲中評品
　　　又(詠紫燕)
我觀紫燕泥巢壘便下卵朝朝抱子雛兒喂
大辭窠起背父母分飛去離爲人養小還
如爾明知得攀緣越熾争如修取長生理樂
清閑好遊雲水
　　　又(友索說陰陽)
未分混沌何方有直待定天高地厚乾坤一
判三光秀在身中沖和奔走水中火起頻
頻鬥又白虎青龍交媾兒嬰女姹休相守王
害風别有朋友
　　　抛毬樂
扶桑祥瑞生芝草便移在蓬萊島金枝玉葉
自然好崑崙上變珍寶霞光四面添玄奥
明焰裏通顛倒青童捧詔添嘉號無爲處這
迴到
　　　探春令
兀然真性杳杳默默無微無大一團瑩寶光
明圍繞五彩同隨那逍遥自在堪經過有
玉童相賀滿空馥郁盈盈裏面來伴神仙坐
　　　南鄉子
百載鏡中容仰手爲祥覆手凶生死榮華今
在目休逢疾速迴心認祖宗得得妙相從
滅盡三尸九箇蟲一氣浩然調養正沖融免
擊精藍過世鍾



重陽全真集卷之十二
重陽全真集卷之十三交三
　　　　　終南山重陽子王嚞譔
　　詞
　　　望蓬萊望江南
聽我勸公莫謾風流猿馬不閑空踐野光陰
虚過度春秋怎得免荒丘如省悟急急把
心收對景直須抛妄想於身若是少貪求何
用道人頭
醴泉好風物雅幽幽須把惡緣如省悟宜將
善事急持修鬧裏莫投頭予省也遂把内
丹收對景攄情横寫字有時歸去到騎牛道
號號無憂
　　　又紙旗上書
邊境靜乞覓得便宜戰鼔復爲韶樂鼓征旗
還作化緣旗便見太平時那减捨第一莫
遲遲王喆害風無憂子當三折二小錢兒伏
願認真慈
　　　又詠餺飥
食店好餺飥最奇瑰玉屑無窮摶作塊瓊瑶
一片細匀開須使寶刀裁呈妙手用意穩
安排椀内梨花新貼樣筯頭銀線穩挑來餐
了趁蓬萊
　　　又詠勸道友
趙公好偉貌正青春莫把光陰虚度却願將
功行實相親與我作比鄰清閑在認得出
迷津稍悟浮生除愛念如知幻化絶貪嗔便
是洞中人
未入道休要執中迷先且牢擒劣馬子切須
縛住耍猿兒款款做修持如省悟勘破女
男妻自在假身常煅煉逍遥真性得推移應
是上瑶池
詞謹勸見在好持修浮名浮利何日了勞神
勞氣幾時休塵世莫淹留須早悟三教理
玄幽擺脫恩山祛愛海得歸蓬島赴瀛洲只
在此心頭
詞意悟就上好修修意馬心猿都捉住攀緣
愛念一齊休善事莫遲留三教好妙理最
深幽擺脫浮生并世事這迴前路赴蓬洲此
箇是歸頭
　　　又(題杏花)
春景好艶杏吐紅顋笑日仙姿真美麗倚風
嫩臉最奇瑰不羨臘前梅人豈識唯許對
予開折得一枝應在手馨香滿袖任還迴携
汝到蓬萊
　　　武陵春
叮囑閻公歸故里傳語醴泉人可可貪求莫
恨嗔贏取好精神只此堪能爲大道何必
苦尋真稍稍諸公悟此身便是出囂塵
　　　　又(詠别道友)
王喆已東遷經過甘河上衆賢性内飢寒由
未免盤纏乞覓諸公自肯錢得得遞相傳
慧我同爲出九蓮多少各人心意會怜怜此
去如來本氣傳
我已入南京甘鎮人人箇箇聽敬重三光須
要認休輕五穀中間得致精此去决前程
寫盡平生自己聲若是却來重一過靈靈總
看真形一氣清
富貴與身貧肯把榮華只取仁前定緣由今
世用心純自是陰功福自臻休更苦中辛
惡業休貪作善因奉勸愚迷須省悟休嗔萬
事由天不在人
　　　蘇幕遮
少煩人稀赴會我自無恩莫把他人怪廉儉
温良身自在莫强追陪免得常耽債有錢
時人見愛及至無錢親也全疎待且見世情
如此態察盡人心暗想除非外
性爲真身是假認取圓成可可頻占惹自是
康强惺復灑靜裏搜閑急急投嬰姹說良
因談道話開廓靈明拯出根源也一顆神珠
無有價衮上瑶臺永永長遊冶
會傳盃經每醉能喫殘餘得飽長長睡眼裏
清閑祥又瑞時復觀瞻白黑黄紅翠出虚
空無墮墜瓊蘂玲瓏顯現真嘉致贔屭靈神
來望視移入金盤天上誇奇異
女休猜兒莫識情慾偷精盜髓隳筋力奉勸
迴頭尋歇息認取身中三箇真端直姹娘
親嬰予得專委黄婆鞠養成淵默暢飲刀圭
通十極四句同歸隨步雲霞陟
　　　又(買背籠)
柳條柔麻線細妙手玄功密織牢纏繫合格
身兒都捏膩堪與王風背上成家計水雲
遊靈性慧應用衣飡裏面深根蒂脫下凡軀
猜得謎了了超昇全是伊相濟
　　　又點化道友
箇人人常守鋪瓮裏合頭鐵索纏縛住怎識
從來光耀處元是神仙何不開心悟覓清
凉搜穏步若要飄蓬除是風狂做也肯依憑
雲水去占得清閑走入逍遥路
箇人人二旬八勿肯迴頭性命成搜刷撲入
沉淪常墜壓鏡子前來著甚言談答是神
仙何不察劈破凡心認取佛菩薩一顆明珠
頻擦抹七寶宫中壘起真金塔
　　　又贈同友
這華宗能順我浄意清心認取逍遥卧日日
凡塵仍便趓管取教公快樂無摧挫早回
頭休漫過滅盡無眀遠了尋常火一點靈光
山上鎖穩駕白雲五色霞中坐
　　　又詠友人嘆身
省其身鈐其口贏得清閑自在逍遥走隨分
爲生應永久不義之財且縮拏雲手少追
陪微飲酒節色搜身新認元初秀認正三光
兼孝友不祝神祇也得長春壽
　　　又白告友人
正青春紅貌聚苦肯迴頭這下分明覷願得
迴頭心早悟與道爲鄰也處逍遥所善緣
來惡緣去搜見真容知向靈臺住七座門開
通的祖跳出之時便入長生路
　　　又贈于道友
要修行須發憤除了憂愁破盡情懷悶仗慧
刀揮五藴劈開雙關穩穩成三分没商量
休厮問只把前篇日日頻搬運好向家中搜
土糞撥見明珠携入清凉郡
　　　又(詠贈道友)
善修文能應舉九轉金丹何不搜尋取若肯
回頭時暫覷兩足輕狂走入雲霞步按三
光隨師父别有一條穩穩長生路自在逍遥
開玉户好與王風指日同歸去
　　　又(訓徒衆)
弟兄懣争下手與世相違日日長鈐口休論
汞鉛并卯酉開闡絳宫自在逍遥走二儀
真三耀秀我欲親傳未肯相成就直待同流
觀得透款款停騰敢把天機漏
問真修聽我斷莫著凡軀物物頻思筭打破
般般常内看坐卧行住須作骷髏觀漸令
成常謹按八畝瓊田别有新條段性上分明
堪正翫量得無差便到清凉岸
道無言禪没說兩道白光唯許紅霞設真玉
山頭常擺拽潑灧灧兮返照靈峰雪愈玲
瓏尤皎潔射透晴空瑩瑩神光别到此玄玄
玄妙徹一朵金花裏面金丹結
邢公分剖舉恩情割斷靈光照内蓮生真可
要姹嬰嬌和會通玄妙憂愁樂道氣收來
結作成珍寶玉牢藏五彩耀透崑崙日月真
修造
　　　浣溪沙
大道無名似有名達磨面壁九年清釋迦坐
雪六年精奪得真空真妙用一通門裏出
圓明大羅天上聚圓成
會看虚空七寶園能開寂靜六華軒希夷微
妙在坤乾理透陰符三百字搜通道德五
千言害風一任害風虔
緑水傍邊上雪山銳然跳出玉門關虚中空
外一開顔渺邈那邊歸正路的端便是穩
居間白雲難比此清關
　　　又重九日
金虎咆哮金馬傳金公重九撒金錢金風過
處舞金鈿金地徧成金蘂泛金童折得步
金蓮金盤裏面獻金仙
一箇詞兒十二金修行謹按日時尋急將猿
馬緊牢擒五户自然開闡盡玉花叢裏洞
門深舊來那箇是知音
　　　又詠筆
毛穎從來意最深江淹夢裏莫生心班超投
處好追尋放逸真閑攄雅致詩詞不寫自
高吟這迴撈出水中金
　　　憶王孫
四宵得得竝無寒深謝孫公青顧看霞袖分
開拂霧端入長安迴首教賢結大丹
長安爲甚便歸來使我蓮花五葉開别有清
光舊鎮醅獨傾盃免了輪迴九獄灾
　　　又贈馬鈺
人云口是禍之門我道舌爲禍本根不語無
言没討論度朝昏便是安閑保命存
　　　離别難
遊歷水雲兩郡人休起無寥看清輪認取風
飈晃瓊瑶嘉氣滿丹霄玉花吐馥郁金蓮馨
香二物誰消隨緣從覆燾紅霞繚繞翠霧不
相饒時得得日昭昭準蓬萊定信頻招見
空中彩鳳來往又金童前捧紫芝苗此却要
再覩吾顔除非能續弦斷重調勸汝等各各
修持一去洞天遥
　　　昭君怨
奉報早離火院弃了一家攀戀目在水雲前
樂安然便結長生煅煉得做上仙親眷搜
出碧潭玄月團圓
　　　搗練子
搗練子十怎生閑來閑去好修行囉哩㖫哩
囉㖫若逢迎得圓成從頭一一說前程囉
哩㖫哩囉㖫
一爲人做凡身四般假合怎生真囉哩㖫哩
囉㖫搜玄路出迷津靜中調養氣精神囉
哩㖫哩囉㖫
猿騎馬逞顛耍難擒難捉怎生捨囉哩㖫哩
囉㖫慧刀開齊殺下教君認得根源也囉
哩㖫哩囉㖫
此圓通住虚空冥冥杳杳怎生窮囉哩㖫哩
囉㖫分南北看西東悟來只在笑談中囉
哩㖫哩囉㖫
重陽子全真理陰陽顛倒怎生使囉哩㖫哩
囉㖫這頭行那頭止沖和上下分明是囉
哩㖫哩囉㖫
用刀圭剖昏迷合和一處怎生携囉哩㖫哩
囉㖫人頭落現紅霓白蓮花朵出青泥囉
哩㖫哩囉㖫
從來性本來命無形無質怎生惺囉哩㖫哩
囉㖫汞中明鉛中瑩霞光裏面通賢聖囉
哩㖫哩囉㖫
水中金忒幽深玄玄妙妙怎生尋囉哩㖫哩
囉㖫從初得到如今西風時復送清音囉
哩㖫哩囉㖫
三丹寶難分剖昏昏默默怎生保囉哩㖫哩
囉㖫在虚空長懷抱緋衫裹了新烏帽囉
哩㖫哩囉㖫
水兼火坎和離兩般消息怎生知囉哩㖫哩
囉㖫休燒煉莫修持元來只是這些兒囉
哩㖫哩囉㖫
開心日圓皎潔人前教我怎生說囉哩㖫哩
囉㖫浄清水玲瓏雪交光朗照知明喆囉
哩㖫哩囉㖫
搗練子真了了閑行閑坐任歌叫囉哩㖫哩
囉㖫我咱知人難曉曲中有箇三光照囉
哩㖫哩囉㖫
潭底月雪中霜有人會得便風狂囉哩㖫哩
囉㖫泉底摝水中金尖竿尖上細搜尋囉
哩㖫哩囉㖫
搜芳翠哂輕盈驀然聽得賣花聲艶陽天氣
候明朝雲白晩風清遮藏吹轉蘂珠精放
馨香滿樹榮
　　　點絳唇
可惜嬌兒惺惺伶俐聰明作靈臺廓圓明光
爍我許蓬萊約斷却麻繩正好修丹藥如
今却買條銅索縛住踏雲脚
　　　又贈友人
觀公形貌青春伶俐真惺灑偏幽雅自然嬰
姹莫放猿兒耍認取清閑異日成嘉話之
乎者便休書寫養就丹無價
　　　又詠拾菜人
昔日人言拾菜郎根荄芽甲總盈筐春夏秋
冬閑不得温炎凉冷鎮長忙今日予言截
綵郎能爲斡運做經商願靜一心休作用好
將四季細消詳
春季裁量十四郎風流玉貌好輕狂每夜房
中憐美婦常時腹内痛飢腸以此街前來
背箱利多撲入綵帛行刀尺使時無作念妻
兒愛處越馨香
夏季裁量十四郎炎炎火焰越忙忙百巧場
中誇意銳萬人叢裏用心剛絲絹羅紈鋪
内藏金銀珍寶架頭光獨做辛勤心自苦渾
家豊足業誰當
秋季裁量十四郎憂愁思慮動悽愴陡改紅
顔衰體瘦漸生白髮老容光腰曲頭低力
不剛耳聾眼暗淚汪汪日往月來添疾病妻
嫌女怨受恓惶
冬季裁量十四郎百端尪瘁早粘床五臟受
寒内結積三焦發熱外生瘡一息不來四
假殭兒孫掇出卧丘荒七魄有緣歸地府三
魂無分上天堂
争似休休事事忘虚無境内覓清凉若是會
探潭底月便教認得雪中霜共我爲鄰住
洞房憑經作伴爇心香不日修成功與行騎
鸞跨鳳入仙鄉
　　　恣逍遥
物物拈來般般打破惺惺用玉匙金鎖瀝瀝
澄源炎炎焰火盈盈處上下倒顛换過妙
妙神機玄玄性果清清做靜中堪可現現虚
空靈靈真箇明明衮光瑩寶珠一顆
　　　千秋歲
汩汩塵寰擾苦苦尤深窈長繫絆不分曉日
生還恁地夜夢魂驚杳聽分表都緣劫劫波
波紹急急心開肇早早俱除勦迴首處見
明瞭一般真箇好萬道銀霞繞這番了秋潭
皓月波光晶
　　　巫山一段雲
對月成詞句臨風寫頌章一枝銀管瑞中祥
隨手染清凉玉洞門開深淺寶樹花分篆
香蓬萊仙島是吾鄉宴罷後瓊堂
　　　侍香金童
大道修持物物俱盡悔莫起黑煙生靉靆雲
水淨清須慷慨逸優游做成奇駭壘這功
行便恰如山與海得𨵙裏真閑誠自在一塊
紅霞籠寶排化玉成形轉生光彩
　　　　菊花新
對月無何添雅致叢緑花黄偏有異正是遇
重陽霜露冷宜呈祥瑞清香覆我如言志
害風來且休攀視應共到蓬萊瓊筵上衆仙
頒賜
　　　木蘭花令
鶴兒每每常相聚點點蒼苔啄食覷青霄空
外唳天時明月光中頻警露逍遥鮮潔理
毛護自在遊行惟顧步怡然呼取舞風來六
箇隨余蓬島去
　　　虞美人
四郎須是安爐竈莫把身心鬧玲瓏便是本
來真氣精養住便得好精神汞鉛得得知
顛倒方見無名道今宵飲酒是何人認取清
風明月日相親
　　　又以嫂為見在父母
害風王喆遵隆道自在逍遥好除眠之外總
無知百花笑我不會見便宜功成行滿仍
須早雲步歸蓬島好同見在赴瑶池共摘蟠
桃往昔結實枝
　　　月中仙
遭遇中秋近初更氣爽風定雲散虚空露降
闡萬里晴天顯青玉案舉頭瞻海岸湧出金
盤爛爛不特門門焕人人共喜貧富總争看
誰能曉悟清輝這銀蟾裏面深隱陽筭星稀
宿罕使鵲烏飛去與離爲伴一輪圓又滿正
當午恰分子半愈放光明燦庵前召我衝霄
漢
　　　金蕉葉
名利牽纏怎徹誰肯把善緣總結在火宅居
常炙㶸尚穿聯惡業鬭巧争如守拙早離
了機心切切稍能悟三教祕訣也無生無滅
　　　楊柳枝
性命須將自己觀細詳看一刀項下好疼酸
最艱難不信且將針略試痛多端發心要
喫覺心寒遠佳餐
　　　刮鼓社
刮鼓社這刮鼓食中拍且說豌豆出來後却
勝如大小麥便接著五方顔色青紅黄黑更
兼白又同那五方標格蒸炒煮燒生喫蒸妙
煮燒生喫刮鼓社這刮鼓食中飽我看豌
豆將來後且圌起須入窖莫收多不須收少
上頭自有三光照似象棋何勞打砲有幾箇
人知道有幾箇人知道
　　　西江月
於己搜尋臧善慮思絶泯爲先减財節色保
丹田對景須行方便老幼自然有禄且休
苦苦孜煎放開一朵白花蓮管取西江月現
王喆心懷好道害風意要離家攀緣悉去似
團砂不怕妻兒呪駡好對清風明月寧諭
海角天涯來來往往跨雲霞此箇逍遥無價
養甲争如養性修身何似修心從來做作到
如今每日勞勞圖甚好把幽微搜索便將
玄理思尋教君稍悟水中金不肯荒郊做恁
　　　川撥棹
這修行訣便安排得有次節把清靜天機今
朝分明漏泄使人人玉花結從頭一一穩
鋪設向五更裏看擺搜將此脫殻神仙玲瓏
玎璫做絶害風兒怎生說
一更裏瞥看參羅萬象列搜出那坐正星内
中位貌偏别向地方也玉花結銀素將來
細得熱把烏龜牢纏紲然後四隻脚獰獰子
一齊打折害風兒怎生說
二更裏瞥看天河流無竭忽見耿耿洪波潑
灧灧底昭徹向西方也玉花結灌出黄芽
色非涅甲尖上摶白雪有此一箇靈童擺手
親自去折害風兒怎生說
三更裏瞥看銀蟾圓不缺吐出一輪光明滿
天瑩然有别向南方也玉花結白鹿前來
行得竊便銜他新皎潔將去圭峯山頭獨自
口中嚙齧害風兒怎生說
四更裏瞥看斗斗光如爇照遍滿空清虚放
盡靈輝凛洌向東方也玉花結攢燭三山
似電掣熠燿如瓊瑶屑被這惺惺了了一齊
中宵盜竊害風兒怎生說
五更裏瞥看魁𩲃無差缺正合天心斡運堪
作上天喉舌向中央也玉花結捉得清虚
這迴决便永永除生滅此箇自在逍遥唯予
獨會拈捻害風兒怎生說
曲中詞徹把來歷事親堪說住京兆府外縣
終南方孤雲白雪自觀得玉花結活死人
兮放些劣没地埋真懽悅道號重陽子字知
明姓王名喆害風兒怎生說
性問伊家命要嫁這東頭兒郎馳騁昌肌膚
瑩昌肌膚瑩鉛汞合和正轉氣神定天上
面急敲金鍾玉磬李真仙省李真仙省
　　　憨郭郎
牛子却如澆墨牽拽不迴頭向川原貪水草
騁風流禁得這茫兒躁加力用鞭勾渾身
都打徧變霜毬
　　　酹江月
放心坦蕩樂閑閑應使蟲消尸去清靜長施
憑雅正封寶瓶守護闡闢雙關非能運轉
也得全精固三陽相見五神分朗團聚由
此雖寢無眠頤顔養浩潔白盈盈數直待澄
鮮方是徹愈覺真靈開悟性結成丹圓光耀
赫决遇明師度紅霞繚繞恁時迎引歸去
　　　梅花引
少無福早孤獨憔悴一身無告囑日常思日
常思此事分眀皇天便得知見遠促見遠
促侍來偏親增汝禄孝心推孝心推致感神
明洪禧得共隨
爲人福生中國衣飯陰公注定禄命中無少
嗟嘘天與之貧不得富安居尋思人似草
頭露争柰保朝不保暮莫剛求莫剛求假使
强圖入手却還休
隨緣過隨分樂惡覓慳貪都是錯貴非親富
非鄰矜孤恤老取捨合天真當權勿倚欺
淩弱須防運去相逢著减欺慢减斯慢不論
高下平等一般看
　　蘇莫遮荷葉盃
認得之時休送碧宕深洞瑪瑙耀光希龍蟠
虎繞玉花垂西江水上來往見烏飛直待
青童交位恁時休去頂戴翠華冠渾身錦繡
那人謾方知此處有箇永相隨
　　　巫山一段雲道友問變化
堪嗟萬物陰陽内造化因功休論西東只在
三光秀氣中公如會得疾安脚便做飄蓬
脫了凡籠一箇真靈入碧空
　　　又(崑嵛山)
扶桑日出分明照蓬島相鄰若要親親除是
清閑只一身逍遥無事方能到俯瞰迷津
煉就重繞頂上孤峰現寶珍
　　　浪淘沙
事事少相侵物物無心固精養氣本源深得
得先人添惻隱猿馬牢擒玉樹可先臨花
綻黄金清香窈裊出高岑萬道銀霞攢簇住
方得嘉音
　　　又(火裏生蓮)
陽氣透蒼天照照綿綿地户猛焰亦如然發
出水中直覺性一朵紅蓮早早認清泉結
取因緣烏龜口内吐靈煙助正丹田香馥郁
業業新鮮
　　　又賣狀附口寫文
附口做生涯休寫交加憑他實語莫虚譁便
是於身增福禄贍己榮家見似浪淘沙若
勸深嗟若還不使到廳衙兩主休和歡又喜
公跨雲霞
　　　錦堂春
試問修行纔登户牖應是下手何如便先令
歡樂於己開舒待款款尋來的當端正意滅
情祛做嬉嬉坦蕩更認閑閑閑裏安居從
前一一細想好搜玄揣妙時復親書頓省悟
怡然超出苦海迷衢這番見真真那箇唯分
明本有元初却還舊處返光迴照獨證無餘
　　　瓦盆歌
你敲著得恁響聲大無祥瑞没灾禍元誰知
得那外唇有口能發課内虚有腹成因果貴
賤賢愚細思量人人放一箇這風狂悟斯
不肯争人我除煩惱滅心火日日隨緣過逍
遥自在任行坐功成行滿携雲朵帶殻昇騰
恁時節方知不打破
　　　賀聖朝
仲冬佳節靈童來報陽氣初昇黄芽齊吐玉
漿澆溉榮布層層甲方瓊秀庚方金彩相
間星能把明珠祥艶瑞光迎在雲外騰騰
　　　晝夜樂藏頭
金相隔休教錯年間怎生作前頭說甚惺惺
辰下重安手脚被蟾光晷運交平時從根摸
索事有神功清强氣躍下於予尋倚托文
上没丹藥天知命惟高中談談中别著公决
要覓清凉兆府城南登閣各得其宜晝歡暮
樂
重陽金真集卷之十三





