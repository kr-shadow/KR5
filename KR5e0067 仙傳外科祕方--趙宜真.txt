#+TITLE: 仙傳外科祕方--趙宜真
#+DATE: 2016-06-11 12:27:18
#+SOURCE: github.com/kanripo/KR5e0067 master 7d8544db                
仙傳外科集驗方序造一
余少讀書嘗聞先哲云爲人子者不可不知
醫於是遇好方書輙喜傳録累至數十帙見
有疾者如切己身常製藥施與一日先君子
訓曰施人以藥不若施人以方則所濟者廣
從而有已驗之方必與樂善之士共及冥棲
方外悉弃舊學况經塵劫煨燼無遺僅外科
集驗方一帙乃禾川楊清叟所編述以授吴
寧極寧極之子有章以授西平善觀李先生
先生以授於宜眞者其方簡要惜未版行故
獨存之昨來遊金精福地道經雩都吾徒蕭
天倪鳳岡本西昌望族自幼學道於紫陽觀
二十載前嘗從予游亦能召風雨濟旱澇蓋
道縁深重履踐端恪之所致也其師弟劉致
柔順川數年間徧身苦瘡癤服荆黄湯敗毒
散諸藥俱不効予因以外科方授之用返魂
湯未終劑而愈天倪乃欣然捐己貲繡梓散
施流通其惠濟之意如此則雨暘之應禱也
宜哉雖然予有故人曾害鼓椎風往來寒熱
數月伏枕諸醫不能療最後一醫士診之曰
雖成痼疾而有客邪在少陽經未解若曾服
五積散則誤矣詢之果然因投小柴胡湯數
服寒熱頓除却用本科追風丸等藥理其風
證而全瘳矣夫雜病有方傷寒有法二者兼
盡其道乃爲良醫若以大方外科各專其一
正恐或有所誤而不自知則又豈能全美乎
此外科論證處方雖極其造理校於諸方爲
獨優在圓機之士臨證之時尤當加審焉時
洪武戊午九月朔日浚儀趙宜眞原陽子序

醫之爲藝尚矣自神農氏始嘗百草辨温凉
寒熱之性以濟民於夭枉其功莫大焉厥後
扁鵲華陀最精於技治療之法效驗如神惜
其術不盡傳今之外科乃其緒餘也外科之
證癰疽爲甚盖疽有陰陽虚實之不同用藥
稍差則立至危殆其次如疔瘡咽喉之屬尤
易以殺人世之工外科者因爲不少求其能
精類不多見浚儀原陽趙鍊師以通儒名家
學於老氏道行高潔超邁輩流處心切於濟
人以平昔所獲奇異方書彙聚成帙中經兵
火散失唯外科方僅存戊午秋挾其書游金
精寓雩都之紫陽觀蓋二十年前嘗以道法
授其觀之高士簫鳳岡今而重過又能愈其
徒劉順川積年不治之瘡疾鳳岡即欲版行
以廣其扶危救急之意而雩都谷邑艱於得
匠因循至壬戌夏五月而原陽仙化遺命囑
其徒終其志將所受秘方總編爲一卷觀原
陽之自叙與鳳岡之捐貲版行其用心皆極
其忠厚是書之行可以拯危急利倉卒使凡
爲人子者皆得此書可不陷於不孝使凡爲
醫者皆得此書可不墮於不仁則仁人孝子
之心具在此予故爲之序庶幾不負其編緝
之勤也時洪武陽復月廬陵友蘭父吴有壬
序






仙傳外科祕方卷之一
　　　　浚儀原陽子趙宜眞集
　　　叙論□疽發背品第一
外科冠癰疽於雜病之先者變故生於頃刻
性命懸於毫髮故也夫癰疽之名雖有二十
餘證而其要有二何則陰陽二證而已發於
陽者爲癰爲熱爲實發於陰者爲疽爲冷爲
虚故陽發則皮薄色赤腫高多有椒眼數十
而痛陰發則皮厚色淡腫硬狀如牛頸之皮
而不痛又有陽中之陰似熱而非熱雖腫而
實虛若赤而不燥欲痛而無膿既浮而復消
外盛而肉腐陰中之陽似冷而非冷不腫而
實赤微而燥有膿而痛外雖不盛而内實煩
悶陽中之陰其人多肥肉緊而内虚陰中之
陽其人多瘦肉緩而内實而又有陽變而爲
陰者草醫凉劑之過也陰變而爲陽者大方
熱藥之驟也然陽變陰者其證多猶可返於
陽故多生陰變而陽者其證少不復能爲陽
矣故多死然間有生者此醫偶合於法百中
得一耳所謂發者積於中而發於外也大抵
人之一身皆本於五臟五臟之氣皆禀於胃
氣胃爲五臟之根本故胃受穀脾化之以生
氣脾主肌肉胃氣傳五臟而行血脉以經絡
一身而晝夜一周雖癰疽有虚實寒熱皆由
氣鬱而成其因有三内因外因不内外因内
因候於人迎人迎者左手關前一分也外因
候於氣口氣口者右手關前一分也人迎氣
口之脉和平則爲不内外因也其源有五一
天行時氣二七情内鬱三體虚外感四身熱
摶於風冷五食炙煿飲法酒服丹石等熱毒
以此五者爲邪氣鬱於胃中胃氣盛而體實
則邪氣相摶而流注於經絡澁於所滯血脉
會聚壅結而成癰胃氣弱而體虚則邪氣盛
而宿於經絡凝澁流積血脉不潮内腐而成
疽故曰外形如粟中可容穀外貌如錢裏可
著拳惡毒膿管寸長深滿膿血交粘用藥可
痊臭穢無絲血敗氣衰陽絶陰盛神仙難醫
醫之用藥當量人虚實察病冷熱推其所因
究其所原而後治之使内外相應不可一概
而論如病發於陽而極熱則當有順其氣匀
其血氣順則毒氣宣通而不滯血匀則血脉
流動而自散盖氣爲陽血爲陰陰陽調和病
者自安外則用凉藥而觸之熱盛則血得凉
而易散不散則熱巳痿而血凝於凉此陽變
爲陰之漸乃壞爛之根本也急歸得凉以治
之解其外攻四圍之血路出其中間巳成之
膿毒然後依法以收其功也如病發於陰而
極冷則内用平補之藥以宣其氣滋其血助
其元陽從其脾胃待其飲食進精神回然後
順氣匀血如常法外用熱藥以潮會一身之
氣血回死肌拔毒氣然後用温藥以散之其
極冷者或又爲凉藥所誤者不得已於三建
而回陽則病必旁出再作方爲佳此陰變爲
陽之候更生之兆也若内陽不回外證不見
是爲獨陽絶陰不可爲矣蓋陽者氣也陰者
血也陽動則陰隨氣運則血行氣不運而血
死血死則肌死肌死則病死矣冷證則用熱
藥者不過行其氣血也蓋血氣遇熱則行遇
凉則止也雖然冷熱之藥用之固妙尤當先
乳香豆粉救其心護其膜蓋心爲一身之主
宰膜爲五臟之囊櫜病之初發毒必上攻心
胞絡故先嘔逆而後癰疽或先癰疽而後嘔
逆者胞絡根於心也苟治之不早則心主受
毒神無所舍元氣昏暝矣病之初發毒必旁
腐肌肉苟治之不早則毒氣透膜膜透則元
氣泄藏府失養精神枯槁脉壞絶矣故病至
盛而生者内見五臟而膜完全者也亦有至
微而死者肌肉未潰而膜先透者也此救心
護膜所以爲第一義歟是方乃遇神仙秘授
神聖工巧不可具述非尋常草醫一草一木
一針一刀之比得其要者寶之寶之
　　　服藥通變品第二
榮衛返魂湯(又名通順散又/名何首烏散)
　　何首烏(不犯/鐵)當歸木通(去皮/節)
　　赤芍藥(炒)白芷(不見/火)茴香(炒)
　　土烏藥(炒)陳枳殻(麵炒若惡心/加姜汁炒)
　　甘草
　右方止此九味各等分水酒湯使隨證用
　之水酒相半亦可惟流注加獨活每服四
　錢病在上食後服病在下食前服
此一藥流注癰疽發背傷折非此不能效至
於救壞病活死肌弭患於未萌之前拔根於
既愈之後中間君臣佐使如四時五行更相
迭旺眞神仙妙劑隨證加减其效無窮何則
此藥大能順氣匀血故也夫氣陽也血陰也
陽動則陰隨氣運則血行陽滯則陰凝氣弱
則血死血死則肌死肌死則病未有不死者
矣故必調其陽和其陰然後氣血匀二者不
可偏廢只調陽不和陰則氣耗而血凝肌必
不活如五香連翹之類是已只和陰不調陽
則血旺而氣弱疾必再作如内補十宣之類
是已然二藥亦須參用之不可執一爲妙此
藥扶植胃本不傷元氣蕩滌邪穢自然順通
不生變證眞仙劑也用法開具於後
一發背既久不愈乃前醫用凉藥過也凉藥
　内傷其脾外冰其血脾主肌肉脾其受傷
　飲食必减顔色痿瘁肌肉不生血爲脉絡
　血一受冰則氣不旺肌肉糜爛故必理脾
　脾健肉自生宜於此方中去木通少用當
　歸倍加厚朴陳皮盛則用家傳對金飲子
　又盛則加白豆蔻之類爲妙
一凢治流注可加獨活流注者氣血凝滯故
　氣流而滯則血注而凝加此藥者可以動
　蕩一身血脉血脉既動豈復有流注乎
一流注起於傷寒傷寒表未盡餘毒流於四
　肢經絡澁於所滯而後爲流注也如病尚
　有潮熱則裏有寒邪未盡散此方中可加
　升麻蘇葉如服此而熱不退可加乾葛如
　有頭疼加川芎并用薑水煎如無潮熱可
　用水酒相半煎酒大能行血生氣故也氣
　生血行病愈可必然流注須表者何也所
　以推其因究其源不忘病之本根也寒邪
　既盡表之太過則爲冷流注尤爲難治故
　宜略表爲妙表後第二節宜服温平之藥
　乃十宣内補是已如不效第三節宜加附
　子或服四柱散數服即止温藥亦不可多
　用恐增痛苦返成膿血不乾第四節仍歸
　本方收効然表未盡則餘毒附骨而爲骨
　癰夫流注者傷寒之餘毒骨癰者又流注
　之敗證也流注非傷寒之罪乃醫者表之
　未盡也骨癰非流注之過又庸醫凉藥之
　過也庸醫無識心盲志聾妄稱明見雖知
　爲骨癰而治之無法又復投之凉藥烈之
　毒刃則毒氣滯凉藥觸鐵器則愈附骨而
　不能愈矣不然則人之骨何以有癰骨而
　成癰非藥可治故名附骨疽又名白虎飛
　尸留連周期展轉數歲冷毒朽骨出盡自
　愈其不愈者至於終身有之此皆失於初
　也其骨腐者多爲副骨尤或可痊正骨腐
　則終身廢疾故膿白而清者碎骨初脫肉
　深難取膿黄而膿者碎骨將出肉淺可取
　宜以利刀取之詳在後章此不過治骨癰
　之概耳　又有病經數月傷於刀刃羸弱
　拳攣咳嗽膿血壞肉陰爛者此皆冷極陽
　弱陰盛不可以唾紅爲熱宜以好附子加
　减治之　又有毒自手脚頭面而起疼痛
　徧身上至頸項經絡所係去處如瘍癧貫
　珠者此爲風濕流氣之證宜以加减小續
　命湯及獨活寄生湯與此方參錯用之
　又有兩膝痛起以至徧身骨節皆痛婦人
　類血風男子類軟風此名風濕痺又名癧
　節宜以附子八物湯加减用之　又有癰
　腫在項腋兩乳旁兩胯軟肉處名爲𤷍癧
　癰此冷證無熱宜以内補十宣散與此方
　參用小兒不可輕用附子恐生驚癇切不
　可更犯針刀薄血無膿弩肉難合宜以濕
　熱藥貼散内消倘犯針刀生弩肉亦以此
　藥收功倘用藥微疼略有驚癎宜用全蝎
　觀音散加减用之驚定藥如故事又有小
　兒亦患宿痰失道者癰腫見於頸項臂膊
　胷背等處是爲冷極全在熱藥敷貼之功
　留口病須再作爲佳治法在後一又有流
　注大如匏瓠覆碗見於胸背其證類發而
　甚惡用藥之後形勢一有微動即非發矣
　宜以内補十宣與此方隨證通變用之可
　以内消大抵諸證皆原於冷故爲痛者骨
　痛也骨者腎之餘腎虛則骨冷骨冷所以
　痛所謂骨疽皆起腎者亦以其根於此也
　故補腎必須大附子方能作効腎實則骨
　有生氣疽不附骨矣凡用藥不可執一貴
　乎通變
一凡癰疽初萌必氣血凝滯所成爲日既久
　則血積於所滯而後盛作故病人氣血盛
　者此方中减當歸多則生血發於他所再
　結癰腫生生不絶斯乃秘傳醫者少知也
一凡癰疽生痰有二證一胃寒生痰此方中
　加半夏健脾化痰二熱鬱而成風痰此方
　中加桔梗以化咽膈之痰并用生姜和水
　酒煎
一凡腦發背發在上者此方中可去木通恐
　導虚下元爲上盛下虚之病難於用藥老
　人虛弱者尤宜去之
一凡病人有瀉者不可便用此方宜先用止
　瀉藥(白礬生用爲/末溶開黄蠟)爲丸米飲下三十丸俟
　瀉止方用此藥蓋人身以血氣爲主病癰
　之人氣血潮聚一處爲膿若臟腑不固必
　元氣泄而血愈寒難愈此藥大能順氣故
　也大抵氣順則血行氣耗則血寒氣寒則
　血死血死則肌肉不生投之熱藥則肌肉
　無元氣不足以當之徒增苦投之涼藥則
　無是理是方雖仙授要在用之得當不然
　則有刻舟之患矣至於流注又不可一概
　論也若涼藥耗散元氣虚敗有用三建取
　效者其疾多縁於冷故也尤當審其脉辯
　其證的岀於冷而然後用之亦不可過過
　亦有害但陽脉回腫處紅活骨有生氣寒
　氣不能相附爲疽即歸功本方以取效此
　萬全妙法
一此藥元散末皆可水酒湯使臨時裁度用
　之貴人加木香爲衣病者有熱痰咳嗽富
　沉香貧蘇葉湯皆可下圓用蜜爲丸
一此方非但治癰疽發背傷折至於男子婦
　人疝氣血氣皆可用屢獲效矣有一婦人
　患氣疾五年發時只是塊痛嘔逆水漿不
　下一發便死用此藥爲丸木香湯下一服
　嘔止再服痰氣順遂愈
一凡傷折皆不脫此方但加减有差詳見傷
　折類中如尋常打破傷損或傷心胞并皆
　治之在頭上則去木通枳殻加川芎陳皮
　常用加丁皮蘇葉能活血加破故紙五靈
　脂能破宿血水煎熟了却用濃酒一盞侵
　入候再沸却入大黃末空心服之如通順
　藥只四服先二服中入大黄末後二服不
　必用只是催發便下如不通用枳殻湯一
　向催如若不通即不可治不可坐視人死
　而不知也補血十宣散之類
一凡傷折常用此方可去木通名何首爲散
　蓋首烏能扶血故也如刀刃傷有潮熱面
　腫氣喘乃破傷風證可服索血散葛根湯
　數服姜葱煎發散或敗毒散三四服外用
　敷貼藥依法治之無不愈者
一經年腰痛加草萆薢玄胡索酒煎服
一脚氣加檳榔木瓜川山甲水煎服
一宿痰失道非惟人不識自仙授以來惟余
　一派知之人身有痰潤滑一身猶魚之有
　涎然痰居胃中不動則無病動則百病生
　或喘或咳或嘔或暈頭痛睛疼遍身拘急
　骨節痺疼皆外來新益之痰乃血氣敗濁
　凝結而成也何則臟腑氣逆鬱結生痰當
　汗不汗蓄積生痰飲食過傷津液不行聚
　而生痰其常道則自胃脘達肺脘而出其
　失道自胃脘而流散冷肌肉皮毛之間脾
　主肌肉肺主皮毛故凡胷背頭項腋胯腰
　腿手足結聚腫硬或痛或不痛按之無血
　潮雖或有微紅亦淡薄不熱堅如石破之
　無膿或有薄血或清水或如乳汁又有壞
　肉如破絮又恐如瘰癧在皮肉之間如鷄
　卵浮浴於水中可移動軟活不硬破之亦
　無膿血針口弩肉突出惟覺咽喉痰實結
　塞作寒作熱即皆其證急於此方中加南
　星半夏等藥以治其内外用玉龍熱藥以
　拔其毒便成膿破爲良其輕無膿者必自
　内消如熱極痰壅則用控涎丹(紫大戟甘/遂白芥子)
　(等分爲末/米糊丸)如遍身腫硬塊大如盃盂生於
　喉項要處者尤爲難治夫血氣和暢自無
　他病氣行不順血化爲痰痰復失道則血
　氣衰敗不能爲膿但能爲腫硬理必然也
　此證陽少陰多隨證用藥回陽生氣補血
　控涎外則用後法作起一身氣血引散冷
　塊萬一腫不消不作痛不爲熱體氣實無
　他證肉塊與好無異此又一證也切不可
　輕用針刀自戕如草醫曾用針炙陰爛其
　肉或用毒藥點脫使人增寒壯熱法當通
　順其氣血於此方中加升麻以除其寒邪
　用斂口結痂之藥以安之使爲疣贅而已
　萬一病自作臭穢糜爛不免動刀則有妙
　劑可以代刀不可輕泄(即白礬枯朴消/二味爲末敷之)　
一肚腸内癰宜服十宣散與此方相間用之
　并加忍冬藤此藥最治内癰但當審其虚
　實或通或補補須用附子通則用大黄如
　不明虛實則此方亦自能通順十宣自能
　内補可無他變至於肺癰初覺飲食有礙
　胸膈微痛即是此證急須察脉審其虚實
　虚則用此方加附子相出入用之若稍再
　作即用十宣散内補之即自消散實則用
　此方加大黄略通之使毒氣下宣爲妙蓋
　肺與大腸相表裏故也如内癰已成宜以
　海上方與此方加減參用之喘咳膿血者
　肺癰也大便有膿自臍出者肚癰也忍冬
　藤甘草節煮酒妙

仙傳外科祕方卷之一


















仙傳外科祕方卷之二造二
　　　　浚儀原陽子趙宜眞集
　　　用敷貼溫藥品第三
冲和仙膏(一/名)黃雲膏(又/名)仙膏治冷熱不明者
用之茶酒隨證
　　川紫荆皮(五兩重炒又名/紅肉又曰内消)赤芍藥(二兩/重炒)
　　獨活(三兩重炒/不用節)白芷(一兩重/不見火)木臘(又名/望見)
　　(消陽春雪隨加减/炒用即石菖蒲)
　右五件并爲細末用法詳見於後
夫癰疽流注雜病莫非氣血凝滯所成遇温
即生遇凉即死生則散死則凝此藥是温平
紫荆皮木之精能破氣逐血消腫獨活土之
精能止風動血引氣拔骨中毒去痺濕氣更
能與木臘破石腫堅硬赤芍藥火之精微能
生血住痛去風木臘水之精能生血住痛消
腫破風散血白芷金之精能去風生肌止痛
蓋血生則不死血動則流通肌生則不爛痛
止則不掀作風去則血自散氣破則硬可消
毒自散五者交攻病安有不愈乎
一凡病有三證治有三法如病極熱則此方
　中可倍加紫荆皮木臘少用三品亦能消
　散之但功少遲耳如病極冷則此方微加
　赤芍藥獨活亦能活血而消散之功亦稍
　遲而不壞病
一如病熱勢大盛切不可用酒調但可用葱
　泡湯調此藥熱敷上葱亦能散氣故也血
　得熱則行故熱敷也如病稍减又須用酒
　調酒能生血遇熱則血愈生酒又能行血
　遇温則血愈行矣
一瘡面有血泡成小瘡不可用木臘恐性粘
　起藥時生受宜用四味先敷後用木臘蓋
　在上面覆過四圍以截助攻之血路凡敷
　藥皆須熱敷乾則又以元湯濕透之使藥
　性濕蒸而行病自退
一如用正方四面黑量不退瘡口皆無血色
　者是人曾用冷藥大過不可便用玉龍盖
　肌未死也恐藥力緊添痛苦宜於此方加
　肉桂當歸以唤起死血自然黑量退見功
　効血回即除加藥只以正方取效
一如用正方痛不住可用酒化乳香没藥於
　火上使溶然後將此酒調藥熱塗痛止
一流注筋不伸者可於此方加乳香敷之其
　性能伸筋故也
一如瘡口有赤肉突出者其證有三一是著
　水二著風三是刀破後刀口番突宜以此
　方加少南星以去風用姜汁酒調其不消
　者必是庸醫以手按出膿核大重又以凉
　藥凉了皮以致如此若投以熱藥則愈糜
　爛此又有口訣焉(宜用白礬枯朴消二味/爲末敷之次用硫黄摻)
　(之外服榮衛加對/金飲外貼冲和)
一若病勢熱盛者不可便用凉藥熱盛則氣
　血壅會必多大凉則血退不徹返凝於凉
　故宜温冷相半用之血得温則動挾凉則
　散可用此方加對停洪寶丹用葱湯調塗
　貼
一此方乃發背流注之第一藥也學者當通
　變妙用表裏相應則病在掌握之中但發
　背甚者死生所係惟此藥功最穩重終始
　可恃决無變壞若發之輕者草醫亦能取
　効然有變證流弊之患此無他發於陰則
　非草醫之可治矣豈如是劑兼陰陽而并
　治奪造化之神功哉至如流注一疾雖不
　能死人而十有九爲廢疾廢疾流連死亦
　隨之縱有醫之能愈者亦必半年周歲之
　後方見其効此乃百中之一然終爲殘弱
　之身矣惟吾此派仙方藥奇效速萬不失
　一端有起死回生之効非言所能盡述夫
　流注乃傷寒之餘毒也故有表未盡者餘
　毒客於經絡氣血不匀則爲熱流注所謂
　醫之能愈者熱也熱病少見有表散大過
　氣血衰者餘毒流入腠理腠理或疏或密
　爲冷流注所謂醫之難愈者冷也冷病常
　多故傷寒表未盡者非特爲熱證而已其
　餘毒亦多爲冷證皆原於腎虚故作骨疽
　冷則氣愈滯而血愈積故但能爲腫而不
　能爲膿若醫者投之以凉劑則所謂冷其
　所冷而陰死於陰惟有壞爛肉腐毒氣著
　骨而爲骨癰流爲廢疾故曰骨癰者流注
　之敗證也又曰骨癰非流注之罪乃醫者
　涼劑之過也夫流者動也注者住也氣流
　而滯則血注而凝氣爲陽血爲陰陽動則
　陰隨氣運則血行吾所以能移流注於他
　處而散之者取其能動故也動則可移陽
　既移而動矣陰豈能獨住而不隨之者乎
　是故以獨活引之者以其性能動蕩氣血
　也引之一動則陰陽調和不能爲膿而散
　之於所移之處勢之必然矣
一流注在背膊腰腿緊要處當用此方厚敷
　患處却單用一味獨活末酒調熱塗一路
　其盡處以玉龍誘之此移法也使血氣趨
　於他所聚於無緊要處作膿又或消之若
　巳成膿則引不下急將此藥拔之出毒氣
　免作骨疽如庸醫用了凉藥犯了針刀使
　成骨癰非藥所愈又待其碎骨出盡方愈
　若怯用針刀取之則用玉龍治法在後若
　正骨出無治法副骨出可安
一方用白芷紫荆皮酒調以内消初生癰腫
　名一勝膏又方只用赤芍木臘紫荆皮作
　箍藥名三勝膏
一方治大人小兒偶含刀在口割斷舌頭巳
　垂落而未斷用雞白軟皮袋了舌頭用破
　血丹蜜調塗舌根斷血却以蜜調和蠟稀
　稠得所調此正方敷在鷄子皮上取性軟
　薄能透藥性故也如在口溶散勤勤添敷
　三日舌接住方可去鷄子白皮只用蜜蠟
　調藥勤勤敷上七日全安學者觀此則知
　通變活法妙用不在師傳之功如無速效
　以金瘡藥參錯治之尤妙尤妙
一治癰腫未成膿不可便用洪寶丹敷貼頭
　上恐爲冷藥一冰血凝不消不能成膿反
　能爛肉只用此方敷貼如不消欲其成膿
　却以玉龍貼癰頭以燥之次用此正方在
　玉龍之下四圍用洪寶丹箍住以截新潮
　之血又若病未甚冰於凉藥者玉龍之下
　不必用此方止以洪寳丹圍之
一如救壞病未見可用玉龍只用此方自然
　穩當免病人苦
一發背初生未成單用紫荆皮末酒調箍住
　自然撮細不開服藥止用柞木飲子乃救
　貧良劑
一此方加南星草烏二味三分之二熱酒調
　敷諸癰可以潰膿不痛若單玉龍要洪寶
　丹箍住不若此法妙
一猘犬咬人單用紫交沙糖調塗留口金丹
　退腫嚼杏仁置口中去毒
一法加南星草烏二味與此方各一半熱酒
　調敷可治久損至妙至妙
一小兒軟節用此方加軍姜酒調敷若初發
　只用此方酒調敷成膿而止若初發之時
　用紫荆皮木蠟酒調敷可以必消切不用
　洪寳丹
一熛疽心火熱毒也見於五心痛不可忍其
　狀如泡瘡而血赤外形雖小内有熱毒在
　心腌者難治在手足心者可療然治之須
　早稍遲或在心腌則腐肉粉碎神仙莫醫
　凡有此疾在手心則用洪寳丹於手心環
　圍敷之以截其血却用冲和於手心留口
　收功在脚心則用洪寳敷在脚脛交骨四
　圍一二寸長以冲和收功如前
仙傳外科祕方卷之二
仙傳外科祕方卷之三造三
　　　　浚儀原陽子趙宜眞集
　　　敷貼熱藥品第四
回陽玉龍膏性熱
　　草烏(三兩/炒)南星(一兩/煨)軍姜(二兩/煨)白芷(一/兩)
　　(不見/火)赤芍藥(一兩/炒)肉桂(半兩不/見火)
一此方治陰發背冷流注鼓椎風久損痛冷
　痹風濕諸脚氣冷腫無紅赤者冷痛不腫
　者足頑麻婦人冷血風諸陰證之第一藥
　也用法詳具于於後用熱酒調塗
夫雜病雖見於皮膚手足之間而因必本於
五臟六腑盖臟腑之血脉經絡一身晝夜運
行周而復始一臟受病必見於本臟脉息所
經之處即陰陽分手足之所屬也其爲病有
冷有熱熱者易治冷者難療夫冷必由臟腑
元陽虚弱然後風邪得以乘間而入血氣不
匀遂自經絡而客於皮膚之間脉息不能周
流遂澁於所滯愈冷則愈積而不散復加庸
醫用涼劑而内外交攻則其爲病鮮有不危
者矣學者當觀其外之爲證而察其内之所
屬表裏相應萬無失一此藥有軍姜肉桂足
以爲熱血生血然既生既熱而不能散又反
爲害故有草烏南星足以破惡氣驅風毒活
死肌除骨痛消結塊唤陽氣又有赤芍白芷
足以散滯血住痛苦生肌肉加以酒行藥性
散氣血雖十分冷證未有不愈端如發寒灰
之焰回枯木之春大抵病冷則肌肉陰爛不
知痛痒其有痛者又多附骨之痛不除則寒
根透髓非尋常之藥所能及惟此藥大能逐
去陰毒迎回陽氣住骨中痛且止肌肉皮膚
之病從可知矣但當斟酌用之不可大過則
爲全美治法加减疏舉如左
一發背發於陰又爲冷藥所誤又或發於陽
　而誤於藥冷陽變爲陰滿背黑爛四圍好
　肉上用洪寶丹把住中間以此藥敷之一
　夜陽氣回黑者皆紅察其紅活即住此藥
　却以冲和收功如不效欲作膿又以南星
　草烏加於冲和用之如陽已回黑已紅惟
　中間一點黑爛不能紅者蓋血已死可以
　朴消明礬又云白丁香硼砂乳香用唾調
　匀於黑紅交處作一圈上用冲和盖之至
　明早起藥自然去黑肉如割却以藥洗之
　掞以生肉合口收功
一流注冷證多附骨肉硬不消骨寒而痛筋
　縮不伸若輕用刀針並無膿血若止有乳
　汁清流或有瘀血宜用此藥敷之若稍緩
　止以軍姜白芷肉桂草烏等分熱酒調敷
　骨寒除而痛止則氣温和而筋自伸肉硬
　自消矣然治流注不可無木臘以其性能
　破積滯之氣消堅硬之腫最妙又不可多
　多則能解藥性盖此證主於温藥故也
一鼓椎風起於中濕或傷寒餘毒又或起於
　流注之壞證或起於風濕虚痺此證有三
　一是兩膝相搕行步振掉膝𦚐脛骨微腫
　二是膝𦚐脛骨交接處大如椎腿股肉消
　皮縮褁骨三是上腿腫大下股冷消蓋足
　膝屬肝肝經有風寒濕氣則血脉不流而
　作此遂爲膝寒所澁凝流不動下股之血
　脉有去而無返是以愈瘦愈冷而筋愈縮
　上腿之血脉有積而無散是以愈腫愈熱
　而肉愈瘦其原若起於流注則肉癡者爲
　爛爛則冷毒腐骨腐骨一出神仙無術未
　破則肌肉尚未死急以此藥熱酒調敷膝
　𦚐骨上腿處以住骨痛回陽氣又以冲和
　塗下腿冷處引其血氣使流動而下通貫
　血脉又以此方敷脛骨交處以接所引之
　血脉以散所積之陰氣内則用追風丸倍
　加乳香以伸筋如法服之無不愈者如人
　欲出方可用五積散加姜桂芷歸又加大
　川烏牛膝檳榔木瓜或茶或酒調
一男子婦人久患冷痺血風手足頑麻或不
　能舉動可用綿子夾袋此藥在中心却以
　長長纏在痛處用絹袋繋定此藥能除骨
　痛附在肉上覺皮膚如蟻縁即其功也如
　痺可加丁皮吴茱萸没藥大川烏等分然
　後全在追風丸表裏交攻去病如神
一風脚痛不可忍内用追風丸外用此方加
　生麵姜汁調熱敷欲得立止可依法加乳
　香没藥化開酒調爲妙
一久損入骨者盖因墜壓跌撲傷折不曾通
　血以至死血在所患之處久則如雞肺之
　附肋輕者苔蘚之暈石年少之時血氣温
　和尤且不覺年老血衰遇風寒雨濕其病
　即發宜以此方熱酒調敷内則用搜損尋
　痛元表裏交攻爲妙雖然血氣虛弱之人
　病在胸肋腰背之間者謂之脫垢不除變
　爲血結勞不論老少遠年近歲大而遍身
　小而一拳半肘醫之則一此等乃根蒂之
　病此非一劑可愈磨以歲月方可安未成
　勞者易已成勞者難
一法只用南星草烏加少肉桂能去黑爛潰
　膿謂之小玉龍
一治石癰用此方熱酒調敷外却用洪寳箍
　住四圍待成膿後破
一婦人乳癰多因小兒斷乳之後不能回化
　又有婦人乳多孩兒飲少積滯凝結又有
　經候不調逆行失道又有邪氣内鬱而後
　結成癰腫初發之時切不宜用凉藥冰之
　蓋乳者血化所成不能漏泄遂結實腫核
　其性清寒若爲冷藥一冰凝結不散積久
　而外血不能化乳者方作熱痛蒸逼乳核
　而成膿其苦異常必爛盡而後巳故病乳
　癰者既愈則失其乳矣蓋乳性最寒而又
　滯以涼劑則陰爛宜也然凉藥亦未嘗不
　用用於既破之後則佳如初發之時宜於
　此方中用南星姜汁酒兩停調匀熱敷即
　可内消欲急則又佐以草烏此藥味性烈
　能破惡塊逐寒熱遇冷即消遇熱即潰如
　已成癰腫則又從冲和依常法用之或加
　此草烏南星二味亦可破後觀其原原於
　冷用冲和收功原於熱用洪寶生肌且須
　用乳没住痛以减其苦至於喫藥只用瓜
　蔞散隨人虚實參以通順散十宣相間服
　之多口者爲乳發乳房堅硬者爲乳石正
　在乳觜處腫者爲吹乳在乳兜囊下爲乳
　漏以肉懸垂而血易滿故也故爲難治一
　囊一口爲乳癰五十歲老人無治法外有
　老人乳節又爲可治蓋在垂囊肉上爲癰
　若近腦則爲節矣
　一宿痰失道癰腫無膿者可用此藥點頭病
　必旁出再作爲佳不然則元陽虛耗此爲
　敗證如元陽虚耗敗證者急用全體玉龍
　敷之拔出成膿服藥則通順散加桔梗半
　夏當歸肉桂等藥若病紅活熱驟則當歸
　沖和爲佳切不可誤投涼劑此方但能拔
　毒作膿病回即止不可過若能參用蹈脉
　神劑尤妙出外科精要
一肚癰一證十有九死盖胃屬陰外寒裏熱
　凡氣血朝聚趨熱避寒故多爲内癰不能
　外現間有微影欲出則又爲冷藥所觸及
　服凉劑雖有神仙莫施其巧醫者可不愼
　乎凡有此證初覺腹痛且以手按之痛苦
　走閃移動則爲氣塊若根不動外面微有
　紅腫則爲内癰急以此方拔出毒氣作成
　外癰然後收功沖和内則用通順散加忍
　冬藤治法如前若癰自能外現者不必用
　此方只用冲和爲妙不可輕用針刀如犯
　鐵器口不能合只用玉龍貼癰頭上四邊
　以沖和圍之依法自破若膿流不快依法
　用洪寶三分姜汁七分茶調敷之膿皆出
　盡内用十宣平補生肌外則依然收功冲
　和此證陰多陽少損人最害將安之際倍
　服内補以生氣血庶幾易愈否則消而復
　脹口不合既安之後尤宜多服内補加附
　子否則氣弱難平證冷者未破之先尤宜
　先服附子方好既破之後切不可用急澁
　歛口之藥恐□毒不散服藥力到自然合
　口至於内癰已成不能拔出只用沖和外
　貼使在外温和成膿自臟腑而出不至内
　爛死生所係全在服藥之功治法見前最
　忌毒食食毒即發反覆難療又有孕婦病
　此者又與此異内用紫蘇飲安胎勿輕與
　他藥若臨月則兒與膿俱下若尚遠則膿
　自大腑中下若初萌只服藥可消若癰在
　外面其證必熱惟可用冲和收功亦須審
　輕重用之恐有誤也



仙傳外科祕方卷之三
仙傳外科祕方卷之四造四
　　　　浚儀原陽子趙宜眞集
　　　敷貼涼藥品第五
洪寳丹(又/名)金丹寸金四黄散一黄散
　破血丹黄藥
　　天花粉(三/兩)姜黃(一/兩)白芷(一/兩)赤芍藥(二/兩)
　右爲末茶酒湯使隨證熱塗諸般熱證癰
　腫金瘡之證
此一藥一涼而巳能化血爲水又能使血瘀
積又能涼肌生肉又能去死肌爛肉及能破
血退腫又能滯氣爲浮能止痛又能爲痛能
閉膿又能出膿一反一覆此方藥性無他遇
涼効少遇熱效多故非十分陽證不可輕用
恐或凝寒治療費力若夫金瘡出血非此不
可乃第一藥餘外但可爲前二藥之佐使爾
當審之審之大抵此三藥可合力同功者可
獨將專權者可分司列職者可合圍交攻者
可借援求救者可勇力相持者可正兵先鋒
奇兵取勝者可奇兵先鋒正兵取勝者神聖
工巧端與兵法無異然兵隨印轉將逐令行
故立功取勝存乎其人苟非明理通變之士
何足言哉用法如後
一若病勢大熱可用熱茶調敷如證稍温則
　用酒調若用以撮膿可用三分姜汁七分
　茶調何也此藥最凉能使血退姜汁性熱
　能引血潮故血退則被引血潮被逐進退
　相持而後成膿作破逼膿盡流也
一凡瘡口破處肉硬不消者瘡口被風所襲
　也此方中加獨活以去風用熱酒調如又
　不消則風毒已深肌肉結實又加紫荆皮
　有必消之理矣
一此方莫善去金瘡及諸熱證赤腫斷諸血
　根不使掀赤若癰疽不可輕用恐貼處不
　散□毒入内在骨則成骨癰在喉項則毒
　氣聚喉在胷背則陰爛臟腑在腹肚則爲
　内癰殺人不救可不愼歟只以沖和玉龍
　依法詳證用之爲妙
一年少血壯之人衰老血敗之士如有濺血
　無藥可止血盡人亡若在手足可用茶調
　敷手足上下尺餘遠若在胸背腰腹則全
　體敷之把住血路方能止却用斷血藥(五/倍)
　末方見後或神効軍中方掞口方得安愈
一治金瘡重者筋斷脉絶血盡人亡如要斷
　血須用繩及絹袋縛住人手臂却以此方
　從手臂上用茶調敷住血路然後却用斷
　血藥掞口却不可使内補及四物等藥却
　又能令人發嘔吐甚則口眼喎邪少焉發
　煩發熱成破傷風只可下對金飲加川芎
　白芷姜棗煎自安却徐徐補血如或有破
　傷風證又須用破傷風藥即葛根湯之類
　(方見/後)瘡口用軍中方加九肋鱉甲酥炙碾
一凡金瘡在頭面上者血不止急用此方茶
　調團圍敷頸上截血瘡口邉亦用此敷軍
　中方掞口重十日輕者三日効
一凡金瘡著水肉番花者可用薤汁調此方
　敷瘡口兩旁以火微炙之或用早稻秆烟
　熏之瘡口水出即愈如無水出即是風襲
　可用南星茶調敷之即愈然後以軍中方
　掞口妙
一治婦人産後或經絶血行逆上心不能主
　或吐血鼻衂舌衂可以此方用井花水調
　敷頸上生艾汁調亦妙其血立止然後服
　藥以絶原如舌衂必有血泡破之復脹可
　用綫於舌根頸縛住勿除於頸項上截血
　内用黄芩荆芥涼心之藥以收其原舌上
　用蜜調結口之藥以治之泡破除綫血不
　脹矣服凉心藥四物湯加荆芥薄苛朱砂
一此方用藥調塗熱毒恐隨乾隨痛赤腫不
　退當用雞子清調敷諸熱毒難乾妙湯火
　瘡同
一打破傷損在胷膈上者藥通血不下可用
　菉豆水調此藥末吞之即吐出而安又有
　從高墜下用通血藥不下數日病人幾死
　此必天時寒凍服大黄等藥冰之血凝片
　不行可用熱酒調軍姜末飲之片時血通
　人得更生盖借熱性以活死血則前藥方
　能行矣
　　合用諸方第六
黄礬丸即護膜散
　　明礬(一兩重生/用爲末)黄蠟
　右以蠟溶開出火俟及九分冷傾入礬末
　在内和爲丸如梧桐子大每服十丸加至
　二十丸或米湯下未破者即潰已破者即
　合大能護膜救心防毒内攻
柞木飲子治發背癰疽已成未成並宜服之
　(此乃救/貧良方)
　　乾柞木葉(四/兩)乾荷葉心蒂萱草根
　　甘草節地榆(各一/兩重)
　右爲散每服半兩水二碗煎至一椀分作
　二服早晚各進一服再合滓煎有膿者自
　乾成膿者自消忌一切毒食
三石散治患瘡消渴小便數宜服此藥
　　人參(一/錢)白术(一/錢)當歸(一/錢)
　　白芍藥(一/錢)桔梗(一/錢)知母(一/錢)
　　山梔子(一/錢)茯苓(二/錢)連翹(二/錢)
　　天花粉(二/錢)乾葛(二/錢)肉桂(半/錢)
　　藿香(半/錢)木香(半/錢)甘草(六/錢)
　　朴消(一兩/六錢)寒水石(八/錢)石膏(八/錢)
　　滑石(一/兩)大黄(一/兩)
　右作末散每服五錢水一盞姜三片煎至
　一半用布絹絞汁入蜜少許服漸加一兩
　重一日三服常使小便疏通如有自利不
　用朴消大黄外科精要八味丸亦治此證
𤓰蔞散治癰疽
　　𤓰蔞(新舊皆可/和椒炒碎)川椒(二十/粒)甘草(三五/寸剉)
　　乳香(五粒如皂/角子大)
　右用無灰酒三碗煑一椀去滓温服其毒
　立散未成即破已成者膿自出皆不用手
海上方治内癰有膿敗血腥穢殊甚遂至臍
腹冷痛此乃敗膿所致用此方推下膿
　　白芷(一/兩)白芍藥(半/兩)白礬(枯半/兩)
　　單葉紅蜀葵根(二/兩)
　右爲末蠟礬溶爲丸梧桐子大空心食前
　米飲下三十丸挨膿出盡十宣散補之
一方猪膏煎鯽魚治腸癰
一方鱉甲燒存性服
眞君妙貼散
　　通明硫黄(三/兩)蕎麥粉(二/兩)
　右作末以井花水調和稀稠得所捏作餅
　子晒乾或焙乾收之如有惡瘡再用研碎
　以井花水調敷之如痛即不痛如不痛即
　痛而愈
追風丸治男子婦人冷痹血氣手足頑麻流
注經絡成鼓椎風並皆治之
　　沉香(五/錢)牛膝(三兩酒/浸炒)當歸(三兩/焙)
　　薏苡仁(二/兩)白芷(二/兩)川芎(二/兩)
　　羗活(五/錢)防風(五錢/炒)川烏(一隻/泡)
　　赤芍(五錢/炒)天麻(五錢/炒)草烏(五錢/炒黄)
　　肉桂(五/錢)乾姜(一兩/炒)丁皮(五/錢)
　　乳香(五/錢)没藥(五/錢)木香(五/錢)
　　木瓜(三兩/炒)
　右爲末蜜丸每服三十丸酒下如脚氣用
　酒糊爲丸温酒下爲末則用酒調服忌熱
　食
搜損尋痛丸能接骨遍身疼痛久損至骨如
金刃傷則在後用之
　　乳香(二/錢)没藥(二/錢)當歸(一兩)
　　軍姜(五/炒)肉桂(三/錢)川芎(一/兩)
　　薏苡仁(炒一兩如筋絶脉/絶多加此一味)丁皮(五/錢)
　　獨活(炒五/錢)靣香(炒二/錢)草烏(五錢炒/黄色)
　　骨碎補(炒二/兩)赤芍(炒五/錢)白芷(炒五/錢)
　　石粘藤(炒五錢一/云二兩)
　右作末蜜爲丸用生姜細嚼温酒吞下如
　爲末用姜酒調服亦可浸酒喫亦可如折
　傷則須用藥遍身頑麻方可用藥接骨加
　草烏一七多熱酒調服量人老弱虛實加
　減用之如其人麻不解可用大烏豆濃煎
　汁解之如無豆淡煎濃豉亦可如吐加姜
　汁
　復煎散治癰疽發背
　　黄柏(一/錢)黄苓(一/錢)黄連(一/錢)
　　知母(一/錢)生地黄(一錢/酒洗)防風(半/錢)
　　山栀子(半/錢)羗活(半/錢)黄芪(半/錢)
　　麥門冬(半/錢)甘草(半錢/炙)獨活(半/錢)
　　人參(半/錢)當歸尾(二/錢)陳皮
　　防風稍甘草梢(生)蘇木
　　當歸身五味子猪苓
　　藁本連翹桔梗
　右㕮咀每服四錢水二盞煎至七分去滓
　隨證上下食前後服
神鋒散又名替針膏
　　餅藥針水白丁香(七/粒)
　　𥐻砂(一/字)
　右用針水調匀敷貼
烏金散去惡肉潰滯膿
　　巴豆(半/錢)寒食麵(二/兩)
　右用水和麫作餅子包巴豆燒黑色量瘡
　口大小乾掞
索血散凡刀刃傷有潮熱面腫氣喘乃破傷
風者此藥治之
　　乾葛(虛弱老人出血多/者去此加川芎代)防風(三/錢)
　　赤芍藥(三/錢)細辛(三/錢)羗活(三/錢)
　　桔梗(三/錢)炒甘草(三/錢)肉桂(三/錢)
　　白芷(三/錢)
　右爲散姜葱煎服
葛根湯治刀刃傷後發寒熱男女流注初發
潮熱紅腫赤痛者以此發散
　　升麻(一/兩)葛根(二/兩)甘草(二/錢)
　　半夏(五/錢)蘇葉(五/錢)白芷(五/錢)
　　丁皮(五/錢)川芎(五/錢)香附子(五/錢)
　　陳皮(五/錢)
　右爲散每服二錢重姜葱煎空心服
散血散被刀刃傷血出過多用此補之
　　人參(五/錢)當歸(五/錢)白芷(五/錢)
　　白茯苓(五/錢)黄芪(五/錢)砂仁(二/錢)
　　陳皮(二/錢)丁香(二/錢)枳殻(三錢/炒)
　　牛膝(三錢/酒浸)川芎(一/兩)蒼术(一錢/炒)
　　靣香(一錢/炒)甘草(一/錢)肉桂(一錢去/血多多)
　　(用此一味)
　右㕮咀每服三錢姜棗煎不拘時凡瘡口
　及杖瘡要生肉須服此藥十宣散亦可
通血散如肉傷無血出者及打撲徧身赤腫
大小便不通以此通之
　　大黄(三錢麫/裹煨)當歸(二錢/焙)
　右用蘇木枳殻煎湯調温服如用酒加童
　便有潮熱不用酒如不通用炒枳殻煎湯
　引發
雞鳴散亦通血
　　大黄末(生/用)杏仁(去皮/尖炒)
　右爲末調服
伯顔丞相軍中方治刀箭兵刃所傷無不愈
者
　　乳香没藥羗活紫蘇細辛
　　烏藥(一云/草烏)麝香(半/字)蛇含石(煅)
　　厚桂白芷(不見/火)降香當歸
　　蘇木檀香龍骨南星硫黄
　　寄生尾花蕋石(童便淬/十數次)
　右等分爲未乾掞傷處止血止痛去風生
　肌瘡口四圍用洪寳丹敷貼神妙
熏洗方治一切癰疽發背諸瘡打破傷損骨
斷未破或未斷而腫痛者並皆治之
　　桑白皮(殺傷此/爲主)白芷(一兩/半)赤芍(二/兩)
　　烏藥(腫骨痛/此爲主)左纏藤荆芥
　　橘葉藿香(臭爛/加此)桕葉根(亦/可)
　右剉散隨證加減每藥一兩重用水二椀
　煎如洗金瘡加荆芥桑白皮臭加藿香毒
　瘡加烏桕根皮温温用瓶斟洗如傷損遍
　身重者可於小房内無風之處用火先燒
　紅大磚數片先用熱藥湯熏洗如氣息温
　又用紅磚逐旋淬起藥氣令熱得少汗出
　爲妙
麝香輕粉散(又/名)桃紅散生肉合口去痛住風
一切癰瘡傷折口不合用藥洗後以此方乾
掞
　　乳香没藥五倍子(焙爲/主)
　　白芷(不見火去/風生肌)赤芍藥(散血/止痛)輕粉
　　國丹(水/飛)赤石脂(煅性/急)麝香
　　血竭(止血/生肉)檳榔(止/血)宣郞
　　當歸(酒洗/焙)海螵蛸
　右研爲細末掞口
神異四七膏治一切疰瘡惡瘡毒瘡久不愈
者
　　乳香没藥防風
　　羗活白芷赤芍
　　當歸宣連肉桂
　　皂角五倍子巴豆(去/殻)
　　木鱉子國丹萆麻子
　　無名異檳榔水粉
　　輕粉楓香蓽茇(一用/烏藥)
　　松香黄蠟(各等/分)桃柳
　　槐枝蠟膏清油
　右除乳没麝輕粉丹另研外先用清油煎
　諸藥令焦方下楓香松香黄蠟蠟膏又熬
　令溶用絹濾去前藥却下國丹水粉再熬
　令紫色然後下乳没麝輕末用桃桞槐枝
　不停手攪匀滴水不散爲度將瓦器收貯
　出火毒方用
又方治止血生肉合口通變用法
　　滑石(性/緩)寒水石(煅)石膏(煅性/緩)
　　番香(燒)雄黄(住臭/去爛)龍骨(煅性/急)
　　川山甲(灰炒/去水)百草霜劉寄奴(炒止/血)
　　王不留行(炒止/血)金櫻子九里光(止/血)
　　苧根(燒存/性)老松皮(燒存/性)
　右各爲末加減用
住痛一黑散亦能止血
　　百草霜苧根(燒存/性)番降(並燒存/性掞)
　　口用
　右先用老松皮燒存性爲末能住刀口杖
　瘡一切痛不止者
神効復元通氣散治一切惡瘡初覺發時連
進三服癰疽疔瘡腫痛并皆治之
　　當歸(三/兩)甘草(一/兩)生地黄(半/兩)
　　黄芪(一/兩)白芍(一/兩)天花粉(一/兩)
　　熟地黄(半/兩)金銀花(二/兩)
　右每服五錢水盞半煎至一盞温服隨證
　上下食前後服
本方藥品異名今注於後
　馬肝石上何首烏　碧蓮□木通可呼
　紅牡丹名赤芍藥　陽春木蠟木菖蒲
　快胃香靣香更好　長生草獨活人甦
　金鴉散草烏形變　虎骨膏南星不殊
　淮上橘來爲枳殻　龍泉香炒軍姜敷
　補血脂當歸酒焙　寶鼎香姜黄最殊
　玉箭名爲香白芷　土爲藥化上木蘇
　金屑香桂不見火　紫霞膠即紫荆呼
　玉髓瓊漿番乳没　天花粉瑞雪模糊
　國老實名爲甘草　尋方取類可相扶
藥品製法
　白芷肉桂不見火　何首烏不犯鐵器
　土烏藥赤芍靣香紫荆皮望見消軍姜并
　炒獨活去節炒當歸酒洗焙枳殻
　陳煨甘草炙木通去皮節南星煨
　淮草烏煨姜黄天花粉生用

仙傳外科祕方卷之四















仙傳外科祕方卷之五造五
　　　　浚儀原陽子趙宜眞集
　　　治癰疽經驗品
治消渴證多發癰疽之疾喫此水立效
　右收下臘月水以取絲留湯沉清冷温
　服二十三次病退不渴
内補黄芪散治癰疽内虚不足膿水不絶四
肢乏弱不能進飲食久不好必爲内漏證
　　附子(一/兩)黄芪(一/兩)肉蓯蓉(一/兩)
　　遠志(一/兩)麥門冬(一/兩)熟地黄(一/兩)
　　巴戟(一/兩)白茯苓(三/錢)白芍藥(三/錢)
　　人參(三/錢)石斛(三/錢)甘草(三/錢)
　　北五味(五/錢)山茱萸(五/錢)兔絲子(五/錢)
　　當歸(五/錢)芎藭(五/錢)地脉(五/錢)
　　五韋(五/錢)
　右總爲細末每服二錢重以荆芥湯送下
内補散治癰疽發背潰膿出多内虚少力
不進飲食
　　人參(半/錢)白茯苓(半/錢)當歸(半/錢)
　　黄芪(半/錢)桂心(半/錢)遠志(半/錢)
　　芎藭(二/兩)麥門冬(一/兩)甘草(半/兩)
　　白芍藥(一/兩)陳皮(一/兩)熟地黄(一/兩)
　　北五味(一/兩)
　右㕮咀水一盞半生姜三片棗子三箇煎
　至七分温服
内補散治癰疽發背有陰證惡重者
　　附子桂心乾姜
　　白歛人參蜀椒(二/錢)
　　芎藭(二/兩)赤小豆(一合/十)黄芩(一兩/半)
　　防風(一兩/半)甘草(一兩/半)
　右㕮咀每服四錢重入酒煎至七分温服
沉香散治諸發腫毒入腹心煩脹滿不進飲
食
　　沉香(一/兩)木香(一/兩)薰陸香(一/兩)
　　丁香(一/兩)大黄(一/兩)麝香(少/許)
　右㕮咀入水煎温服
乳香散治發背内潰及毒氣攻衝嘔逆惡心
内攻危證凡惡疽疔瘡癤宜日進一二服便
毒出外不攻臟腑之證
　　乳香(别/硏)眞菉豆粉(菉豆去皮/亦可用)
右研細爲末毎服一錢重新汲井水少許
調服細細呷之要經絡發背大疽自肩下
連腰脅腫盛其堅如石極紫黑醫以陳藥
敷之中夜大嘔乃連進此藥三四服嘔遂
止既而瘡潰出赤水淋灕四十日而愈又
有一患瘰癧者疼痛輙嘔服此嘔逆即止
草節煎湯調服亦可
内消散治癰疽發背諸瘡癤結硬疼痛不止
　　人參(一/兩)當歸(一/兩)黄茋(一/兩)
　　川升麻(一/兩)沉香(一/兩)黄芩(一/兩)
　　防巳(一/兩)防風(一/兩)蘧麥(一/兩)
　　白歛(一/兩)甘草(一/兩)赤小豆(一合/炒熟)
　右總爲細末每服二錢重不拘時温酒調
　服
麥門冬散治發背乳癰赤腫疼痛體熱大煩
渴不止
　　黄茋(一兩/半)黄芩(一兩/半)麥門冬(一兩/半)
　　川升麻(一/兩)赤茯苓(一/兩)赤芍(一/兩)
　　玄參(一/兩)當歸(一/兩)甘草(一/兩)
　　知母(一/兩)瓜蔞根(一/兩)生地黄
　右㕮咀每服四錢重水煎食遠温服熱甚
　加淡竹葉燈草
木通散治癰疽諸發氣壅大小便不通
　　木通(二/錢)黄芩(二/錢)大黄(二/錢)
　　土瓜根(二/錢)漏蘆(二/錢)甘草(二/錢)
　　朴硝(二/錢)梔子仁(三/錢)
　右㕮咀水煎食前温服以利爲度
瞿麥散治癰疽發背排膿止痛利小便
　　桂心赤芍當歸
　　黄茋芎藭瞿麥
　　白歛麥門冬(各等/分)赤小豆(一合/酒浸)
　　(炒/乾)
　如諸癰巳潰未潰瘡中膿血不絶痛不可
　忍加細辛白芷白歛薏苡仁
　右㕮咀每服四錢重入酒煎温服
不止麒麟散治癰疽惡瘡生肌後犯房事用
力勞動努復出血不止
　　血蝎(半/兩)檳榔(半/兩)白芨(半/兩)
　　黄連(半/兩)黄柏(半/兩)訶子(半/兩)
　右總爲細末用雞子白調塗敷之用紙貼
　之藥乾即换忌用水調藥
仙方化痰丹
　　明礬遲礬大半夏(湯浸/七次)
　　大南星(各二兩重一半湯洗/七次一半皂角煮)
　右内用南星一半切作片子却用不蛀皂
　角截斷七片各一寸長用水同南星煑乾
　爲度去了皂角只用南星焙乾用前藥總
　爲細末水打硬麫糊候冷用濃生薑自然
　汁在内化開麫糊爲丸如梧桐子大每服
　三五十丸空心卧用淡姜湯吞下立效
肺癰黄茋散亦名桔梗湯治肺癰心胸氣壅咳
嗽膿血肩背煩悶小便赤黄大便多澁不進
飲食
　　黄茋天門冬川大黄
　　紫蘇葉赤茯苓桑白皮
　　生乾地黄(各一/兩)杏仁蒺藜
　　枳殻(各三/錢)當歸(半/兩)甘草(半/兩)
　　加貝母薏苡仁
　右㕮咀生姜三片煎温服
桔梗丸治肺癰胸中滿振寒脉數咽乾不渴
時出濁唾腥臭久久吐膿如硬米粥者用
　　桔梗(半/兩)貝母(半/兩)巴豆(一錢/去油)
　右總爲細末鍊蜜爲丸如梧桐子大强人
　進粥飲下五丸羸人下三丸若病在膈上
　者吐出也若膈下者利出也若下多不止
　者冷飯三四匙補之即止
治腸癰壯熱大微汗氣急小腹腫痛小便澁
似淋或大便澁難如刀刺痛及背肺疼痛腸
中已成膿或大便下膿者用
　　當歸(一兩/微炒)甜瓜子(一/合)蛇退皮(一尺/長)
　右㕮咀毎服四錢重水一盞半煎至食前
　服之利下惡物爲妙
牡丹散治腸中未成膿腹中疼痛不可忍者
　　木香(三/兩)牡丹(三/兩)敗醬(三/兩)
　　甜瓜子(三/兩)赤芍(三/兩)桃仁(三/兩)
　　芒硝(三/兩)川大黄(三兩/微炒)
茯苓湯治腸癰小腹牽强按之疼痛小便不
利時時有汗出惡寒脉遲未成膿者
　　赤茯苓桃仁甜瓜子
　　川大黄(微/炒)川芒硝牡丹
　右㕮咀用水煎服三四日即效矣
牛黄散治腸癰成膿者
　　牛黄(一/錢)血蝎(半/錢)牙硝
　　大黄牽牛牛旁子
　　破故紙
　右總爲細末用冷温酒調服以利下膿血
　爲度
千金方治凡腸癰其狀兩耳輪文理甲錯初
患腹中苦疼痛或遶臍痛有瘡如栗皮熱便
膿血似赤白下者不治必死也
漏蘆湯
　　漏蘆(三/兩)黄芩(三/兩)白芨(三/兩)
　　麻黄(三兩/去節)大黄(三/兩)升麻(二/兩)
　　白薇(二/兩)枳殻(去白麫/炒二兩)芍藥(二/兩)
　　粉草(二兩/炙)
　右㕮咀毎服四錢水一盞煎至七分空心
　熱服本方芒芩去之若見熱而實者加
　大黄五兩或加芒硝亦可
升麻和氣飲治瘡疥發於四肢痛痒不常甚
至增寒發熱腫下濕痒並皆治之
　　升麻(一/兩)乾葛(一/兩)桔梗(一/兩)
　　蒼术(一/兩)枳殻(半兩/製)半夏(半兩/製)
　　乾姜(半/兩)陳皮(一/兩)白芷(一/兩)
　　甘草(一/兩)茯苓(半/兩)當歸(半/兩)
　　大黄(半兩/蒸)芍藥(七錢/半)
　右㕮咀每服四錢重水一盞生姜燈心同
　煎食前温服
復元通氣散治諸氣澁耳聾腹癰便癰瘡疽
無頭上痛消腫
　　青皮(四/兩)陳皮(四/兩)川山甲(三兩/泡)
　　甘草(三兩半/生熟)栝蔞根(三/兩)金銀花(一/兩)
　　加連翹大黄當歸(半/兩)
　　皂角刺(一/兩)
　右爲細末熱酒調下用酒煎亦可
黄茋茯苓湯治諸癰疽膿出大多虛熱
　　赤茯苓(一/兩)升麻(一/兩)大黄(一/兩)
　　黄茋(一/兩)黄芩(一/兩)遠志(一/兩)
　　赤芍藥(一/兩)甘草(二/兩)人參(二/兩)
　　當歸(二/兩)生地黄(二/兩)麥門冬(一兩/半)
　右㕮咀每服四錢重煎服


仙傳外科祕方卷之五

















仙傳外科祕方卷之六造六
　　　　浚儀原陽子趙宜眞集
　　　治諸疔瘡經驗品
如疔瘡初出以不變色及不知疼痛按摇不
動嵌頂身發寒熱便是此瘡氣疔水火疔蛇
眼石疔雄雌疔爛疔血疔刀斧疔紅絲魚睛
紫硯麻子諸般疔急用圈黄藥用臘月間雄
猪膽一個入雄黄京墨姜汁爲末入於膽内
用此藥塗在瘡上圈之便不走黄元疔發之
上便打一針直到痛處便住血出無妨便入
仙蟾拔毒取黄藥入於瘡口内即用水沉膏
貼之神應膏亦可取黄回時以瘡紅腫爲度
四圍腫可以放針出血毒黄水如是走黄看
血筋到何處以用火針刺斷其血筋立住便
不走黄看先黃走入何處結成一塊便是黄
者可以黃上便放三五十針等出血及毒氣
即用敷黄藥敷出毒矣如是黄走者左過右
右過左者難治之必死也瘡上黄上放針無
血出如血紫黑者難治亦死也用針取黄不
用鐵針只用金銀銅針者初發急服追疔奪
命湯即能内消立效以服飛龍奪命丹亦可
後服化毒消腫托裏散以服諸藥皆要大汗
出爲度
取蟾酥法度
　右件將活疥蝦蟆眉稜上用手裹捻油紙
　上或是黄桑葉上便有蟾酥用竹篾青刮
　離紙葉上便收於元刮竹篾上插在背陰
　處經宿酥自然乾收用之
追毒丹取黄去疔頭追膿毒立效
　　蟾酥(一錢乾用/老酒化)巴豆(七粒去殻/不去油)
　　白丁香(一錢無此/味加巴豆)蜈蚣(酒浸多/乾黄)
　　𥐻砂(一/錢)雄黄(二/錢)輕粉(一/錢)
　　硃砂(二錢爲衣/黄丹亦可)
　右總爲細末白麫調水爲丸如丸不就入
　酒打麫糊爲丸如麥大兩頭尖入於針破
　口内用水沉膏貼之後用膏藥及生肌藥
　追出膿血毒物又如有黑陷漏瘡者四圍
　死敗肉不去不生肌者不可治也亦用此
　藥追毒去死肌敗肉生新肉愈矣小者用
　一粒大者加用之病輕者不必用針只以
　手指甲爬動於瘡頂上安此藥水沉膏貼
　之其瘡即時紅腫爲度去其敗肉爲妙用
　之神效立驗
水沉膏
　右用白芨末放在盞内用水沉下去用紙
　貼之如用膏不可用生肌藥方在前
敷黄藥蟬蜕姜蠶
又方絲𠂢葉連鬚葱白韮
又方蒼耳根苗燒灰白鹽梅灰
　　　藍靛爲妙
　右總爲細末酸醋調塗四圍留瘡口上毒
　出如乾再以醋長長潤濕爲度如不退加
　前敷藥化毒散血拔毒散立效
疔瘡陷頂及膿水不乾者專治疔瘡發背諸
　般惡瘡癤以用鐵秀不以多少研爲細末
　用醋塗疔瘡上須臾疔毒自然凸出膿水
　即乾立效
追疔奪命湯祕方速効能内消腫
　　羗活獨活青皮(多/用)
　　防風(多/用)黄連赤芍
　　細辛甘草節蟬蜕
　　姜蠶脚連(等/分)
　加河車澤蘭金銀
　有膿加首烏白芷(要利)青木香
　　大黄梔子牽牛
　在脚加木𠂢
　右㕮咀每服五錢重先將一服加澤蘭(少/用)
　葉金銀花(各一/兩)生姜(一/兩)同藥擂爛好酒鏇
　之熱服不喫酒者水煎爲妙然後用酒水
　各一盞半生姜十片煎至熱服汗出爲度
　病退减後再以加大黄(二/錢)煎至熱服再以
　利一兩腸去餘毒爲妙
　此方以藥味觀之甚若不如然效速於神
　驗萬無一失累用累效
　如别有他證出後宜隨證加減治之速效
　心煩嘔吐加甘草節(一/錢)豆粉(酸漿/水下)
　嘔逆惡心加乳香豆粉(甘草/湯下)
　　紫河車老姜(米醋一/口吞下)
　心煩嘔(名伏/暑用)朱砂五苓散
　嘔逆加母丁香石蓮不止
　　用不换金正氣散加人參木香
　嘔不止名喫水手足冷黄蓮香薷散吞
　　下消暑丸
　手脚冷加宣木𠂢牽牛
　心煩加麥門冬赤芍藥
　　山梔子燈草
　潮熱加北柴胡黄芩
　　淡竹絲茅根
　眼花加硃砂雄黃麝香(少許)
　腹脹加薏苡仁寒水石
　自利加白术白茯苓
　　肉豆蔻櫻粟殻
　腹内痛不止加南木香乳香
　喘嗽加知母貝母蜜(少許)
　頭疼加川芎白芷葱白
　痛不止加蘿蔔子川芎葱白播
　　碎敷太陽即止
　痰多加生艾尾葉米醋擂取汁嗽去
　　痰
　咽喉痛加山豆根靈消根
　　山梔子淡竹葉艾葉燈草
　大便秘加赤芍藥(姜/製)枳殻大腹皮
　小腑秘加赤芍藥赤茯苓
　　木通車前燈草
　尿血出加生地黄車前
　鼻血出加野紅花地黃
　　藕節姜皮(生用)
　瘡不痛頂不起(炙三/壯)更不痛不治
　骨蒸加絲茅根
　無脉服二十四味流氣飲
　祕方加進葉速効内消一生受用矣
飛龍奪命丹專治疔瘡發背腦疽乳癰疽附
骨疽一切無頭腫每惡瘡服之便有頭不痛
者服之便痛已成者服之立愈此乃惡證藥
中至寳病危者服之立可矣萬無失一此乃
家傳之祕方一生受用不敢輕洩神速之驗
即愈立效
　　蟾酥(二錢乾者/老酒化)血蝎(一/錢)乳香(二/錢)
　　没藥(二/錢)雄黃(三/錢)輕粉(半/錢)
　　膽礬(一/錢)麝香(半/錢)銅緑(二/錢)
　　寒水石(一/錢)硃砂(一錢/爲衣)腦子(半錢無/亦可)
　　海羊(二十一箇蝸牛/即是連殻用之)天龍(一條酒浸炙/黄去頭足)
　右總爲細末將海羊研爲泥和前藥爲丸
　如菉豆大如丸不就入酒打麫糊爲丸每
　服二丸先用葱白三寸令病人嚼爛吐於
　手心男左女右將藥丸裹在葱白内用無
　灰熱酒三四盞送下於避風處以衣蓋覆
　之約人行五里之久再用熱酒數杯以助
　藥力發熱大汗出爲度矣
　初覺二丸即消如汗不出重者再服二丸
　汗出即效三五日病重者再進二丸即愈
　如疔瘡走黄過心者難治之汗出冷者亦
　死矣如病人不能嚼葱擂碎裏藥丸在内
　熱酒送下瘡在上食後服瘡在下食前服
　服此藥後忌冷水黄𠂢茄子油猪雜魚肉
　濕麫一切發風發瘡毒之物不可服之切
　忌婦人洗换狐臭百發百中此藥活人立
　效
歌括
　血蝎蟾酥輕粉雄黄銅緑硃砂膽礬寒水
　麝香加三七海羊研化專治疔瘡惡毒腦
　疽發背無差如菉豆大二丸加細嚼葱酒
　送下衣被盖之汗出返魂救死堪誇神仙
　傳與世人家奪命金丹無價
治疔瘡癰疽等瘡癤毒專治能令内消去毒
化爲黑水從小便出萬無失一此方不得祕
又不輕泄謹之慎之寳之可也
　　乳香知母半夏
　　天花粉(可加/貝母)川山甲白芨
　　皂角銀花(各一/錢重)
　右㕮咀共計八錢重無灰酒一碗煎至半
　碗去滓只作一服温服不得加減用滓搗
　碎爲細末加秋過芙蓉葉一兩重用蜜調
　井花水及敷藥於瘡口上如乾再用蜜水
　潤濕過一宿自然消不必用第二服
雄黄丸利大腑去毒積
　　蔚金雄黄(各半/兩)大㦸
　　芒硝(各一/兩)巴豆(四十粒去殻/不去油用)
　右各碾爲末麫糊丸緑豆大每服七八九
　丸用服用巴豆半粒播冷白湯吞下如要
　打痰用桑白皮杏仁煎湯冷吞下即行
又方大戟爲末每服三四錢重茶清調服即
　行
又方下積
　　江子(二十/一粒)木香丁香桃仁(等/分)
　右爲細末麫糊爲丸菉豆大温白湯吞下
過藥即行
　　江子(一/兩)豆䜴(一/兩)
　右爲細末麫糊丸每服七丸或九丸白湯
　送下忌食熱湯物過後用温白粥米湯可
　補
拔黄藥
　右用蟾酥飛羅麵爲丸如梧桐子大可將
　一丸放在前面舌下即時黄出
百二散(又/名)護心散治發疔瘡煩燥手足不主
發狂者急宜服之
　　甘草節菉豆粉硃砂(各等/分)
　右爲細末甚者水調服
返魂丹
　　麝香(少/許)雄黄(二/錢)蟾酥(一/字)
　　江子(七粒去殻燈/上燒存性)
　右爲末和酥點舌上三次含化嚥之疔自
　爆切忌用鐵器

仙傳外科祕方卷之六















仙傳外科祕方卷之七造七
　　　　浚儀原陽子趙宜眞集
　　　神效治瘰癧品
如治瘰癧不問年久月深者先用箍了箍住
其瘡以後用艾火從下面兒癧上炙一箇起
以等下炙上去炙到母發之處即住每一箇
上用大蒜一片貼之炙五七壯止隨灸一箇
便用膏藥貼之當時一日一换立見神效
　祕傳膏藥

　　眞菉粉(二兩半炒用銅銚子/炒黄色枯了爲妙)乳香(半/兩)
　　檀香(半兩焙/乾用)香蝎(香節亦/可半兩)没藥(半兩/痛用)
　　膽礬(半兩眞者取毒生/肌後不用此味)輕粉(匣子亦/好少用)
　　南蛇膽(無亦/可)麝香(破者可用/初灸不用)
　右各爲細末諸藥半兩可用豆粉五兩重
　米醋調成膏攤開油紙上貼之不生肌加
　生肌藥即愈矣
五香連翹散治一切積熱結核瘰癧癰疽惡
瘡癤
　　沉香連翹(去/蒂)乳香
　　升麻大黄(蒸要利/生用)桑寄生(升麻/亦可)
　　丁香(去枝/梗)麝干獨活
　　木通羗活甘草
　　麝香(破者/用)青木香(各等/分)
又一方加生黄茋
　右㕮咀每服四錢重水二盞煮取八分食
　後熱服以利下惡毒爲度本方有竹瀝芒
　硝隨證熱輕重當自加减爲妙立效用此
　滓煎湯洗之其瘡立愈矣
治瘰癧立效散又名六一散益元散初發服此
藥即安
　　滑石(一/兩)甘草(二/錢)
　右先將此末每服一錢半重用米飲調之
　臨睡進一服半夜時再進一服
又方用荆芥穗姜蠶黑牽牛(各四/錢重)
　　班猫(二十八隻去頭足翅用糯/米炒要米黄色去班用米)
　右總爲細末每服一錢重五更初却用温
　酒調服之等惡毒物從小便中如小便無
　惡物行次日再進一服又不行第三日早
　五更初先進白糯米稀粥却又再一服更
　以燈草湯調琥珀末一錢服之以小便内
　利下惡物爲效絶根不發如肚疼痛不止
　利惡毒不住可用生冷茶補之肚痛不止
　用防風擂水解之前藥不可多用
牛旁子丸治風毒結核瘰癧腫痛不止
　　牛旁子(一兩/微炒)何首烏(一/兩)乾薄荷(二/兩)
　　雄黄(二/兩)牛黄(二/錢)麝香(二/錢)
　　皂角(七皮水二升/槌汁鍊膏)
　右以前藥爲末用皂角膏丸如梧桐子大
　每服二十丸煎黄耆湯下
四聖散治瘰癧去利後用此補之
　　海藻右决明羗活瞿麥穗(各等/分)
　右總爲細末每服二錢重米湯調下
　　　經驗治咽喉品
夫咽喉者爲一身之總要與胃相接呼吸之
所從出若有胷膈之間藴積熱毒致生風疾
壅滯不散發而爲咽喉之病喉内生瘡或狀
如肉腐爲腫爲痛窒塞不通吐嚥不下甚則
生出重舌治之尤宜先去風痰以通咽膈然
後解其熱毒遲則有不救之患又有熱毒衝
于上腭而生瘡謂之懸癰及腑寒亦令人咽
門吐吞不利臨病須審詳其證施以治法
化毒托裏散治咽喉風熱上攻急閉腮頰腫
痛并雙蛾單蛾結喉重舌木舌並皆治之以
利即解
　　玄參木通大黄(生/用)
　　淡竹葉山梔子生地黄
　　燈草
　右㕮咀每服水煎温服
灌嗽急解
　右用水清油調皂角末百草霜吞下亦可
　矣
山豆根湯治咽喉腫閉疼痛灌漱去痰噙之
嚥下即愈
　　山豆根(解/毒)靈消根(生/肌)山栀子
　　淡竹葉艾葉燈草
　右㕮咀喫酒者用酒煎不飲酒者水煎亦
　可有孕婦人不可服諸喉生瘡者好了喫
　此藥五六服絶根好矣
吹喉祛風散治咽喉中生瘡腫痛纏喉風閉
單蛾雙蛾結喉急喉風飛絲入喉重舌木舌
等證
　　膽礬(鴨觜/妙)腦子(一/字)碧雪
　　白姜蠶(炒去/絲)苦丁香(即甜𠂢蒂/不用多)
　　燈草(米糊/漿碾)
不退加
　　雄黄猪牙皂(去皮/炙黄)焰硝
　　黎蘆(去皮/心)
　右總爲細末每用少許吹入喉中未成者
　速散已成者即破立愈重者吹入鼻中如
　痰多急解用生艾尾葉米醋同擂取汁噙
　之灌漱去痰立愈矣
又方
　右用臘月猪膽明礬爲末入在膽内風中
　吹乾取礬碾末吹之立效每年發者可灸
　火不發
治牙關緊閉者用九龍川名金釵草單枝上
　爲妙用根去皮打碎用綿子裹之縛在筋
　頭上以去五六次牙關上牙關即開以喉
　中五六次痰涎即出後用火炙鹽爲末綿
　子帶鹽去閏之即愈進食後有返復生姜
　槌碎用皂角炙過炙鹽爲末用綿子褁姜
　帶鹽皂角末去潤五六次即愈矣
治纏喉閉急證用米醋生姜擂灌喉瘡即破
　爲妙
　　鼓槌草土牛膝加烏藥爲妙
　右以二味生擂碎取汁醋灌下重則灌鼻
　中吐痰即愈乾者爲末米醋煎之亦可矣
如聖散治急時氣纏喉風漸入咽塞水穀不
下牙關緊不省人事
　　雄黃藜蘆(生)白礬
　　牙皂(去皮/炙黃)加蝎蛸(七/枚)
　右總爲細末每服一字吹入鼻中吐出頑
　痰愈矣
又方用白藥山豆根同煎噙之灌嗽去痰後
　　嚥下一二口
　　　經驗瘋狗咬人方
如瘋狗才傷人了即便喫清油半盞能清心
　急用雄黃炒斑猫去頭翅足爲細末一日
　服一箇及雄黃以酒調服七七四十九箇
　以喫四十九日冷水少入清油亦可以小
　便利下惡毒爲度如不利多進一服利後
　腹肚疼痛急用冷水調青靛服之以解黄
　連水煎服亦可服藥之後不宜便喫熱物
　即絶根愈矣瘡口莫等好如不破可以炙
　破等出血去毒氣不發也如是小便出血
　不可治之必死
傷人死對周急解之傷人後至周年或百日
　内發者已死但心間温者便可救之急用
　槐花一斤用酒水二大碗煎至碗半以温
　用物挑開口灌入喉中少時便腥一箇時
　辰後用温清粥與喫則箇即無事矣不然
　再用藥滓服之不可與冷水羊肉發風毒
　物切忌之
又一方復發無藥可療者用之極驗
　　雄黄(明者/五錢)麝香(五/錢)
　右各研爲細末匀和用酒調二盞服之如
　不肯服者則撚其鼻而灌之服藥後必然
　得睡切莫驚起任其自腥候利下惡物再
　進前藥即見效矣
又經驗方
　右用杏仁去皮尖同馬蘭根研細先以葱
　煎湯洗之後以此藥敷之或單以杏仁去
　皮尖用之亦可
又方可用萆麻子五十粒去殻以用井花水研
　成膏先以塩水洗後敷之
又方用虎骨油搽之立效亦可矣



仙傳外科祕方卷之七









仙傳外科秘方卷之八造八
　　　　浚儀原陽子趙宜眞集
夫醫官用藥如將帥之用兵諺云千軍易得
一將難求决勝者良將也决效者良醫也知
兵之勝敗出於良將之權知人之死生出於
良醫之診視雖有三軍無良將則兵不能自
勝雖有千方無良醫則藥不能自效蓋良將
必得兵而用之良醫必得藥而用之良將之
威以能用奇兵而勝敵良醫之功以能用奇
藥而愈疾用兵用藥當先求其良將良醫而
用之苟非其人則兵藥無成功矣
治身之不疾當從其良醫之美論
聖惠方經云夫癰疽何以别之善然五臟不
調則致癰久患消渴之證亦多發癰疽之疾
飲食不節喜怒不常陰氣不足陽氣有餘榮
衛不和則血澁不行血澁不行則衛氣不通
而熱相搏乃發爲癰疽故生大熱甚則肉腐
爲膿然不能陷肌膚於骨髓骨髓不爲焦枯
五臟不爲傷損下陷肌膚骨髓焦枯内連五
臟血氣枯竭當其病干陷筋骨良肉無餘癰
疽之生有内有外内則生於胸腹臟腑之間
外則生於膚肉肌骨之表凡此二毒發無定
處而有常名夫癰之本者始於血老不作汗
内陳不脫垢蒸氣不能外達留積遂成熱所
爲也
夫癰疽疔生膿水之成非天降非地出蓋積
之所成也夫保全性命者竭醫於無傷防萌
於未形理之於未成是謂朝覺而夕理然而
發有多端感動不一爲瘡爲癤爲疔爲癰爲
疽初覺小異須懷大怖時人輕之誤死者衆
夫癰疽初生其狀至微人多不以爲然宜速
療熱發於皮膚之間是以浮腫根小至大不
過一二寸者爲癰也大腑積熱騰出於外内
之間其發暴盛腫皮光軟侵展廣大爲癰疽
有虛有實虛則補之實則瀉之有實熱者易
療虚寒邪熱者難療腫起堅硬膿稠者爲實
腫下軟慢膿稀者爲虚蓋病多爲方法而無
次序臨時愴惶何能辯此疾之淺深是以斃
也
夫療癰疽者同夫暴蹶之疾有是傷必爲患
然而發癰疽有急治發於喉舌頭面腦項之
間肩背上胷膈裏乳奶之間若生險處此爲
大節朝覺夕理或可獲痊或不遇良醫自復
不明比喻縱使常醫治之得痊者幸矣人多
不以爲急此實惟宜急療不速療之病成難
救以此傷生者不一也
凡療斯疾如救火拯溺追奔逐賊之類也若
不速療必爲大禍矣然癰疽所發有三等腫
高而軟者發於血脈腫下而堅者發於骨肉
皮色不變者發於骨髓淺瘡者欲在薄處深
瘡者欲在厚處
夫癰疽腫大按乃痛者膿深小按便痛者膿
淺所按之處不復者無膿必是水也按之即
復者有膿也發腫都軟者血瘤也非癰也發
腫日漸增長而不太熱時時牽痛者氣瘤也
謂氣結爲腫久久而不消後亦成癰疽疔毒
此是寒氣所爲也留積經久極陰生陽寒化
爲熱所以潰者也此潰必成瘻然而病有變
證疾有盛衰明之於心非偶能盡醫者意也
隨時之議
聖惠曰癰疽發背疔瘡乳癰疽之癤有五善
七惡之證不可不察也煩燥而嗽或腹痛而
渴甚而洩和無度或小便如淋一惡也膿血
大泄腫焮尤盛膿色敗死疼痛不止二惡也
喘粗短氣恍惚嗜卧三惡也目視不正黑睛
赤腫瞳子上看者四惡也肩項不便四肢沈
重五惡也不能進食飲服藥嘔吐食不知味
六惡也聲嘶色脫唇鼻青赤面目四肢浮腫
七惡也痛息自寧飲食知味一善也便利調
匀二善也膿腫自消色鮮不死三善也神采
晶明語聲清朗四善也體氣和平五善也若
五善見二則瘥七惡見四則危然則病有原
同七惡皮緊急之如善病有原同五善皮緩
虚而如惡夫如是者豈凡夫之所知哉若五
善併至則善無以加也若七惡併臻則惡劇
矣今載候證并加俞膜以詳明之
膜中腑隱隱而痛者肺疽也上肉微起者肺
癰也巨闕隱隱而痛者心疽也上肉微起者
心癰也期門隱隱而痛者肝疽也上肉微起
者肝癰也章門隱隱而痛者脾疽也上肉微
起者脾癰也中脘隱隱而痛者胃疽也上肉
微起者胃癰也京門隱隱而痛者腎疽也上
肉微起者腎癰也天樞隱隱而痛者大腸疽
也上肉微起者大腸癰也丹田隱隱而痛者
三焦疽也上肉微起者三焦癰也關元隱隱
而痛者小腸疽也上肉微起者小腸癰也
　右驗其人所膜依據此證審定癰疽淺深
　者病從何臟發先曾食何乳石又驗其氣
　虚實參詳而療之
　千金曰凡癰疽始發或大癤或小癤或大
　痛或小痛宜善察之見有小異即須大驚
　忙則急治之及斷諸毒物莫食令善肉速
　生并斷房事三月愼固冷風勞損待筋血
　脉平復乃可任意耳若不緊固新肉易傷
　傷重又潰再發則禍至矣愼之慎之凡癰
　疽初發急服追疔奪命湯(即能/内消)
化毒消腫托裏散　　祕傳内托千金散
十六味流氣飲　　　陰重者内寒散
中間敷解毒生肌散外敷化毒散
血拔毒散
　敷貼化毒生肌後用鐵筒拔毒膏點散之
　如是諸發以開不能住可以四圍中間以
　點自皮破則止初發便散有膿者用此藥
　點破令膿即出如出不盡用藥煑吸筒拔
　出其膿毒水血即便愈矣
　凡腫根脚廣一寸至三寸癤也二寸至五
　寸癰也五寸至一尺疽也一尺至三尺名
　竟體如豆粒大名疱子疽發腫成膿九孔
　皆出膿若出盡用摘鑷摘去腐肉膿根方
　盡便敷生肌定痛藥肉滿之後用隔紙膏
　藥
又經云氣塞於經絡中血氣俱澁不行壅結
爲癰疽不言熱氣所作其後成癰乃言陽氣
湊集寒化爲熱熱盛則肉腐爲膿也由人體
有熱被寒冷搏之而脉凝不行熱氣壅結成
癰疽也　大按乃痛者病深小按便痛者病
淺按之處陷不復者無膿按之處即復者有
膿不復者可消若按之都牽强者未有膿也
按之半軟者有膿也又手按上下不熱者無
膿若熱甚者有膿凡覺有膿急當破之無膿
但氣腫若有血愼之愼之不可針破也以用
千金拔毒膏點散住之四圍堅中軟者此爲
有膿審也一邊軟亦可有膿都堅者此爲惡
核或有氣也都軟者此爲有血血瘤也當審
堅軟虚實爲要若堅疽積久後若更變熱偏
有軟處當軟處切不可針破也軟疽者温暖
裹衣置之耳若針炙刺破不可療也
　凡癰疽有膿勿憂其皮厚也宜急破之如
　是骨癰者皮色不變也急服化毒消腫托
　裏散及走馬散敷藥用化毒拔毒散敷出
　毒長以去血不成膿者即愈如出血及膿
　皮膚用針針入三四分深如是出膿不可
　當頭破之須從下頭破者爲順膿出盡矣
　則肉生用生肌敷藥次用膏藥愈矣
　又曰發於頸者名曰夭疽其狀大而赤黑
　不急速療則熱氣下入淵液前傷任脉内
　薰肝肺十餘日死經曰項前頸名
　衛濟寳書耳後一寸三分至命之處發之
　必死故鋭毒不治鋭毒者鋭其毒也名曰
　發頤乃熱氣上蒸連額而口者穿喉立死
　又發腦疽者熱氣上攻於腦出皮膚作頭
　初發如黍米四畔焮赤腫硬連於耳項寒
　熱疼痛若不急療毒氣入于血肉血肉腐
　爛化爲膿水從頭中而出血氣内竭必致
　死矣外臺諸發于嗌中名曰猛疽不急
　治則血爲膿不瀉塞咽喉而死半日血化
　爲膿者膿瀉不食三日亡一云無食陽氣
　大發消腦爍疽其色不樂一作除項痛如
　刺以針心煩者死不可治之又驗其氣虚
　實參詳而療之也
　又曰發者于胷名井疽狀如豆大三四日
　起不早療下入腹中入腹不療十日死寒
　熱不去亦死矣
　又曰發于足指名曰脫疽其狀赤黑無水
　者死不療不赤黑有水者可療療不衰急
　斬去之得活矣不去者亦死
聖惠曰瘡若膿水汁出不盡而瘡口早合雖
好風毒未解復發惡汁速出則變成瘻矣此
言可謹而守之慎之方具於後
先急服追疔奪命湯立効(方載/後)
化毒消腫托裏散專治癰疽發背發乳骨癰
疔瘡腫毒及一應諸般惡瘡癤咽喉腫痛
　　人參(無亦/可)赤茯苓白术(各六/錢重)
　　滑石桔梗金銀花(各二/兩)
　　荆芥穗山梔子(各五/錢)當歸(一/兩)
　　川芎黃蓍赤芍
　　蒼术麻黃大黄
　　黄芩防風甘草
　　薄荷連翹石膏
　　芒硝(加縮砂/不用此)或加𤓰蔞牡礪
　　貝母木香
　疔瘡加脚蓮荷車
　𤷍疳加車錢子木通竹葉
　疼痛加乳香没藥
　咽喉加大黄梔子竹葉燈草
　脚氣加宣木𤓰檳榔
　嗽加半夏(姜汁製用/生姜同煎)
　右㕮咀每服五錢重水一碗葱白一根煎
　熱服汗出爲度服後若利三五行爲妙大
　病不過三五服即内消化毒盡矣
内托千金散專治癰疽發背腦疽乳癰諸惡
瘡癤等證
　　人參當歸黄蓍
　　白芍藥川芎防風
　　官桂桔梗白芷
　　甘草𤓰蔞金銀花(各等/分)
　痛甚者加當歸芍藥
　　乳香没藥
　右㕮咀每服七八錢重水二大盞煎至七
　分入好酒半盞去滓温服日進二三服之
　後瘡口有黑血出者及有汗出此藥之功
　効也不問證候猛惡用藥一兩重水一大
　碗入酒服不成自散已成即潰
祕傳十六味流氣飲(亦/名)内補散(前十味/托裏散)
　　人參(去/蘆)當歸(酒/洗)官桂(去/皮)
　　川芎(去/土)防風(去/蘆)白芷
　　桔梗(去/蘆)嫰黄蓍(去/蘆)甘草(炙)
　　厚朴(去皮/姜製)已上各三錢重
　右加六味于後
　　南木香白芍藥大腹子
　　烏藥枳殻紫蘇葉(炒令/香透)
　右各三錢重
　不退加白茯苓白术(煨)熟地黄(洗/焙)
　進飲食加宿砂香附子
　疼痛加乳香没藥
　水不乾加貝毋知毋
　瘡不穿加皂角刺
　咳嗽加陳皮(去/白)半夏(温湯洗/七次)杏仁(用/姜)
　　(五片/煎)
　大便祕加大黃枳殻
　小便祕加門冬車錢子木通燈草
　前方專治癰疽發背乳癰脚痛諸般惡瘡
　癤毒未成速散已成即潰敗膿自出惡肉
　自去服此藥後疼痛頓減此甞用之非常
　有驗
　右總爲細末每一服五六錢重用酒調服
　不飲酒者木香湯代之米湯亦可詳味此
　方其所用藥皆發散風毒調理氣血排膿
　止痛生肌長肉等藥五毒不識而坐收瘍
　醫者十全之功尚以氣不和多用氣藥爲
　　主血不和多以血藥爲主
　　右㕮咀用水一盞半葱白一根煎至七分
　　加酒一呷病在上食後服病在下空心服
　　之立見神効
内塞散治諸惡瘡癤熱退膿血不止瘡肉虚
證疼痛可排膿定痛生肌内補
　　人參(去/蘆)當歸(去蘆/酒浸)黄芪(塩湯/浸)
　　芎蘖(洗去/土)茯苓(去/皮)防風(去/蘆)
　　桂心(各二錢/半重)桔梗遠志
　　甘草白芷(各一/兩)宿砂
　　香附子厚朴(各二/兩)赤小豆(五合/酒浸)
　　附子(二枚去/皮煨)
　煩渴加五味子茯苓陳皮
　　白芍藥熟地黄
　右㕮咀用水一盞半生姜三片煎至七分
　　入酒熱服
仙方解毒生肌定痛散專治癰疽發背乳癰
人面外臁金刀諸般惡瘡癤腫毒
　　黄連(一/兩)黄柏(四/兩)木澤(一/兩)
　　防風(一/兩)苦參(四/兩)
　加羌活獨活
　右㕮咀大瓦瓶盛水入前藥煎湯以爐乾
　石十斤用炭火煅通紅鉗出在藥湯内不
　問幾片大小者皆要以酥内青色方好如
　石不酥再將前藥滓煎湯再以石淬酥方
　了却將瓦盆蓋在地上一晝夜收火毒將
　起候乾研爲極細末此石十斤用石膏二
　十斤别研極細拌匀和後藥用度
　　赤石脂煅谷丹炒此二味同前打和
　　南木香血蝎降眞節
　　乳香没藥白芷
　　黄連黄柏白歛(各等/分)
　　龍骨(煅)加硃砂何首烏
　有蟲加輕粉苦參百藥煎雄黄
　水不乾加螵蛸(去/皮)無名異(煅)蓼葉(燒灰)
　右各爲細末與前藥拌和用之敷中間
洗藥用此藥煎湯乾浄洗之
　　防風白芷赤芍苦參
　　甘草節荆芥艾葉金銀花
　　蒼耳草羗活獨活荷葉蒂
　　當歸尾牙皂柏子蜂房
　　葱白茶脚
　右先熏後待温冷用洗得乾净以絹衣抹
　乾後用清油硬調前生肌定痛散敷之如
　濕乾摻無膿不要留口一日一换如有膿
　可以留口出毒去膿水用藥已了可便用
　黑紙盖之以絹帶緊縛三五轉外臁三日
　一换不要打動立有功効
如要爛去腐肉
　右取生蜈蚣一條用竹筒盛油放蜈在内
　浸死用火煅爲末加些小在前敷藥内敷
　之一晝夜其痛不止即洗去此藥却换前
　藥便不痛矣即生肌
四圍敷藥化毒散血拔毒散治一應諸惡瘡
并脚疾
　　赤芍藥防風白芷
　　内消脚連荷車
　　北細辛(各三/兩)歸尾姜蠶
　　蟬退五加皮(二/兩)
如敷不退加此敷之即能消散
　　南星何首烏五葉根
　　貝毋紫花地丁(即羊/啼根)草烏
　　羗活獨活芙蓉葉(秋遇者/可用)
　　赤葛根野椒根(去骨/用皮)陪加五加皮
　右總爲細末用生姜連滓及醋敷之如要
　即散急加大蒜同敷之毒氣即出立効
　臟腑秘加喫藥大黄枳殻(去白/炒)火麻子
　小腑秘加木通車錢子燈草
　　赤芍藥赤茯苓
　如凉冷加蓽撥良姜
　右前方專治寒濕脚氣發背一應惡瘡癤
　諸般腫毒敷之即散又能定痛服此大能
　温和化毒散血托裏可用帶皮生薑一大
　塊以無灰好酒連藥擂爛鏇熱温服病在
　上食後服病在下臨卧服一二服後腫盡
　消矣
鐵筒拔毒膏點破諸般瘡癤初發點破便散
　　好石灰(不過火/皂角薰)糯米(南星當歸/赤芍同炒)
　　𥐻砂(如去疔頭加此/一味餘不用)砂牯牛班猫
　右用後灰煎熱水濾汁煎成調前藥用
　　真炭灰桑柴灰芝麻灰
　　皂角三四皮桞柴灰
　右以前灰汁入於鍋内用慢火熬之待汁
　面上有白霜起方住火以器貯之可用調
　前藥小小點之三五次皮破毒氣以出水
　即止
吸毒竹筒發背癰疽疔瘡腫毒用此以拔出
膿血惡水
　　蒼术白歛烏欍皮
　　厚朴艾葉好茶芽
　　白芨白蒺藜(各等/分)
　右法用苦竹筒三五七個長一寸一頭留
　節削去其青令如紙簿隨大小用之却用
　前藥煑竹筒十所沸待藥乾爲度乘竹筒
　熱以手便按上緊吸於瘡口上膿血水滿
　自然脫落不然用手拔脫更换别箇竹筒
　如此三五次毒盡消之即敷生肌藥内滿
　後用膏藥即愈
仙方隔紙膏(亦/名)神應膏專治發背乳癰外臁
下蛀諸般惡毒瘡癤
　　黄連何首烏(去/皮)草烏(去/皮)
　　當歸尾白芷(各半/兩)川烏(去皮二/錢半)
　後用黄丹(一兩夏/用二兩)乳香没藥(半/兩)
　　血蝎(半/兩)
　右總㕮咀用清油五兩重同藥一處入於
　銚子内文武火□待藥黑色用布濾去滓
　仍將藥油入銚内下黄丹用桃桞枝一把
　不住手攪之又黑色即將血蝎乳没細末
　入内攪匀略煎滴在水中成珠不散却用
　瓦碗盛之沈在冷水中浸一晝夜出火毒
　用之神效
太一神應膏(又/名)金絲萬應膏萬靈膏專
治發背癰疽杖瘡惡瘡傷損心痛脚氣腰痛
無不効驗
　　川爲(一/錢)草烏(半/錢)黄連(二/錢)
　　黄栢(一/錢)赤芍藥(一/錢)白芍藥(一/錢)
　　玄胡索(一/錢)歸尾(一錢/半)良姜(半/錢)
　　木鱉(半錢/去殻)姜蠶(去絲/一錢)亂髮(如雞子大/燒灰後人)
　　紫荆皮(半/錢)地龍(半/錢)石南藤(半/錢)
　　川山甲(半/錢)白芷(半/錢)川芎(半/錢)
　　牽牛(半/錢)槐花(半/錢)五陪子(半/錢)
　　地骨皮(半/錢)杏仁(半/錢)花椒半錢
　　靣香(半/錢)茅香(半/錢)玄參(半/錢)
　　蒼耳草(半/錢)桂皮(半/錢)南星(半/錢)
　　瓜蔞(半/錢)苦參(半/錢)蒼术(半/錢)
　　五加皮(半/錢)防風(一/錢)熟地黄(一/錢)
　　蜜陀僧(一/錢)丁香(一/錢)内消(一/錢)
　　藁本(一/錢)生地黃(二錢/半)何首烏(一錢/半)
　　細辛(一錢/半)江子(去殻二/十五粒)人參(二錢/半)
　　萆麻子(去殻二/十五粒)旱蓮草(即墨/半錢)大黄茋(一/錢)
　　百藥煎(二錢/半)羗活(一/錢)南木香(半/錢)
　　甘草節(一/錢)地蜈蚣根(一/錢)大胭脂(一/錢)
　右前藥㕮咀用清油一斤四兩重浸一二
　宿入銚内文武火煎藥黑色用布濾去滓
　上文火却以後藥爲末次第入之
　　南木香(二錢/半)安息香(二錢/半)琥珀(二錢/半)
　　雲香(一/錢)乳香(半/兩)没藥(半/兩)
　　血蝎(半/兩)香結(降真節亦/可半兩)韶粉(一/錢)
　　自然銅(一錢半/醋淬)桑白皮白芨
　　白歛雄黄(各五錢/焙爲末)黃丹(六兩夏月/加二兩)
　右各入乳鉢内乳爲細細末
一下藥油次入黄丹以桃柳槐條不住手
攪之
二次下自然銅白芨桑白皮白歛韶粉
二下木香琥珀安息雲乳竭没香結却看
　　藥色已黑滴水成珠不散爲度傾在瓦
　　碗内放水中二三日以出火毒再以放
　　地上三五日爲妙隨時攤用
　如要打做金絲膏藥却以前藥總爲細末
　　却用松香一斤通明者入銚内溶化用
　　棕濾浄外用清油四兩重熬熟又入黄
　　丹一兩同熬滴水成珠退出水中用藥
　　打成膏藥用水浸之一日一换冬月三
　　日一换
發背如黑不疼痛者即爲陰也
　　艾葉(一/斤)雄黄(半/兩)硫黄半兩
　右二味同水煮艾半日候温敷之再煮别
　艾又换以敷十餘遍若疼痛則可瘳必不
　死如不疼痛出黑血者必死矣
發背開不住　初發時以開不住即用此藥
箍之
　右白塩梅皂角二味燒灰存性爲細末不
　發熱者米醋調塗四圍箍之連换即不走
　開若加姜汁同醋調尤妙如發熱者用茶
　清調塗箍之立効
治發背已潰未潰者最有神効
　　厚朴(二錢/姜製)陳皮(去/白)甘草節(二錢/炙)
　　蒼术(五錢重/米泔浸)
　　右入桑黄菰五錢同爲細末瘡已潰者則
　　乾摻之未潰者清油調塗
内固清心散治惡瘡熱盛焮痛作渴煩燥此
藥解毒神効
　　辰砂茯苓人參
　　白豆蔻雄黃菉豆
　　朴硝甘草腦子
　　麝香皂角(各等/分)
　右總爲細末每服一錢蜜湯調下
透膿散治諸般癰瘡及貼骨癰不破者不用
針刀一服不移時自透累用有驗
　　蛾口蠒(用出了蛾/兒蠒子)
　右將蠒兒燒灰用酒調服即透切不可用
　兩三箇蠒兒燒服若服一箇只一箇瘡口
　若兩三箇則瘡口多慎勿輕忽

仙傳外科祕方卷之八















仙傳外科集驗方卷之九造九
　　　　浚儀原陽子趙宜眞集
　　　發背形證品
　癰發于背廣一尺深可一尺雖潰至骨不
　穿膜不死




　此證因餘食而感其毒在脾肚之間急宜
　用藥治脾肚中之毒内外夾攻之然脾易
　作臭急服喫藥初發用追疔奪命湯以能
　内消方見末後化毒消腫托裏散内托千金散
　中間敷解毒生肌定痛藥四圍敷拔毒散
　結果用生肌膏藥必定見效
蓮子發




　此證發於右脾中恐其毒奔入心火大要
　用喫藥散之敷點藥截住不令攻心如在
　通背皆腫不可救之消者可療諸瘡痛癢
　皆生於心以心主血而行氣走痛諸瘡皆
　有王癧敷散就上可打火針三四針爲妙
　用前化毒消腫托裏散加南星草烏
　木鱉貝毋大蒜生姜米醋調敷留
　口二三日夜即消盡矣長長以醋潤濕
蜂窠發




　此證頭在上發最不宜治乃是反證却要
　仔細用藥此名蜂窠發全在喫藥托裏生
　肌定痛散血恐毒氣攻心入膜必難治療
　因心火未散故也
散走流注發







　此俗諺鱉影之證殊不知醫方即無此說
　鱉證生子之說背上不爲鱉影之實毒氣
　乘風熱而走是也此證因風盛而生熱之
　極氣因熱之極氣因熱而走於四散急宜
　踈風定熱則氣自然而息此藥用之如用
　兵治之流注於手脚腿者必死無疑矣
腎俞發





　此證因受濕并怒氣飲熱酒而得之傷於
　内腎之間流毒在腎俞急宜用藥敷喫解
　散内腎之毒更用生肌藥内外夾攻之若
　陰發傷腎膜者則有難治之患切戒怒氣
　行房稍或有犯决不可治愼之愼之
腎俞雙發及脾癰





　此證下腎俞雙發因飲熱酒行房事怒氣
　受濕而得也陽發於外可治痰發陰發傷
　於腎膜膿稀者爲虛難以治之必定死矣
　脾癰發於左膊之間初發可用燈火點破
　追疔湯汗之即散
右搭肩發


　此證發於右搭肩骨上生者以動之處可
　治難安串於左肩者必難治也用藥搽摻
　依後左搭肩方
左搭肩發





　此證發於左搭肩骨上生者以動之處可
　治難安串於右搭肩者必難治也可用雞
　黄皮及絮焙乾爲末濕則乾摻乾則用清
　油調搽之
對心發




　此證乃對心發因心火盛而熱氣會生於
　此處其毒愈壯盛走之急用疏導心火之
　藥解之然後以生肌藥愈矣
蜂窠發





　此證蜂窠發於胸乳間乃心火熱盛亦只
　用依前踈導心火之藥稍治之遲則熱必
　攻心必然死矣
頭後蜂窠發




　此證發於頭後如是蜂窠者急宜救之若
　焮赤腫痛起者好療痰發者必難治矣宜
　用藥服敷急療之若或流於兩肩者决不
　可療也
背發兩頭




　此證兩頭小者四邊散攻乃是因飲食之
　所致也而氣食相關合因虚而成之氣虚
　而散所以開口而闊急服内消藥亦宜補
　陽也
兩脇癰疽發




　此證兩脇下成癰疽因虛而氣虚切不可
　服補陽之藥蓋虚中而得决不宜受熱劑
　倘受熱劑則虚熱愈盛易於傷骨膜切宜
　慎之
兩邊髮際發



　此證於頸後兩邊左右鬢髮邊發生者急
　宜敷之如核發者急宜取去病根如腦心
　發者熱氣上攻於腦四畔邊焮赤腫硬連
　於耳項寒熱疼痛若不急療毒入於血肉
　多腐壞爲膿水頭中而出血氣及痰發者
　難治主死矣
腦後發




　此證名夭疽其狀大而紫黑色若不急療
　則熱入淵腋前傷任脉内薰肝肺十餘日
　死急用前化毒消腫托裏散及内托千金
　散生肌定痛等藥取效
耳後發




　此證耳後一寸三分至命之處發之必死
　故銳毒不治銳毒者堅鋭其毒名曰發頤
　乃熱上蒸連頤而穿口者必主穿喉死矣
　用藥于後
破結散專治石癭氣癭筋癭血癭等證急服
此藥及後藥敷之
　　海藻(洗)龍膽海蛤
　　通草貝毋(去心各/三錢重)昆布(洗)
　　礬石(枯)松蘿(各三/錢重)麥麯
　　半夏(各一/錢重)
　右總爲細末每服二錢重南酒温調服之
　忌食一切毒物及甘草鷄魚五辛生冷果
　木等方効
南星膏專治皮膚項面上半瘡瘤大者如拳
小者如粟或軟或硬不疼不痛宜用此藥不
可輒用針灸只宜從順點破愼之
　藥用南星大者一枚細研稠粘滴好醋爲
　膏如無生者乾者亦可爲末醋調如膏小
　點破令氣透出却以藥膏攤紙上象瘤大
　小貼之覺痒則下可以手動撥則頻貼取
　効紙上藥乾又换濕的貼上爲妙
胷發




　此證發于胷者名曰井疽狀如大豆三四
　日起若不早療下入於腹入腹不療十日
　當死急服内固清心散(方見/前)外發可治内
　發傷膜主死無疑
九發




　此證發爲肺疽心疽肝疽腎癰脾疽胃疽
　大腸疽三焦疽小腸癰右驗其人所膜依
　據此候審定癰疽淺深病從何臟腑發先
　曾食何乳石又驗其氣虚實穿潰出外者
　可治發於内傷膜者流膿大便出者必難
　治參詳而療之
婦人乳發




乳癰證有兒者名爲外吹奶有孕者名爲内
　吹始可以急治敷散不然出膿即用生肌定
　痛藥見効
　喫藥即效散
　　　白芷貝母(去心/等分)
　右爲細末南酒調服若無乳行者加漏蘆
　煎酒調服即行
治初發乳及内外吹乳敷藥用酵子一勺以
　麫五錢炒擂爛酵孝發面如蜂窠發過上
　青色無妨焙乾爲末用井花水調敷如乾
　日夜以水濕之或不退加白芷貝母爲末
　疼痛加乳香没藥末立效
乳癰乳疽二證在内結核不散急服復元通
氣散以前敷藥及化毒拔毒敷藥奪命湯汗
之爲度
復元通氣散治發乳癰疽及一切腫毒
　　木香茴香青皮
　　川山甲(炙/酥)陳皮白芷
　　甘草(各等/分)貝母(去心/姜製)加漏蘆
　　總爲末南酒調服
　右㕮咀水煎入酒服亦可
又方
　　青皮(一/兩)陳皮(一/兩)甘草(生熟/一兩)
　　川山甲(炙)𤓰蔞根(各三/兩)連翹(一/兩)
　　金銀花(一/兩)
　右總爲末熱酒調服
乳勞之證不宜用針恐針傷其房縫者死但
要識證開口洪者去妳房因傷而壞也皆須
急服藥敷之不生肌者必死難治可服祕傳
流氣飲托裏十宣散中間敷解毒生肌定痛
散用前吹乳方内敷藥四圍敷之
番花石榴發乳者此二證不可治之三十二
三者可治四十之上者宜早治用藥喫敷如
不生肌者難治之必死也
人面瘡




　此證皆是冤可以作善事解之須在真誠
　懺悔然後方可用藥喫藥用流氣飲久不
　可者服苦參丸補腎水敷解毒生肌定痛
　散立效如神後用膏藥併生肌藥項在瘡
　口内
苦參圓
　　苦參(四/兩)防風(一/兩)荆芥(一/兩)
　　白芷(一/兩)川烏(一兩生/去皮)赤芍(一/兩)
　　何首烏(一/兩)川芎(一/兩)獨活(一/兩)
　　栀子(一/兩)牙皂(一/兩)蔓荆子(一/兩)
　　茯苓(一/兩)山藥(一/兩)蒺藜(兩)
　　草烏(炒三/錢)黄芪(一/兩)羗活(一/兩)
　　白附子(一兩此四味名四生/散止用草烏三錢)
　右爲細末水煮麫糊爲丸如梧桐子大毎
　服三五十丸日進二三服空心南酒吞下
　如不飲酒者以好茶代之吞服即補腎水
外臁瘡




　此證久年不愈者多是腎水虛敗下流又
　有脾潰溢可服苦參丸補腎水用解毒生
　肌定痛散後用隔紙膏藥
祕傳隔紙膏治年月深久臁瘡不愈者
　　老松香樟腦谷丹(炒)
　　水龍骨(即舊舡/石灰)輕粉
　不愈加白芷川芎螵蛸
　右總爲細末溶化松香加少清油和之以
　油紙隨瘡大小糊袋盛藥夾之用水洗瘡
　縛在瘡口上二日定四日一换若單用白
　芷川芎螵蛸三味煎水洗之亦効
肫疽血風瘡



　此二證發者一肫上生癰疽者如近大小
　便處難治也生於實處即安男子婦人脚
　生血風瘡難便可也下流上手生瘡難治
脚背發





　此證得於消渴病發於足指者名曰脫疽
　其狀赤黑者死不療不赤黑者可療如療
　不衰急斬去之得治不去者赤黑必死矣
　初發可治消渴服流氣飲苦參丸解毒生
　肌藥可急療之又專治此發用桐油及無
　名異煎至一沸入花椒一勺看瘡大小剪
　蓼葉在内同煎浸一七後單以此葉貼在
　瘡上即安手指發者亦同前治療
腎陰發




　此證腎癰者名懸癰陰囊上腫而痛乃膀
　胱腎經感寒濕邪氣偏腎於陰之經絡至
　血氣凝滯寒濕氣不散作爲此病即服前
　托裏散加車錢木通淡竹牽牛何首烏脚
　　蓮復用内消散及生肌定痛散敷之用膏
　　藥貼更服前祕傳流氣飲
　下𤷍瘡祕傳一味千金散專治𤷍瘡立効
　　右單用黑蜘蛛一個過江者爲妙入在碗
　　中研爛鏇熱南酒於碗中攪匀通口服之
　　隨病左右側卧如不退再用一箇即効
　敷藥
　　先用葱白炒熱熨之如冷再炒熱以熨三
　　四次後敷藥用前化毒消腫藥加用大蒜
　　木鱉南星草烏敷之如破用前生肌定痛
　藥
𤷍□通藥即過三五行爲度
　　牽牛雄黃川練子
　　大黄甘草節天花粉
　　枳殻貝母(等分)
　右爲末空心南酒調服出膿即散
又方
　　細辛黃連川山甲
　　乳香没藥連翹
　　當歸尾大黄山梔子
　　金銀花牡礪車錢
　　防風甘草油胡桃
　右㕮咀水煎熟加南酒五更温服
偏腎氣即効如神先服五苓散加茵陳
　　燈草木通白术朱苓
　　澤瀉赤茯苓官桂車錢
　右㕮咀白水煎空心服即依後法炙之爲
　妙
後用丸子藥青木香丸一貼用班猫大箇同
　丸子炒熱去班猫熱南酒送下如不退再
　進一二服
又方用栗子樹根南酒煎服立効
下疳瘡搽藥
　　黄連黄栢(等分)
　右先用猪膽二箇以汁浸二藥濕却用瓦
　一片或磚於火上燒紅放藥在上焙乾加
　　乳香没藥朴消白礬(枯)
　　無名異百藥煎血蝎苦參
　右爲末乾以清油調搽濕則乾摻之如腫
　不退用益元散加防風荆芥何首烏煎水
　　温洗之
𤷍　下疳腫不消用
　　防風荆芥草節牛膝(等分)
　右煎湯薰洗之即消
又蛀疳方
　　蜜陀僧黄連黄柏輕粉
　右爲末摻之以鹽艾煎湯洗之
𤷍　喫藥用赤葛根生姜一塊同擂爛鏇熱
　酒服之汗出爲度滓用敷瘡上
偏腎氣以本人口爲則於臍上灸偏在左灸
　右在右灸左然後服走馬茴香丸茱萸内
　消丸各一貼以生小酒加少塩空心吞下
追疔奪命湯秘方速効能内消腫(前仙傳外/科已載恐)
　(檢閲不方便/故重具于後)
　　羗活獨活青皮防風(多/用)
　　黄連赤芍細辛甘草節
　　蟬蜕姜蠶脚蓮(等分)
　加河車澤蘭金銀花
　有膿加何首烏白芷
　要利加青木香大黄梔子牽牛
　在脚加木𤓰
　右㕮咀每服五錢重先將一服加澤蘭葉
　少用金銀花各一錢生姜一兩重同藥擂
　爛好酒鏇熱服之如不飲者水煎加少酒
　服亦妙然後用酒水各一盞半生姜十片
　煎熱服以衣被蓋覆汗出爲度病退减後
　再以前藥加大黄二錢重煎熱服或利一
　兩次以去餘毒爲妙此方以藥味觀之甚
　若不切然累用累効萬無一失矣如别有
　它證出後宜隨證加减治之
　心煩嘔吐加甘草節(一/錢)豆粉(酸漿水下已/上另爲末)
　嘔逆惡心加乳香豆粉(甘草/湯下)
　又用紫荷車老姜米醋一口磨下
　心煩嘔(名伏/暑用)硃砂五苓散
　嘔逆加母丁香石蓮(同前藥煎服又不/止用不换金正氣)
　(散/加)人參木香煎服
　區不止手足冷(名喫/水)黄蓮香薷散吞下
　消暑丸
　手脚冷宣木𤓰牽牛
　心煩加麥門冬赤芍梔子燈草
　潮熱加北柴胡黄芩淡竹青
　　絲茅根
　眼花加硃砂雄黄麝香(少許)
　腹脹加薏苡仁寒水石
　自利加白术茯苓肉豆蔻櫻粟殻
　腹痛不止加南木香乳香
　喘嗽加知母貝母沙蜜(少許)
　頭疼加川芎白芷葱白
　痛不止蘿蔔子川芎葱白(擂碎敷/太陽穴)
　痰涎多生艾尾葉米醋擂取汁嗽去痰
　咽喉痛山豆根靈消根山梔子淡竹葉
　　艾葉燈草用水煎嗽
　大便祕赤芍(姜/製)枳殻(麩/炒)大腹皮
　小便祕赤芍赤茯苓木通
　　車錢燈草
　尿血出生地黄車錢
　鼻血出野紅花地黃藕節姜皮(生/用)
　瘡不痛頂不起灸三壯
　更不痛不治
　骨蒸加絲茅根
　無脈服二十四味流氣飲
飛龍奪命丹專治疔瘡發背腦疽乳癰附
骨疽一切無頭腫毒惡瘡服之便有頭不痛
者服之疼痛已成者服之立愈此乃惡證藥
中至寶病危者服之亦可矣萬無一失不可
輕忽
　　蟾酥(二錢乾者/老酒化)血蝎(一/錢)乳香(二/錢)
　　没藥(二/錢)雄黃(三/錢)輕粉(半/錢)
　　膽礬(一/錢)麝香(半/錢)銅緑(二/錢)
　　寒水石(一/錢)朱砂(二錢/爲衣)海羊(二十/一箇)
　　(蝸牛即是/連殻用)天龍(一條即蜈蚣酒/浸炙黃去頭足)
　　腦子(半錢無/亦可)
　右總爲細末將海羊研作泥和前藥爲丸
　如菉豆大若丸不就酒煑麫糊爲丸每服
　只二丸先用葱白三寸令病人嚼爛吐於
　手心男左女右將丸子裹在葱白内用無
　灰熱酒三四盞送下於避風處以衣被蓋
　覆約人行五里之久再用熱酒數杯以助
　藥力發熱大汗出爲度如汗不出重者再
　服二丸汗出即効初覺二丸即消三五病
　重者再進二丸如疔瘡走黄過心者難治
　汗出冷者亦死如病人不能嚼葱擂碎裹
　藥酒吞瘡在上食後在下食前服服後忌
　冷水黄𤓰茄子油麫猪羊雜肉魚一切發
　風發瘡毒等物及婦人洗换狐臭百發百
　中
背瘡
　　血見愁(一/兩)酸漿草(半/兩)當歸(二錢/半)
　　乳香(一錢二/分半)没藥(一錢二/分半)
　右焙乾爲末每服七錢重熱酒調服如有
　生藥可用擂酒熱服留滓以敷瘡上
腰疼用黑豆炒熱以絹或布包纏腰上以姜
　擂熱酒飲醉出汗爲度如無汗依前再作
　二三次必有神効
杖瘡
　　水粉(一/兩)赤石脂(一錢/生)水銀(一分/先熬)
　右三味用麻油杵成膏以傘紙敷之貼上
　緊縛如肉陷可用此膏填滿然後貼上立
　効
痔瘡亦可治惡癬
　　信甘草白礬(生)
　右各爲末用碗一隻先將信末敷一層甘
　草末一層礬末一層用火煅之再依前敷
　藥煅三次掃下爲末冷水調敷瘡上不免
　少疼飲酒以醉爲度經宿其瘡自脫矣
拔疔諸疔不出者用巴豆半粒去殻磁石爲
　末用葱涎同蜜爲膏以敷瘡上疔自出矣
　凡諸腫毒用生姜面東過梁落地者就將
　於本地上陽日畫○圈陰日畫口圈一箇
　以姜蘸好米醋於圈内磨取地上泥括在
　鉢内入大黄芒硝末同姜儘研爛敷於毒
　處留開瘡口毒自出矣
蛀疳瘡輕粉韶粉打和摻之
疥瘡亦可治輕癬
　　大楓子黄連甘草
　　油胡桃榆皮川椒
　　輕粉白礬(半生/半熟)蛇床子
　　井泉石
　右各爲末以油胡桃增減同杵爲膏如彈
　子大用麄布包藥擦之痒處揩之痛處按
　之藥到即効
小兒乳癬
　右用粉草擦之後用油醬抹
急慢驚風
　右用冷坑中糞青水一呷與之服即愈


仙傳外科集驗卷之九












仙傳外科祕方卷之十造十
　　　　浚儀原陽子趙宜眞集
　　　治諸雜證品
救自縊死
　自旦至暮雖已冷可活心下微温者雖一
　日已上可活急抱起死者使繩寬解去繩
　切不可割斷繩也却與之微微撚正喉嚨
　放倒卧用被蓋急用竹管吹其兩耳一人
　急牽其髮不放手就用脚踏其兩肩一人
　摩其胷及屈伸其手足摩捋之如活即以
　粥飲與之此法救人無不活者
救水溺死
　先以刀斡開溺者口橫放筯一隻令其牙
　㗸之使可出水或覆瓮或立甑以溺者腹
　肚覆其上令頭垂出水如無瓮甑横腹圓
　木上亦可水出後令健夫屈死人兩足著
　肩上以背相貼倒駝之而行令出其水盡
　仍先打取壁土一堵置地上以死者仰卧
　其上更以壁土覆之止露口眼自然水氣
　翕入土中其人或甦仍急用竹管各於口
　耳鼻臍糞門内更迭吹之令上下氣相通
　又用半夏末少許搐其鼻如略活用清粥
　飲灌之
　又孫真人救溺死法急解去死人衣帶艾
　炙臍中即活
救冬月墮水凍死
　凡四肢冷口不能言只有微氣者不可便
　以火炙用布袋盛熱灰放在心頭冷即换
　熱者待眼開却用温酒或米飲灌之
救伏暑死
　不可使冷冷之即死宜用温湯常摩洗其
　心腹間如路途急切用路上熱土置腹臍
　間令人更尿其臍中即活
救暑渴死
　用路上熱土大蒜等分爛研水調去滓飲
　之即活
救卒中風不省人事多因痰壅
　用白礬二錢重生研末生姜自然汁調斡
　開口灌下其涎或吐或化下便醒
救卒中惡不省者
　用韭菜研汁灌入鼻中
救睡卧中不省死
　用韭菜汁滴鼻中冬月用韭和根搗汁灌
　之
治從高墮下瘀血冲心欲死
　右豆豉一大盞水兩碗煎三沸去滓服若
　便覺氣絶不能言取藥不及擘開口以熱
　小便灌之
凡壓死縊死溺死魘死産後量絶(此名/五絶)
　右可用半夏一味爲末如豆大吹納鼻中
　須臾即活
　　　神醫華陀云
　十般危證急如風雨故選名方救之
一危證霍亂吐瀉或因飲冷或冒寒或失飢
或大怒或乘車船傷動胃氣令人上吐下瀉
不止頭旋眼花手足轉筋四肢逆冷方用
　　吴茱萸(半/兩)木瓜(半/兩)食鹽(半/兩)
　右同炒焦先用瓦瓶水三升煮令百沸却
　入煎三味同煎二升以下服之
一方用枯白礬爲末每服一大錢百沸湯點
　服
又方用鹽一撮醋一盞煎七分温服或鹽梅
　鹹酸等物亦可煎服
二危證纏喉風閉腫痛手足厥冷即時氣閉
不通用皂角三皮挪水一盞灌下立愈
一方皂角一皮百草霜一錢同研爲末冷水
　調加清油數點灌之
又方升麻四兩剉碎水四碗煎一碗灌之即
　愈
三危證吐血内損或因酒色損傷心肺血氣
妄行口鼻俱出
　右用荆芥一握燒灰置地上出火毒細研
　每服三錢陳米飲調下
一方百草霜研細每服三錢濃米飲調三服
　妙
四危證中砂毒煩燥心腹絞痛頭旋欲吐不
吐面青黑四肢冷
　右用青藍一握細研以井花水調下一碗
　灌之
一方麻油二升灌下
一方地漿水濃服三碗(即掘開黄土地以/水傾入攪濁服之)
五危證尸厥奄然死去不省人事腹中氣走
如雷鳴
　右用生姜自然汁半盞和酒一盞煎令百
　沸并灌服之仍炙丹田百會氣海穴
六危證中鬼氣忽倒地四肢冷手握拳鼻口
出血
　右用雄黄爲末一錢許煎桃葉湯調下
一方故汗衫衣或觸衣久染污者男用女衣
　女用男衣燒灰每服二錢七沸湯調服(觸/衣)
　(即内襯/衣也)
七危證脫陽小腹急痛腎縮面黑氣喘冷汗
自出
　右用連鬚葱白三莖砂盆中研爛以酒五
　升煮取二升作二服仍用炒鹽先熨臍下
　氣海穴處勿令氣冷爲佳
八危證鬼魘鬼擊房中被鬼打作聲呌唤不
省
　右用竈心土槌碎爲末每服二錢新汲水
　調下更挑半指甲吹入鼻中又炙兩足大
　拇指聚毛中三七壯
又方用桃柳東生枝各三七寸煎湯三盞候
　温灌服
九危證孕婦逆生
　右用槐子七粒研細新汲順流水下
又方用烏蛇退一條蟬退二七箇頭髮一束
　共燒灰温酒調下三服仰卧片時即生
又方用小絹針就兒足心各刺三五針急用
　鹽塗刺處即順行矣
十危證胎衣不下惡血凑心迷悶胎衣逆上
　右用赤小豆一升炒過水三升煮取二升
　去豆取汁温服立下
又法以婦人自身手足指甲燒灰酒調下一
　服却令有力婦人抱起將竹筒於心上趕
　下爲妙
又婦人産方
　凡婦人臨月腰腹痛時未可便服催生符
　藥亦不可便坐草常宜行立不可荒忙如
　果在殻中氣足自脫苟日月未足用藥一
　催即有橫生逆産之患如此死者乃自殺
　之耳今列驗方于後
紫蘇飲治婦人胎前諸證此藥能安能催安
胎順氣功効神異難述
　　紫蘇葉(一兩/火焙)大腹皮(水洗焙乾/生姜汁炒)人參(半/兩)
　　陳皮(半兩重/去白炒)川芎(八/錢)甘草(半兩/炙)
　　北白芍藥(四錢/微炒)川當歸(一兩/微炒)
　右㕮咀每服三錢生姜三片葱白三寸水
　煎空心服胎前七八月宜加枳殻(半兩米/汁浸去)
　(穰/炒)砂仁(三錢/重炒)毎日一服臨産用順流水煎
　服臨産腰腹陣作痛時取好滴乳香一
　塊如小指頭大濃磨水一合盪温服俟破
　水後却進催生藥
催生方
　右用柞生枝一握長一尺浄洗甘草五寸
　並剉碎水七盞沙瓶内紙密封之慢火煮
　至一半候産母腹痛甚時温飲一杯不過
　二兩服覺下重即生此方亦治橫生逆産
　死胎爛脹經日不下者屢驗
一方百草霜白芷等分爲末童子小便和少
　醋打成膏熱湯調下
又方木鑿頭盛斧處木鬚燒灰存性爲末急
　流水調下
産難凑心不下者
　右用蛇皮燒灰同麝香少許研細温酒調
　下立産
胎衣不下
　右用雞子清三箇去其黃以酸醋一合和
　之啜入口中即下
一法令産婦㗸自已髮尾於口中令嘔噦衣
　即下
又方萆麻子十四粒去殻研塗兩脚心衣即
　下可洗去如不去則腸頭出如此時就以
　此藥貼頂心縮回其腸多用此藥不妨如
　腸入則洗去神効
産後敗血上衝發爲血暈須刻死人用陳艾
　煎湯入醋服之
婦人血崩
　右用黃芩爲末每服二錢先用紅鐵秤錘
　置酒候沸定用酒調服
一方乾蓮房燒灰存性酒調每服二錢妙
又方好綿棕櫚頭髮共燒灰存性用百草霜
　同研爲末無灰酒調服
濟陰丹治婦人萬病
　　香附子烏豆乾姜蒼术
　右各四兩重用黃子醋浸二七蒼术止浸
　一七後切作片子再浸一七取出烏豆再
　炒過香附子搗碎加當歸一兩重茱萸半
　兩重醋煮過同焙乾爲末糯米糊爲丸如
　梧桐子大空心温酒或醋湯吞下每服二
　三十丸治證同局方
　　　救解諸毒傷寒雜病一切等證
解百毒及諸食應干毒
　右用甘草二兩生剉水三盞煎減半去滓
　停冷毎服半盞細細飲之未效更服或吐
　無害
一方加大豆同煎尤驗
解百毒及閩廣桃生金蠶蠱毒
　右用甘草長七寸四十九莖浸厠坑中四
　十九日浄洗爲末蜜圓瓶收遇中毒時口
　中嚼化即解
解砒毒
　右用早禾稈燒灰新汲水淋汁絹濾過冷
　服一碗毒下利即安
一方白扁豆末新汲水調下
又方青黛甘草烏豆煮水三碗服又濃煎豆
　豉湯灌下又用錫器粗石上磨水服錫器
　磨水尤妙單用楊梅皮煎湯二三碗服可
解諸藥毒死此證只有心間暖不妨乃是熱
物犯之
　右用防風一味播冷水與服
一方白扁豆花擂水
又方豆粉調水米糖調水生姜擂水服皆可
解鼠莽毒
　右用木藍根擂水數碗服(即染/青根)二
又方烏桕根擂水服之安鏡面草一味擂自
　然汁小酒一盞許清油對停攪匀服之即
　下毒物三五次以肉粥補不可遲
解巴豆毒煮黄連汁飲之
解蒙汗毒飲冷水即安
解蠱毒石菖蒲一味焙乾爲末甘草煎湯下
　病退爲度
仙傳解蠱毒呪
　凡入蠱毒人家方入先暗念呪三遍或七
　遍云父爲蚯䗜蟲母爲羅蛇女眷屬七千
　人吾盡識得汝
　右入門先闇通蠱毒萬福舉眼從左手直
　上數屋椽一徧却低頭如有茶酒食物來
　即左手潜入衣服内拽取陰毛一莖於盤
　内稱歸就主如前闇念呪三徧如有藥盤
　上自有蟲物出來却將毛繫之方知本主
　自中
又方垢膩散
　右用白礬一塊令病人咀之如覺礬甜即
　是蠱毒乃用梳齒内垢膩不拘多少食之
　即吐出惡物
解附子川烏天雄毒煮大小黑豆汁飲之
解班猫毒大小黑豆汁飲之玉簪花根播
水亦能解諸毒
解食野菌毒掘開黄土地窟以冷水傾攪令
　濁少頃飲之名曰地漿可解上毒
又方用甘草節不拘多少用麻油一盞煎一
　次勿令黑冷服油即解
解食河豚魚毒倉卒無藥急以清油多灌之
　吐出毒物即愈
解毒散不以是何毒藥服之蟲皆吐出神効
　右以白礬石菖蒲等分爲末新汲水調下
　二錢兩服見効
神仙解毒丸方
　　青黛自然銅野茨茹(田内/生者)
　　貫衆川芎塵粉壁土
　　黄連桃根(去皮用骨/焙乾另研)檳榔
　　赤小豆菉豆新磚
　　新瓦(磚瓦須用新出未經水者先置厠/中浸二七又於流水中浸二七晒)
　　(乾别硏以上十/三味各二兩重)甘草節(一/兩)
　右研爲末訖用錫器磨水和藥却用糯米
　粉煮落湯糍搗和爲丸煮糍時以在水中
　浮爲度搗三千杵每丸如彈子大磨水服
神授太乙散治傷寒陰陽二證不問陰陽兩
感表裏未分皆效
　　川升麻白芍藥紫蘇葉
　　乾葛陳皮川芎
　　青皮甘草香附子
　　白芷
　右等分爲散毎服三錢水一盞半生姜三
　片煎八分連進二服如頭痛加連鬚葱白
　三莖氣痞中滿加枳殻産婦嬰兒老人皆
　可服神効
治傷寒結胷
　　大黄連(七/寸)巴豆(十四粒/去殻)
　右研爲末津唾調餅子置臍中以艾炷炙
　其上候熱透腹中方止不拘壯數灸了即
　以温湯浸手帕拭之去毒此法屢常救人
治瘧
　　好常山(七/錢)檳榔(三/錢)
　右爲細末用雞子清圓如梧桐子大每服
　三十丸温酒或醋湯吞下未發先夜一服
　發日五更初又一服必効若久病則多服
　取効
一方常山切片子用雞子清攪匀飯上蒸三
　次去雞子清以常山晒乾爲末搗飯爲丸
　臨卧清早酒吞下二十丸不吐不瀉即愈
又方青蒿薄桂二味各爲末寒多多桂少蒿
　用老生姜二兩重連皮搗汁和熱酒調服
　以衣被蓋卧即愈一熱多多蒿少桂亦依
　前法服桂蒿三七分用
又方不問久年近日神効
　右用常山一兩重瘦如鷄骨者剉碎用好
　醋浸一宿瓦器内煮乾剉爲散每服二錢
　重水一盞煎至半盞去滓停冷五更初服
　之不吐不瀉神効
又方知母貝母常山檳榔等分剉碎酒水各
　一盞煎至半盞去滓用綿蓋定露一宿五
　更乘冷面東方服之不問寒熱瘧人久年
　不瘥一服見効但不可令婦人煎
治赤白痢方
　右訶子(六箇煨熟/六箇生用)去核取肉焙乾爲末
　赤痢用生甘草煎湯調下白痢用炙甘草
　煎湯下只空心服之甚者不過再進
治痢丸子
　　大半夏(二/箇)巴豆(七粒/去殻)百草霜(一/錢)
　　京墨(一粒如/半夏大)
　右並碾爲末用黄蠟三錢重清油少許溶
　和爲丸如菉豆大每服七丸紅痢甘草湯
　下白痢乾姜湯下裏急後重枳殻湯下夾
　食感冷泄瀉乾姜湯冷吞下暑瀉冷熟水
　吞下神効難盡
治禁口痢其證有冷有熱有冷熱不調皆須
　先發散表裏如手心熱目赤是熱宜用敗
　毒散加陳米煎服如手心冷及純下白痢
　者是寒宜以蓮肉不去心爲末用米飲調
　每服三錢重候進飲食然後隨證冷熱治
　之
又方用紅木槿花不用蒂陰乾爲末先用麫
　煎餅兩箇以花末糝其上食之食時先以
　湯灌開口爲末
又治熱痢柴胡黄芩等分半酒半水煎七分
　浸冷空心或早服若血痢多加黃苓
又方鹽梅除核一箇合好春茶末用醋湯調
　服
轉筋泄瀉陳艾木瓜二味水煎入醋少許鹽
　一捻服之
一方吴茱萸三錢重同艾煎湯一碗半分作
　三服即效又如藥不便只用艾葉生姜煨
　同煎熱服
攪腸沙證發即腹痛難忍但陰沙腹痛而手
　足冷看其身上紅點以燈草蘸油點火燒
　之　陽沙則腹痛而手足暖以針刺其十
　指背近爪甲處一分半許即動爪甲而指
　背皮肉動處血出即安仍先自兩臂捋下
　其惡血令聚指頭出血爲好　又痛不可
　忍須臾能令人死古方名乾霍亂急用鹽
　一兩熱湯調灌入病人口中鹽氣到腹即
　定又將石沙炒令赤色冷水淬之良久澄
　清水一二合服
又方陳樟木陳皮陳壁土各等分水濃煎去
　滓連進三四服即安
治霍亂吐瀉諸藥不納
　菉豆胡椒(各四十/九粒)
　右二味研碎水煎服如渴甚硏爲細末新
　汲井水調服其効如神
又霍亂洞瀉不止
　右新艾一把水二碗煎一碗頓服若無新
　艾舊艾葉濃煎湯服
又方　木瓜(一/兩)茱萸(半兩湯/泡七次)茴香(二/錢)
　　　甘草(二/錢)
　右剉每服四錢水一盞半姜三片紫蘇十
　葉煎空心服
治癰疽發背初生炙法累試有驗
　凡人初覺癰疽背發已結未結赤熱腫痛
　先以濕𥿄覆其上立視候其紙先乾處即
　是結疽頭處取大蒜切成片如當三錢厚
　安在頭上用火艾壯炙之三壯换一蒜片
　痛者炙至不痛不痛者炙至痛時方住最
　要早覺早炙爲上方發一二日者十炙十
　愈三四日者六七愈五六日者三四愈過
　七日則不可炙矣若有十數頭作一處生
　者用大蒜研成膏作餅子鋪瘡頭上聚艾
　燒之亦能安也若背上初發赤腫内有一
　粒黃如粟米者即用獨蒜切片如前炙法
　治之次日去痂膿自潰已
竹筒吸毒方(諸般惡/瘡并治)苦竹長一二寸用頭節
妙刮去青皮似紙薄爲佳其大小隨瘡斟酌
應毒瘡初發時用
　　白蒺藜蒼术烏桕皮厚朴(各五/錢重)
　右四味㕮咀用水一銚同前竹同煎煮以
　藥捋乾爲度乘竹筒熱以手按之於瘡上
　頃之其筒自粘在瘡上不必手按也仍更
　用前藥分兩再煮一筒候前竹筒冷以手
　拔去再换熱者如前法其膿自吸入筒中
　而瘡愈矣
十宣散治癰疽
　凡癰疽皆由氣血凝滯風毒壅結此藥發
　散風邪流行氣血排膿止痛生肌長肉未
　成者速散已成者速潰五毒不試而坐收
　功効許學士云昔有若背瘍者諸藥不痊
　乃用此方熱酒一升下藥五六錢少頃頓
　減七分數服後瘡潰膿出半月瘡口遂合
　又有婦人股間腫如碗服此而安又有腦
　發者服藥醉飲衮卧醒而病去但選藥精
　妙服藥貴多服至瘡口合更服所以補前
　損杜後患不飲者濃煎木香湯調下亦可
　仍略用酒爲佳藥品于後
　　人參(用新羅者去/蘆細剉焙)當歸(川中大如馬尾/者净洗剉焙乾)
　　黄蓍(用綿者如箭竿長尺餘不開叉者/浄洗寸切槌碎擘如絲狀鹽湯浸)
　　(透微火炙/酥再剉)川芎(好者净洗/切焙乾)防風(新香者/洗切焙)
　　厚朴(厚而紫者去粗皮/姜汁淹一宿炒焙)甘草
　　桔梗(有心味苦者洗/浄去蘆切焙)白芷
　　桂(用卷薄者去/粗皮不見火)
　右十味取浄極乾方秤人參當歸黄蓍各
　二兩餘七味各一兩除桂外一處爲末入
　桂令匀每服三錢加至五六錢桂須多買
　取浄末秤凡信心精合多服必効
黄蠟圓治發背癰疽諸般惡瘡皆効有人遍
身生瘡如蛇頭狀服之亦効
　右白礬不拘多少生用爲末每礬一兩重
　用黄蠟七錢重溶開岀火傾入礬末和匀
　如梧桐子大每服十丸至二三十丸不拘
　時米湯或温熟水吞下如未破則内消已
　破則便合不過十數服必效如因服金石
　藥毒所致亦宜服此又只喫白礬末一二
　十匙以温湯嚥下亦効黄蠟須是山蠟色
　黄者爲佳不動臟腑止疼痛不問老少虚
　弱皆可服之大能護膜救心防熱毒内攻
　令人危困妙難盡述
柞木飲子治發背癰疽已成未成並宜服之
　　(藥簡而賤/便於救貧)乾柞木葉(四兩/重)乾荷葉心蒂
　　萱草根甘草節地榆(四味各/一兩重)
　右剉爲散毎服半兩水二碗煎至半碗分
　作二服服之早晚常進病愈爲度成膿者
　自潰未成者自消忌一切毒食
又治癰疽雞籠櫻葉研爛入鹽少許傅之留
　出癰觜立効
治瘰癧不問已破未破用烏雞子頂上開竅
　攪青黄匀却以綫繫班猫一箇去頭翅足
　入雞子中紙糊蓋之飯上蒸熟剥去殻去
　猫空心喫雞子一日一箇以瘥爲度
又方不蛀皂角三十條作一束以棕櫚裹之
　縛定於厠坑内浸一月取出於長流水内
　再浸一月切不可用死水浸去棕晒乾不
　可焙搗羅爲末毎皂角末一兩入麝香半
　錢全蝎七個研細拌匀每服二錢温酒或
　湯飲任調服之不過二三兩重即安
治疔瘡凡疔瘡不破則毒入腸胃不治
　右用蟬蜕一味爲末蜜水調半碗飲之及
　用其末津唾調塗瘡上瘡口自潰
一方烏梅三四個取肉打爛以絹片緊縛在
　瘡上却將菊花及根苗擂酒飲之不飲酒
　者用湯次日晩拔去烏梅自潰
又方生蜜與隔年葱一處研膏先刺破後上
　藥用帛縛住如人行五里久覺疔出後以
　熱醋湯洗去
治臁瘡血蝎一味研末傅瘡上以乾爲度
一方谷丹無名異細研清油調搽濕則乾傅
　其上
又祕方窑竈内黄土累經燒過者研細入黄
　柏赤石脂黄丹輕粉末拌匀清油調油絹
　盛藥貼瘡上外以布絹縛定其瘡縱癢不
　可以手開動直至數十日後瘡愈去之
治疰瘡疥瘡雄黄硫黄黄連蛇床子剪刀草
　(焙/乾)右等分爲末用巴豆七粒麻油煎巴黑
　爲度去豆候油冷入好輕粉用前藥末調
　塗之
合掌散治諸般疥癩瘡
　　馬兜鈴子(一兩半/生爲末)白礬(二錢/半)硫黄(三錢/二味)
　　别硏
　右以清油匀調塗手上搓熱呵之以鼻嗅
　翕其氣其瘡自安
治惡瘡腫如梅李小豆者用
　　吴茱萸(一/兩)小蒜(二/兩)
　右研合傅之日三换以好爲度
治多年瘡口不乾冬瓜葉焙研末貼累効
治妳癰蛇蜕(一錢/燒灰)甘草(半錢炙/爲末)温酒調下如
　已破用前藥以生油塗
一方皂角燒灰蚌粉二味和匀酒調服仍用
　手揉散之
一方收五月五日粽箬燒灰調酒服即散累
　有効
又方馬鞭草酒擂炒如椎碎姜一塊帶熱服
　一二碗就以滓烚患處
治水衡瘡梔子一箇去穰入白礬一塊於内
　火中燒之連殻礬爲末塗瘡上仍先用水
　洗净糝藥
治疳瘡爐乾石火煅醋淬爲末油調搽加香
　茶孩兒泥尤妙
一方生銀杏槌碎搽(亦可治/陰虱)
一方黃柏雞子清和炒三五次爲末清油調
　搽濕則乾糝
又方橄欖一箇全用燒灰油調搽
治一切頭上瘡熟煮雞子黄炒令油出以油
　將輕粉和匀傅之
一方平胃散一貼入輕粉清油調傅之
治口瘡甘草白礬等分爲末噙化又研吴茱
　萸醋調塗脚心
又方五陪子爲末糝之
又方治三焦有熱口舌生瘡疼痛不可忍者
用
　右以朴硝五味子滑石黄檗(蜜/炙)白礬(枯)黃
　丹(炒)寒水石(煅)玄胡索(等/分)爲末糝瘡上良
　久立愈
治諸腫毒癰疽已潰令愈未潰令消用
　右用草烏一味爲細末井花水調塗腫處
　留瘡頭勿塗破者不可塗瘡口或加芙蓉
　葉尤妙
治腎風陰囊痒手又白
　右用猪尿包火炙令熟空心喫鹽酒嚥又
　用糯草將皂角在草内燒烟薰之十餘徧
　即愈喫藥可服清心蓮子飲
治纏蛇丹竈心土乾研清油調塗
一方糯米粉和鹽同嚼唾患處
一方上綉鐵丁磨水搽
又方馬蘭丹草擂醋搽之即痊
蛇頭指痛不可忍臭不可聞
　右用蜈蚣一條焙乾爲末猪膽汁調搽
又方黑豆生用爲末却將黄梔子殻一箇納
　豆末於内籠縛在指頭上即安
戀眉瘡猪腿筒骨五根或七根生打開取髓
　入銅銚溶却旋旋隨多少入白膠香末攪
　匀成膏爲則取出於新磚上去火毒一時
　研末入輕粉隨骨數幾貼油調搽濕則乾
　糝
治咽喉用川升麻一兩重煎水一碗口含一
　時許却吞下三服愈
又方用白礬枯訖置地上少時出火毒以口
　噙化妙
治纏喉風肥皂角一條去子細剉用清水一
　大盞浸研絞取濃汁入生麻一呷筋攪匀
　頓服以鵝毛頻攪咽中吐涎爲度然後用
　解散風毒藥治之
又方白藥磨醋噙吐出毒涎妙
治重舌白礬生谷丹(飛/過)五陪子爲末用蜜調
　塗舌上少頃用水嗽之再塗以安爲度
又方蒲黄少許搽舌上即消
治舌腫硬閉塞悶亂百草霜食鹽等分井花
　水調塗舌上愈
又治喉閉重舌朴消白礬爲末糝入口中
　又用好醋磨膽礬噙吐涎妙
治反胃反胃之疾十有九死非藥不効良因
輙强以食或飲以羹湯是速其吐今得其說
不强以食絶其羹湯先投來復丹暑藥知其
非伏暑證遂投養正靈砂之類飢則以飯炒
香乾啖之一點湯水亦不與三日後竟不復
吐飲食如初治方用
　右以甘蔗搗汁七升生姜搗汁一升打和
　分作三服
一方棗子一箇去核裹全班猫一箇用文武
　火煨畢去猫用棗空心服之白湯送下
　又取驢溺汁每日服一盞妙
治反胃九仙餅
　　人參(二/錢)南木香(不見火/二錢)甘草(一/錢)
　　南星(姜汁洗七/次二錢重)半夏(姜汁洗七/次五錢重)
　　枳殻(一兩去/穰麫炒)白礬(明净者火/枯一兩重)
　　豆豉(煅過/一兩)厚朴(姜汁浸炒/乾五錢重)
　右九味各依等分製過爲細末候夜間晴
　時露過以人參厚朴煎湯糊作餅子小平
　錢大慢火焙乾每服一餅用姜一大塊切
　作兩片夾餅子藥用紙裹浸濕慢火熟煨
　連姜及餅子嚼碎以眞料平胃散調湯吞
　下切忌諸般生冷仍令病者寬心開懷服
　藥調理方可見効
治反胃久藥不効及小兒吐不止者
　右用好硫黄半兩細研入水銀二錢半同
　研無星每服三錢先取生姜汁酒一盞煎
　熱調藥空心服調時逐漸著酒緩調令匀
　服了用被蓋汁出安
治消渴神効散
　　白芍藥甘草(炙)
　右等分爲粗散每服三錢重水一盞半煎
　至八分去滓服不拘時日三服疾止則已
治消渴神効圓
　　蜜陀僧(二/兩)黄連(去鬚/一兩)
　右爲細末蒸餅糊爲丸梧桐子大濃煎蠒
　皮鹽湯或酒或茄根湯吞下一日五丸日
　增五丸至三十丸止不可多渴止勿服
　昔旅店有客患此病夜求水不得酌釜中
　湯飲之而愈旦往視之乃繰蠒湯也
又方用雄牛穿鼻木燒灰存性爲末酒調服
　或剉碎煎湯服之數服見効
治小便不通烏桕木皮煎湯調下五苓散立
　通如無藥處只以桕皮煎湯亦可
又方荆芥九錢大黄一錢煎服妙
治大便不通及老人風虚祕結
　右用陳皂角燒灰存性以碗蓋在地下一
　宿空心酒下立通或以蘿茯子擂冷水下
　即通
又方大黄九錢重荆芥一錢重空心水煎服
　即効
又治大小便不通經三五日者用不蛀皂角
　燒灰以米湯調下五錢即効
治小便出血以車前子根葉多取浄洗取汁
　頻服可通五淋
治沙石淋痛不可忍
　右九肋鼈甲一箇炙酥令脆研爲末酒調
　服一匙以効爲度
又方土牛膝浄洗一握水五盞煮至一盞以
　滓以麝香乳香少許研細調服
又方黑豆一百二十粒粉草豆寸剉新水煎
　乘熱入滑石末一錢空心服
治血淋多因虛損得之
　右用平胃散毎服五錢重加龍骨一錢同
　煎空心服之數服見効
又方白梅燒灰存性爲末入麝香少許酒糊
　丸桐子大熟水吞下五十丸
治白濁小便濁頻甚者
　右用陳冬瓜仁炒爲末空心米飲調下五
　錢許多服見効
又方白茯苓四兩猪苓一兩水一碗煮至半
　去猪苓用茯苓焙乾爲末溶蠟丸彈子大
　每服一丸早辰細嚼用燈心棗子麥門冬
　煎湯送下或服萆薢分清飲
治久患脾泄生姜四兩黄連一兩二味剉碎
　一同慢火炒令姜乾脆深赤色去姜用黄
　連爲末每服二錢空心茶清調下或服前
　黄蠟圓亦光効(見□/疽方)
治水腫黑豆煮去皮焙乾爲末米飲調服每
　服二錢重
推車圓治黄腫水腫
　　白麫(半/斤)明礬(二/兩)青礬(一/兩)
　右三味同炒令赤色醋煮米糊爲圓棗湯
　下三十丸
又黃腫方
　　三稜(醋/煮)莪术(醋煮/焙乾)蒼术(米泔/浸炒)
　　厚朴(姜汁/炒)陳皮(去白各/一兩重)甘草(半/兩)
　　青礬二兩
　右前六味爲末後將青礬同占米粉和研
　作糊爲丸每服五六十丸米湯吞下忌猪
　母雄雞鵝牛羊等肉毒食
秘方治黃腫水腫酒黄積痛并皆治之
　　青礬(半斤米醋一大盞和匀瓦/盆盛之火上煅自乾爲度)
　　平胃散烏藥順氣散(各半/兩重)
　不忌口可加鍋灰
　右爲末打和煮醋糊丸毎服大丸用九圓
　十一圓者多至二三十丸空心南酒或姜
　鹽湯送下
又祕方無名丸治水腫病心腹堅脹遍身腫
痛咳嗽喘急並治之
　　赤茯苓大㦸甘遂(各一兩切/忌甘草)
　　芫花(半/兩)檳榔(半/兩)青皮(半/兩)
　　黑牽牛半兩
　右總爲末薄麫糊爲丸如梧子大每服三
　十丸隨病虛實加減丸數用之湯使如後
　水腫海藻破故紙白术煎湯下面腫陳皮
　煎湯下肚腫升麻煎湯下腰腫葶藶子煎
　湯下四肢腫桑白皮煎湯下脚腫生米一
　撮將水洗過米次擦洗擂碎用沸湯泡飲
　送下如苦大便來多不住用冷水浸脚手
　便住婦人胎前産後切不可服此藥并要
　五更空心服之如脚膝腫服藥後當閤起
　兩足而卧令水流至脚間從大小便出則
　腫自消其日不可他服别藥更忌甘草并
　斷鹽半年即不發矣此藥不可多服又不
　可日日服如一次取水不盡當三日一次
　用藥其除二日可服生料五苓散嘉禾散
　相和用姜棗煎服以能理脾進食清利水
　道腫自消矣
治便紅烏梅燒存性不拘多少醋煮米糊爲
　圓湯酒任下
一方黃連柏葉焙二味爲末空心酒調
一方荆芥穗砂仁爲末每服三錢糯米飲調
　下日進三服
又方五陪子爲末鹽梅搗膏丸梧子大每服
　五十丸酒湯任下
又治瀉血百藥煎不拘多少(半燒灰/半生用)研末軟
　飯丸毎三十丸米飲下
治腸風痔漏等疾白芷一味以米泔浸一宿
　取出切片用火煅地令熱掃去灰將紙放
　在地上以白芷鋪上翕乾爲末每日酒調
　下
一方皂角去子及皮蜜炙爲末米糊丸米飲
　吞下
一方蒼耳葉或子焙乾爲末蜜調服
塗洗藥朴消井花水調洗如要塗用蜜和雞
　蘇丸并朴消調搽上
一方銅青蜜陀僧各一錢麝少許爲末津液
　和調搽之
痔瘡突出坐立不便効速如神韭菜浄洗以
　沸湯煎泡於瓦木器内薰之通手沃洗最
　佳也
一方西瓜皮煮熟聞香氣以上法薰洗
又法生姜切薄片放在痔上痛甚處以熟艾
　作炷於姜上炙三壯黄水即出自消若肛
　門上有兩三箇痔三五日後如前法逐一
　炙之屢試甚効
治脫肛烏龍尾(即梁/上塵)同鼠糞和之燒烟於桶
　内令坐其上薰之數遍即不脫矣
治咳嗽
　　人參(去/蘆)防風(去/蘆)半夏(湯/泡)
　　甘草陳皮(去白/炒)桔梗(去蘆/炒)
　　杏仁(去皮/尖)麻黄(去/節)桑白皮(去粗/皮炒)
　　紫蘇兜苓(去筋膜炒如無粟/殻代去筋膜炒乾)
　　烏梅(每服/半箇)
　右等分㕮咀每服三錢重生姜五片煎至
　七分去滓睡至一更盡通口服或併滓或
　留滓次夜服量證輕重勞嗽加五味子五
　心煩熱加地骨皮口乾加人參門冬痰多
　加南星炮腹脹加枳殻炒胷滿加枳殻肺
　脹加桑白皮炒大便祕結加大腹皮夜睡
　多驚加人參遠志(去/骨)倒頭不得加苦亭藶
　喘急腰疼脚膝無力加木瓜烏藥手足麻
　痺加烏藥防己感冷咳嗽加乾姜肉桂細
　辛失聲加訶子薄苛發則咳嗽不已别煎
　九寳飲加童便水煎服吐紅加茅花藕節
　吐咳紅綫加蒲黄茅花燒灰入藥咳粉紅
　者加百合五陪子茅花三件同燒灰存性
　飲食不進加白芍藥白术姜棗同煎暴咳
　紅者及五心發熱别煎茯苓補心湯加茅
　花蒲黄煎咽乾口燥加人參乾葛傷寒惡
　風喘急咳嗽别煎小青龍湯四時感冒金
　沸草散加桑白皮粟殻感風咳嗽頭疼加
　川芎白芷薑葱煎傷寒發熱咳嗽去粟殻
　加柴胡黄芩潮熱咳嗽者參蘇飲徐徐煎
　服孕婦只服百合散
　凡燒灰者只入在盞内傾藥同服服此藥
　後平老丸米飲空心下
　凡咳嗽切忌生冷鹹酸燒煎炙炮油膩酒
　麫羊肉子鴨魚腥豆腐房專
人參交龍散治諸嗽不愈者
　　人參阿膠(炒)欵冬花
　　粟殻(米/炒)
　右等分毎服三錢烏梅一箇煎半夜服
二母散治喘急倒頭不得痰涎湧盛
　　知母貝母
　右二味爲末臨睡白湯温調服如喘急加
　苦葶藶末久嗽不止加兜苓末如無以粟
　殻代去筋膜不製
黑龍丸化痰治嗽不問老少遠年近日諸般
咳嗽
　　明礬(枯)池礬(枯各/一兩)南星(炮二/錢)
　　百藥煎(二/錢)五倍子(一錢米泔/浸一宿)
　　猪牙皂(一錢去/皮弦)烏梅肉(二錢/炒乾)半夏(炮二/錢)
　右爲末麫糊丸梧子大毎服三十丸冷嗽
　淡姜湯臨睡下熱嗽茶清睡時下
化痰圓
　　明礬(枯一/錢)南星(半生/半熟)半夏(泡)
　右爲末姜汁煮糊丸小梧子大每二三十
　丸食後姜湯下
舊本一捻金
　　知母(一/兩)貝母(一/兩)巴豆(一十粒/去油)
　右研細和前藥令匀毎服一字用姜三片
　兩面蘸藥卧床上細嚼咽下便睡即定次
　日必利小兒止用一半
治失聲
　　皂角一挺(去皮/子)蘿蔔(三箇切/作片)
　右水一碗同煎至半碗以下服之不過三
　服能語聲出
治鼻衂蘿蔔自然汁半盞酒半盞和匀湯内
　温過服効
又方婦人髮燒灰香附子末播匀同點湯服
一方梔子不拘多少燒存性爲末搐入鼻中
　立安
又方鬱金末白茅花煎湯調服又車輪上垢
　膩丸成塞孔中妙
如神丹治頭風頭疼不可忍
　　光明硫黄(一/兩)硝石(一/兩)
　右同研細水圓如指頭大空心茶嚼下
又方三靈散治八般頭風草烏細辛等分黄
　丹少許爲極細末搐入鼻中
紫虚元君頭風丹
　　大川烏(迭兩者以河水煮一沸去水於/浄處再煮凡七次㕮咀次以塩)
　　(炒黄色/爲度)遼細辛(四兩重去/蘆土酒浸)麝香(少/許)
　　高細茶芽(半/斤)
　右爲末每服三錢食後臨卧茶清調下少
　時更以熱湯催汗出或鼻出涕爲度
治心脾氣痛桂心爲末白湯點服酒調亦可
一方晚蠶沙不以多少用滚湯泡濾過取清
　水服之立止
又方玄胡索胡椒末酒調服
神應散治小腸氣痛
　　玄胡索胡椒
　右爲末每服二錢酒水各半盞煎服
小腸膀胱腫𦛟香附子末海藻煎湯調下
又方四聖散治疝氣外腎腫脹
　　茴香(炒)川山甲(炒)全蝎(炒)
　　南木香
　右等分爲末酒調二錢一服痛住甚妙
又方燈籠草連梗葉摶一握許入罐内又入
　槌碎生姜一塊大及生酒同煎空心熱服
又方五苓散去肉桂加黑牽牛桔梗車錢子
　名蟠葱散數服妙
又方食茴香乳香末猪苓桔梗木通甘草等
　分加燈心一握淡竹葉匀煎多服取効
治偏墜疝氣方先服復元通氣次五苓散各
　三錢去桂加黑牽牛吴茱萸(湯/泡)等分如脹
　加陳枳殻(麥夫/略炒)痛甚加八角茴香煎服
治紫癜風硫黄(一兩醋/煮一日)海螵蛸(三/箇)同研爲末
　浴後以生姜蘸藥熟擦患處須謹風少時
　數度斷根
又方知母磨醋擦
吐血咯血側栢葉瓦上焙乾爲末米飲調下
　三錢三五服効
一方蓮葉焙乾爲末米飲調下二錢許
又方服自通新熱小便
又方鍋底墨煅過研細井花水調下
骨鯁乳香二錢研細水調吞數口
一方沙糖噙化細細咽之其鯁自下又苧根
　(即緝/布者)同所鯁骨之肉煎湯下又宿砂仁甘
　草乾嚼咽下又朴硝嚥之若治魚骨以魚
　骨置頭頂心即下
又方不問雞魚骨鯁朴硝研細對入雞蘇丸
　如彈子大仰卧噙化三五圓自然化去
誤吞針磁石一塊呵之即出又多食猪羊肥
　肉自瀉出
小兒誤吞錢用炭燒紅急搗爲末煎湯呷之
　立効
誤吞鐵石骨刺不下危急者用羊不留行黄
　栢(去粗/皮)等分爲末浸蒸餅丸如彈子大青
　黛爲衣以綫穿掛當風處每服一丸冷水
　化開灌下
毒蛇傷急飲好醋一二碗令毒氣不隨血走
　或飲清油一二盞亦可然後用藥或用頭
　繩扎定傷處兩頭次用白芷爲末白水調
　下半兩許服之頃刻咬處黃水出盡腫消
　皮合
一方雄黄爲末塗之又用水調服亦可
又方白礬雄黄黄蠟等分爲末成丸如指頭
　大每遇著傷處於香匙上溶熱滴於瘡上
　或以竹管按上滴入則毒不散尤妙
治百蟲入耳搗韭菜汁和醋灌耳中又以火
　熨桃葉塞耳立出又清油灌耳中即出又
　割雄雞冠血滴入耳
耳中血出龍骨末吹入耳中或白礬枯爲末
　入麝吹之即止
耳中常潤濕及出膿或黄水者
　　黄丹(一錢/炒)赤芍藥(二錢/半)凌消花(二錢/半)
　右總爲末吹入耳中如不退加白礬(一錢/枯)
　　胭脂(一/字)五陪子(二錢/半焙)全蝎
　右爲末同吹入即乾
耳聾久不聞聲
　　緊磁石(一豆/大)麝香(一/字)駝鶴油(竹筒/收)
　右用新綿裹了塞於所患耳内口中㗸少
　生鐵覺耳内風雨聲即愈須作三五次方
　可
惡蟲叮咬大紙撚一箇麻油點燈照熏傷處
　其毒盡入油烟内
誤吞馬蝗蜞致腹痛者用田泥爲丸以水吞
　下其蟲必隨土瀉出也
踟蛛瘡用羊乳敷其上或用清油搽之即安
顛狗咬韭菜根搗汁多服又桃白皮煎服或
　炙傷處三五壯又眞膽礬爲末貼瘡上立
　愈
蜈蚣咬嚼茱萸擦之又雞糞塗又生姜汁調
　蚌粉搽又以刀斫桑樹皮取汁塗立愈好
　又疼痛不可忍用艾火灸傷處三五壯又
　以清油燈草點燈以燈烟熏之亦止不問
　其他毒蟲傷亦可用此熏極驗
黄蜂蜇以熱酒洗之立効或用清油搽上
虎傷先喫清油一碗次用油洗瘡口又以乾
　葛煎水洗又沙糖水調塗仍服沙糖水一
　兩碗
蛇傷服藥
　　　細辛(五/錢)白芷(五/錢)雄黄(二錢/半)
　右爲末入麝香少許每服二錢温酒調下
又方貝母爲末酒調冷服能飲者盡量飲之
　須久酒因傷處爲流清水候出水盡却以
　藥滓敷瘡上即愈矣
湯火傷水磨炭末塗或磨土朱塗或用眞桐
　油塗又用栢葉搗爛敷痛處黄蜀葵花葉
　搗敷
　凡湯火傷急向火炙雖痛强忍一食頃即
　不痛又不可以冷水冷物搨之熱氣不出
　必爛人肉切宜保之
刀斧傷損血不止痛難忍者用葱白鍋内炒
　熱搗爛乘熱縛定痛與血隨止葱冷再换
　盒痛處葱葉杵碎炒熱盒又用多年石灰
　研細加大黄爲末等分炒粉紅色爲度傅
　傷處
又方鍋底墨煅研傅之又白芨石膏炒同爲
　末糝瘡上亦可收口
又方無名異末搽
治閃拗手足疼痛生姜爛搗和麫炒熱盒之
　加葱白妙
物入眼中不出清水磨好墨點眼角即出
耳出膿水生白礬末吹入耳中日三次立効
針鐵竹木刺入肉不出者乾爲羊屎十數粒
　爲末水調厚敷其上痛即住刺自出
一方嚼栗子黃傅之
一方竹木刺入肉黑豆研爛水調塗之
又方萆麻子仁爛研先以絹帛襯傷處然後
　傅藥時時看之若見刺出即放之恐藥緊
　弩出好肉或加白梅肉同研傅妙
冬月手足皸裂白芨末水調塞之忌三五日
　不犯水
治寒足跟凍爛五月五日午時用姜葱艾揩
　一時許更不再發矣
治牙痛青蒿一握水一碗煎至半碗待温漱
　之疼即止
一方良姜草烏二件爲末揩齒有涎即吐不
　可吞吐涎畢以鹽湯漱口
又方蟲牙風牙喫藥有陰陽虚實服之
春正氣散夏敗毒散加大黄枳殻秋冬
五積散消風散
去蟲積檳榔一味爲末蜜水調下令患者先
　日少喫飯臨晚亦勿食次早五更服之
穿掌毒新桑葉研爛包盒上即愈

仙傳外科祕方卷之十





仙傳外科祕方卷之十一造十一
　　　　浚儀原陽子趙宜眞集
　　　治諸雜證品
小兒五心煩熱渴欲飲水者煮黑豆與食之
　安
小兒慢驚昏沉時或搐掣烏藥磨水暖熱與
　服
小兒急慢驚風震靈丹(二十/粒)來復丹(十/粒)白圓
　子(十/粒)三味研匀糯米糊丸如菉豆大大者
　五丸小者三丸慢驚用北棗陳皮煎湯吞
下急驚用生薑自然汁百沸湯下
小兒十種丹瘤許學士云此十種丹毒如三
日不治攻入腸胃則不可治也宜逐一子細
辨認依此方治之萬不失一
　一飛竈丹從頂頭起腫光(用葱白研取/自然汁塗)
　二吉竈丹從頭上紅腫痛(用赤小豆末/雞子清調搽)
　三鬼火丹從面起赤腫(用竈心土雞/子清調塗)
　四天火丹從背起赤點(用桑白皮末/羊脂調塗)
　五天竈丹從兩臂赤腫黃色(用柳木燒/灰水調搽)
　六水丹從兩脇虛腫(用生鐵屑末/猪糞調搽)
　七胡次丹從臍上起黄腫(用檳榔爲/末米醋調)
　八野火丹從兩脚赤腫(用乳香末/羊脂調塗)
　九烟火丹從兩脚有赤白點(用猪槽下土/麻油調搽)
　十胡漏丹從陰上起黄腫(用屋漏處土/羊脂調搽)
小兒頭瘡胎毒諸風熱惡瘡痘瘡用
　　黃栢黄連白芷五倍子
　右四味等分研細末用井花水調稀稠得
　所塗開在碗内覆架兩磚上中空處灼艾
　烟熏蒸以黑乾爲度仍取下前藥再研作
　末清油調塗如有蟲則用煎油調搽
又方五倍子白芷等分爲末有膿水乾滲其
　上其膿水即收如乾瘕以清油調塗
小兒痘眼以谷精草爲末以白柿或猪肝或
　餳糖點喫
生犀復明散治諸般眼疾
　　赤芍藥(二/兩)黄苓(一/兩)木通(二/兩)
　　桑白皮(二/兩)龍膽草(二/兩)防風(二/兩)
　　羗活(二/兩)當歸尾(二/兩)大黃(八/錢)
　　枳殻(去穰/六錢)
　右㕮咀毎服五錢水一盞半新取桑白皮
　少許同煎至八分食後服如目赤障厚者
　加生蚌粉痛腫者加生地黄効
點眼藥宣黃連洗浄剉碎不拘多少以瓦器
　水煎至半濾去滓用瓦盞盛在湯瓶上蒸
　之至汁少却入腦子少許用淨器或角筒
　收貯點眼内或點爛眩亦妙熬藥時須用
　密絹綿子濾過毋令塵屑在内
治暴赤爛眩眼
　　黄連(五/錢)當歸尾(三/錢)朴消(三/錢)
　　板杏(二/錢)黄栢(二/錢)川續斷(一/錢)
　右剉碎以盞子盛在湯瓶上濃蒸乘熱蘸
　汁點入眼内
又法治赤眼及昏痛緊閉眼勿開盛熱湯一
　器以手掬沃之湯冷即止日頻沃即安妙
　處在閉眼
點障翳諸眼朴消十兩明淨者湯泡以筲箕
　盛好紙濾過將瓦碗盛以炭火熬乾置地
　上一宿用黄丹二兩飛過麝香半錢重同
　研極細絹羅過加腦子再研點眼内
薰暴赤眼用瓦瓶子煎薄苛荆芥防風湯乘
　熱氣薰之仍以手沃洗
换骨丹治風濕腰脚諸疾草烏六兩重略去
　皮尖研爲末用生豆腐二兩搗和成餅子
　沸湯煮令浮再沸取出煮時最要斟酌蓋
　煑過則藥力輕煮不及則藥力又過重也
　又用米泔浸過蒼术三兩焙乾天麻一兩
　明净者全蝎半兩洗去土微炒與草烏餅
　子同研爲末和米糊爲丸如梧桐子大至
　晩勿食臨卧以木瓜嚼温酒下二十丸中
　夜藥透遍身及脚上覺麻痺即其効也
舒筋散治血脈凝滯筋絡拘攣肢節疼痛行
步艱難活血化氣第一品也
　　玄胡索當歸官桂
　右等分爲末每服二錢空心温酒調服
活絡丹治腰脚諸疾
　　胡蘆巴(四兩重二兩用海金沙四兩同/炒令二兩用巴豆四兩炒令赤)
　　(色海金沙者即俗名竹園糞八九月内/多採下用紙糊團箕日下晒至乾却以)
　　(竹子敲下去葉取子用賣者/思僞巴豆去殻取完者用)蒼耳草(四/兩)
　　(焙乾俗名野茄/葉本草名枲耳)左纏藤(四兩連葉/焙乾用)
　右三味爲末以好生酒煮麫糊爲丸如梧
　桐子大用生酒吞下三四十丸病在腰半
　飢服病在膝脚空心服
治諸瘡膏樂方清油一斤將頭髮二兩煎至
　熔却隨意入甘草節當歸尾黄連巴豆萆
　麻子黄瓜蔞木鱉子各半兩煎二沸去滓
　却入水粉五兩又煎至沸入黃丹七兩又
　煎至沸入乳香末一兩用桃柳枝不住手
　攪挑入水中滴成珠不粘手則膏成矣
又方麻油五兩重巴豆二十八粒柳條二十
　八寸以火煎候巴豆黑色濾去滓以谷丹
　二兩重逐漸放入用柳枝不住手攪滴水
　中不散成膏不粘手住火却將乳香末一
　錢和匀瓦器盛之候冷攤用
神授香蘇散治四時瘟疫方注云昔城中大
　疫有白髮老人教一富人家合施城中病
　者皆愈其後疫鬼問其富人家富人遂以
　實告鬼相顧曰此老教三人矣遂稽顙而
　退　凡服此藥戒食葷腥酒肉無不應効
　又前元時江西吉安太和縣温疫大作有
　醫者視病中夜而回忽遇神人騎馬導從
　而來醫知非人忙拜伏於地神至叱曰汝
　何人也答曰某醫人也神曰汝今醫病用
　何藥答云隨病冷熱輕重用藥治之神曰
　不然只一類用香蘇散好醫者歸明日遂
　如其言試之皆效醫道大行因獲福利終
　身敬祀其神併記於此
　　香附子(炒去/毛)紫蘇葉(各四/兩)陳皮(一/兩)
　　甘草(炙一/兩)
　右剉爲粗末每服三盞水一盞煎至七分
　去滓熱服不拘時日三服
仙方三補丸大補諸虚百損不問老少有疾
皆効
　　破故紙(二兩隔紙/炒令香熟)白茯苓(一兩/去皮)
　　没藥(一兩用無/灰酒浸)
　右候酒浸没藥如餳糖樣用前藥二味爲
　末藥酒糊爲丸如梧桐子大每服二三十
　丸空心熟水下　仙方云昔有人服此藥
　者至老顔容不衰蓋破故紙補腎茯苓養
　心没藥養血三者既壯自然身安
酒疸脾黃木别子磨醋服之一二盞必利見
　功
盜汗不止五倍子末以唾調項滿臍中以帕
　縛定一宿即止
治陰汗綿黃芪浄洗橫切細入銚中滴酒炒
　乾脆爲末以猪心煮熟點喫之妙
又方蛇床子石菖蒲等分爲末一日三兩次
　塗摻
治痤疿切斷黄瓜擦疿子上安或以棗葉煎
　湯浴之
又方玉英粉眞蚌粉(四/兩)滑石(一/兩)
　　菉豆粉(二/兩)爲末乾擦
治𠯜嗄萆麻子隨多少去粗殻炒熟喫甜者
　苦者吐出多喫見効
治舌忽脹出口外是蜈蚣毒用雄雞冠割血
　瓦盞盛浸舌就嚥下即縮
治人恍惚見鬼發狂平胃散加辰砂末棗湯
　調服
治猪寒風證如聖散不問男女年久者皆効
　　葳靈仙(多)防風荆芥防已
　　麻黃杏仁細辛川芎
　　白芷(各等/分)
　右㕮咀姜三片用好酒煎熱服待發時服
　後用黄荆柴大者以火炙取兩頭汗水調
　臘酒吞下金箔鎮心丸忌發風諸毒食
治大風
　　　翛然子大風論
　夫大風者所犯異證多端或因嗜欲無度
　勞傷血氣或蓄太怒憂愁驚恐抑鬱不伸
　或體虚膚空或酌酒當風或熱解脫汗出
　入水或浴後迎風或醉卧露地或手足破
　傷引入風毒或卒風暴雨寒水濕障侵入
　肌膚當時感受以至大風之患病因以流
　注經絡傳於臟腑發於四肢内外薰蒸而
　成泡癬夫病之源有三證五死一種者水
　風二種者傳變三種者自不調攝五死者
　一曰皮死麻木不仁二曰肉死割切不痛
　三曰血死潰爛成膿四曰筋死手足脫落
　五曰骨死鼻梁崩塌眼斷唇番以至聲啞
　不能救治一風者肺經受證先落眉毛二
　風者肝經受證面起紫泡三風者腎經受
　證脚底先穿四風者脾經受證遍身如癬
　五風者心經受證先損其目或有墳墓居
　址祖宗父母夫妻家人等遞相傳者或在
　外不謹糞坑房室床鋪衣被橋上樹下歇
　息去處命值委死凶星遭此惡疾纏污其
　間形狀所以不同痛苦難忍欲求治之不
　可得濟或一年半載而死者有之大凡感
　此疾者宜早救療則易痊可當詳審區别
　治療或差則毫釐千里矣奈明醫達士且
　畏其鄙猥多不留心一等無學之人亂傳
　手法縱意刀針放血燒砒艾薰取涎諸毒
　草藥用油浸身從其醫者百無一効亦或
　有少減久而再發若不遇良方妙藥以至
　病死欲求醫治不别居靜室斷酒戒色滌
　慮洗心皈吿神醫眞誠懴悔仍忌發風動
　氣葷腥鹽醬生冷之物勿食切須耐性寬
　心然後可服衆藥隨意加减修製圓散依
　法服之治無不痊先用瀉惡血圓藥服餌
　如膿潰爛洗湯薰洗旬日之内皆是好肉
　舊有瘡疾漸消不發耳鼻通氣皮膚覺快
　眉鬚再生顔色悅澤安和五臟其功効豈
　能盡筆乎方具如後
消風散(第一/日服)
　　香白芷(一/兩)全蝎(一兩/去尖)人參(一/兩)
　右爲末每服二錢重午間止喫粥忌生姜
　胡椒一切性熱之物晩間不喫夜飯次日
　空心温酒調下早飯放遲喫身上微燥爲
　妙
追風散(瀉血藥第/二日服)
　　大黄(六/兩)川蟬肛(即鬱金一兩八/錢重用小者妙)
　　皂角刺(一/兩)
　右爲末初服六錢或七錢或五錢重入大
　楓油二錢半重浄朴硝少許用好煮酒一
　碗調化不可熱微温服晚粥不食直待戌
　時放温水一碗於卓上盆内更以糖煎或
　蜜煎少許安放盤中不得令患者先見藥
　服藥了放碗即用水盥嗽畢以蜜煎過口
　切不可卧令人伴坐良久肚腹大痛最妙
　瀉十數次不妨過畢用薄粥補之此過藥
　大凡老弱不可治矣五十以下可治精壯
　者十日内三服謂如正月初一日服消風
　散初二日服追風散初三日服磨風丸初
　四日又服清風散初五日又服追風散初
　六日又服磨風丸瘦弱者十日内一服稍
　痊如壯徤人十日内一服服到兩月後二
　十日一服切須記其日數
磨風圓(第三日服/日進二服)
　　川當歸羗活獨活
　　川芎(小/者)明天麻細辛
　　防風荆芥葳靈仙
　　麻黄(去/節)何首烏石京子
　　牛旁子蝦蟆葉蒼耳草
　　皺面草(即地/松)
　右十六味各一兩重晒乾爲末不可見火
　好酒煮米糊爲丸如梧桐子大毎服三十
　丸食前食後皆可日二服
洗藥地骨皮荆芥苦參細辛(各三/兩重)
　右剉碎和匀每次用二兩以河水煎薰洗
　遍身出血爲効如洗必用大浴桶或缸内
　要湯寬浸通身良久妙
敷藥治瘡大爛遍身塗之(第四/日傅)
　　黑狗脊(即杜仲堅/者二兩重)硫黄(六/錢)白礬(枯二/兩重)
　　蛇床子(四/兩)寒水石(二/兩)朴消(少許/付入)
　右爲細末用臘猪油或香油調傅妙如瘡
　未爛不必傅洗
增添别本治一切風疾肌肉頑麻皮膚瘙痒
遍身疥癩風癬諸般瘡疾癮疹面上遊風或
如蟲行紫白澱風或腎臟風攻注腿脚生瘡
並皆治之
　　光烏(二/兩)當歸(一/兩)何首烏(三/兩)
(/)
　　白芷(二/兩)苦參(二/兩)葳靈仙(去蘆頭/二兩)
　　蔓京子(一兩/半)獨活(一/兩)芎鬚(一/兩)
　　防風(二/兩)荆芥穗(二/兩)羗活(一/兩)
　　赤芍藥(一/兩)白蒺藜(去刺炒/一兩)地龍(去士/三兩)
　　白附子(一/兩)山梔子(一/兩)烏蛇(一條用/好酒浸)
　　(煮乾去骨取/肉晒乾或焙)
　右前件俱爲末却入後二味
　　胡麻(炒二/兩)大風子(去殻/三兩)
　二味一處爲末同前和匀以酒煮米糊爲
　丸如梧桐子大每服三四十丸茶酒任下
又方葳靈仙何首烏地松
　　防風蔓京子荆芥
　　蝦蟆草細辛牛旁子
　　猪牙皂當歸蒼耳草
　　天麻甘草(炙)羗活
　　獨活麻黄(去/節)澤蘭
　　川芎苦參
　右等分爲末同煎糊爲丸梧子大每服四
　五十丸茶酒任下
又生眉毛藥皂角刺(焙/乾)鹿角(燒灰/存性)各等分爲
　細末生姜汁調塗眉上一日一次則眉毛
　自然生矣
炙法斷根於脚尖拇指筋骨縫間手指節約
半寸長各炙三壯以出毒氣
附錄
　　力到行方便文
　人在世間方便第一力到便行蹉過可惜
　富貴權勢者禍福及人甚易臨事以方便
　爲心寬一分則人受一分之賜更力行好
　事種種方便毋間人物推聖賢兼善天下
　之心功德莫大
一平糶米是第一大方便漢祖天師教人立
　功以出來救人爲第一如有財者於收成
　之日能廣行收糶或有田地自能收積遇
　缺乏時只依原價出糶在己無損在人極
　利昔日成都黄承事行之蒙紫府眞君張
　尚書尊禮身登仙籍累世富貴次則量减
　時價均糶尤佳
一濟人疾病大是方便若能精虔修合
　許眞君如意丹施人可濟萬病治疫尤速
　次則諸般可施之藥皆好又能印施良方
　亦佳
一夏月施湯水冬月施老病衣服存恤鰥寡
　孤獨收養遺棄孩兒死而無棺者施之木
　急難困乏者隨宜救濟
一濟度幽冥費小功大葛仙公以此登眞薩
　眞人由兹證品歷代仙師無不留意果能
　常行祭鍊福及幽冥如或輟飡施食惠亦
　不小達人正士博參窮求悟性命幻化之
　機究水火返還之道非特高超於塵外亦
　宜拯度於幽冥積行累功皆由此始須資
　師授道不負人
一物命痛苦與人本同苟可不殺便宜止免
　昆蟲鳥獸一視同仁教典持齋及放生三
　官考較三元齋皆爲不殺物命
一修橋補路開井通渠興利除害勸善解惑
　息爭止闘皆方便也如前方便事富貴者
　行之及人既廣受報必豐福壽增崇家有
　餘慶學道者行之方爲功行兩全自然遇
　師得度威道有缘力薄者行之尤爲難事
　昔養素眞人有言曰古之爲功行者能賑
　天下之廢民富者易爲功貧者難爲効居
　難爲效之地則功行什百於富貴者矣
傷寒熱病新瘥保命鑑
　　　寧川存養道人述
疫癘同忌黄帝内經曰傷寒熱病已愈時有
所遺者何也岐伯曰食肉則復多食則遺遺
者熱甚而强食之熱有所藏因其穀氣相搏
兩熱相合故有所遺名曰食復王啓玄謂熱
氣未盡如遺加諸身也復者復其再病也
熱病新瘥血氣未平復餘熱未除早作勞動
病名曰勞復○張長沙論傷寒陰陽易成無
己注男子病新瘥未平復婦人與之交病名
曰陽易婦人病新瘥未平復男子與之交病
名曰陰易以陰陽相感動餘毒相染著如换
易也色復者言其自動淫欲也又謂之女勞
復以其内絶眞氣外動邪熱眞虚邪盛故不
可治也昔顧子獻病瘥不以華敷之胗爲信
臨死致有出舌數寸之驗可不鑑哉
勞復外傷
　梳頭太早必發頭風○洗面太早頭潮熱
　○濯足太早則足痺○洗浴太早發熱昏
　悶○躁怒成痞疾○遠行則脚弱緩風○
　舉動則成偏枯○慮動則成氣消○不得
　早起不得勞心費力反此則復
　食復内傷
　食羊肉再發喘悶死○食羊心肺再病必
　死○食羊血肝病大瀉○食牛肉患痢難
　瘥○食羊猪腸成痼疾○食馬肉殺人○
　食禽肉太早殺人○食牛肝瀉血不止○
　食大肉發黄必死○食燒肉成消渴○食
　諸骨汁發熱成骨蒸○食兔肉令人心病
　○食黄牛肉結癥不化○食雞肉成蟲癥
　○食鯉魚再病○食鱔魚發吐痢○食魚
　鮓必發黄○食鵝肉則霍亂○食蚶子必
　死○食濕麫發潮熱○食黄瓜稍瓜再病
　必死○食茄成瘧疾○食白扁豆滯胷中
　寒氣○食葵菜令人喪明○食諸生菜心
　病致死令人顔色不復○飲酒太早發狂
　悶○飲白酒令人浮腫○時行瘟疫新汗
　解飲冷水損心包令人虚不復
孫眞人方論凡熱病新瘥及大病後食猪肉
羊血肥魚油膩等必大下利醫所不治必死
若食餅餌粢黍鱠炙飴蜅(蟹/也)脯脩棗栗諸果
等(桃杏李/梅之屬)及堅實難消之物以胃氣尚虚弱
不能消化必藥下之大利難禁不下必死下
之復危皆難救也○病瘥後未滿百日氣力
未平復犯房室者死壯實者忌六十日○病
瘥後但宜食糜(爛/也)粥寧少食令饑愼勿飽不
得他有所食雖思之勿與可也○瘥後口渴
宜服天水散西瓜水梨可止渴退餘熱
　余從醫四十餘年閲人多矣凡治一熱病
　瘥後必書此條章禁法與之庶無復也今
　見世俗愚下之人恃以素禀强實或受恙
　輕微雖犯之幸而無復執以爲常而惑於
　衆人抑不知禀氣有盛衰受病有微甚一
　㮣妄議往往坐致而死者不可勝計及有
　母愛其子妻愛其夫見其索食而暗與之
　蓋不以生死性命爲重惟以利口實而返
　加害也噫當與識者道難與俗人言故君
　子不可不愼也余撮取聖賢羣書撰成條
　章禁法目之曰保命鑑
小兒痘疹十惡(蠶月家亦/當忌之)
　腋下狐臭氣溝渠濁惡氣房中淫泆
　氣(新房/事也)婦人經候氣并諸般血腥臭氣
　酒醉葷腥氣(聞酒醉氣痘毒入内/兒飲酒痘毒發岀)硫黄蚊
　藥氣(并毒藥之氣赤目/者觸之疼痛難瘥)麝香臊穢氣(聞麝/痘毒)
　(入/内)疫汗蒸濕氣(左右前後常令/有胡荽解汗氣)誤燒頭髮
　氣并魚骨諸臭氣及柴烟入口鼻葱蒜
　韮薤氣(烹油/膩)
　已上禁法出全嬰集皆不可犯否則有變
　動余親歷故也或曰田舍小兒任之自然
　犯之者略無變動蓋貴賤有異禀受不同
　也
胡荽酒治小兒痘瘡欲令透出用胡荽三兩
　細切以酒二大盞煎令沸沃胡荽即用物
　合定不令泄氣候冷去滓從項背胷腹兩
　足微噀令遍頭面勿噀滓用袋盛挂帳中
　餘藥乳母服之
史記曰病有六不治驕恣不論於理一不
　治輕命重財二不治衣食不能適三
　不治陰陽并臟氣不足四不治形羸
　不能服藥五不治信巫不信醫六不治
　　　劉河間乳子詩
養小須調護看承莫縱持乳多終損胃
食壅即傷脾衾厚非爲益衣單正所宜
無風頻見日寒暑順天時
　　　眼疾諸方
發散虚實通用如解毒加桑樹皮
　　升麻(二/兩)赤芍藥(三/兩)川芎(二/兩)
　　柴胡(三兩/去蘆)乾葛(三/兩)玄參(一兩/去癭)
　　府芎(一/兩)黄芩(半/兩)荆芥(半/兩)
　　甘草(一/兩)白术(半/兩)山梔子(半/兩)
　　赤苓(一/兩)草决明(少/用)白水煎服
羗活散治熱
　　防風(二/兩)羗活(一/兩)赤芍(三/兩)
　　白芷(一/兩)川芎(二/兩)柴胡(一/兩)
　　木澤(半/兩)防已(半/兩)粉草(一/兩)
　　荆芥(一/兩)白茯苓(二/兩)菊花(一/兩)
　　細辛(半兩/去葉)白术(一/兩)
瀉藥赤芍黄苓枳殻荆芥
　右等分煎熟泡大黄朴消五更雞鳴時服
　之一切積熱腫痛者用此
當歸散老少虚實者通用
　　當歸(二兩酒/浸洗)川芎(二/兩)赤芍(三/兩)
　　熟地黄(一兩/酒洗)荆芥(半/兩)粉草(半/兩)
　　防風(一/兩)白芷(一/兩)白水煎服
蒺藜丸退諸障膜
　　石決明川芎白芷
　　防風木賊石膏
　　覆盆子楮實子(去殻/用米)蟬蜕
　　蔓荆子青相子車前子
　　細辛菊花旋伏花
　　密蒙花草龍膽
　右等分鍊蜜爲丸諸虛鹽湯下實茅根蔗
　湯下缺珠猪肝煎湯下垂簾障毎服二十
　四物湯下如重甚加白柿桑白皮茆根蔗
　煎湯下
神應回光散治障翳赤眼弩肉扳睛
　　木賊白芷甘草
　　青相子楮實子草決明
　　羗活石決明川鳥(泡)
　　白蒺藜蟬蜕
　右爲末一錢食後茶湯調下酒亦可
還睛丸
　　白蒺藜木澤葳靈仙
　　蟬蛻菊花石決明
　　草決明川芎羗活
　　青相子密蒙花楮實子
　右等分鍊蜜爲丸
眼葷不明四物湯加生麻油薄苛荆芥
　　連翹
　右水煎食後服
打傷血腫睛胞
　　大黄姜黃黄連黄桕
　　當歸白芨白歛五倍子
　　京芥朴硝薄苛
　右爲末生地黃汁調用紙盛藥貼患處
打傷眼血侵睛桃枝柳枝生地黄
　右用猪肉同藥捶爛貼眼眩上
治心間積熱眼有赤筋下灌瞳人
　右用玄參不拘多少爲末以米泔煮猪肝
　點藥末細嚼用汁嚥吟下
治眼出冷泪補肝四物湯加木澤防風虛則
用此實則用木澤蒼术白蒺藜
　　防風羗活川芎甘草
　右爲末米泔水調下
治眼疼血輪赤紅瀉心
　　龍膽草細辛山梔子大黄
　　甘草烏豆水煎服
治赤侵白處瀉肝飲子
　　杏仁(去/皮)扁蓄桑白皮熱服
清腎散治腎藏風上攻注眼目
　　白蒺藜防風羗活帛黄蓍
　右爲末温酒調下
治眼血輪水輪皆赤補腎地黄丸赤鹽丸茴
　香丸右三件打和二十丸鹽湯或鹽酒下
　地黄丸生地黄焙黃芩草決明炒鍊蜜丸
治泪眼消風散黑神散打和茶清調下
點爛弦風盧甘石不拘多少煅紅童子便淬
　七次乳爛用水飛過去土石以黄連當歸
　芍藥京芥防風薄苛細辛煎濃汁用五倍
　子内蟲同汁點滴於乳鉢内細乳汁乾爲
　度再滴再乳至細以磁瓶收貯臨期以熱
　茶洗眼然後點上立効
點眼藥赤芍蒲黄與鬱若芙蓉研末拌匀匀
　珠缺土螺緊姜汁若久常痛只茶清痛甚
　加白芷南星無名異白元愁久不開者加
　生川烏
磨翳障老虚用
　　蟬蛻川芎(二/錢)羚羊角(半/兩)
　　白蒺藜(去刺炒/二錢)甘草(半錢/炒)當歸(二/錢)
　　熟地黄(半/錢)木賊(一錢/去節)夏枯草(半/錢)
　　石決明(二錢/火煅)石膏(一錢/火煅)玄參(半/錢)
　　青相子(一/錢)
　右爲末鍊蜜爲丸彈子大每服一丸食後
　葱茶嚼下
防風散治風毒攻眼睫落腫痛
　　防風甘菊花黄連草決明
　　黄芩甘草大黄赤芍藥
　　木通右㕮咀水一盞煎服
茯苓散治老人赤眼不退
　　茯苓(一/兩)人參(一/兩)赤芍藥(一/兩)山栀子
　　甘草(各一/兩)紫蘇(一/兩)麥門冬(一/兩)劬麥(一/兩)
　　連翹(二/兩)㕮咀水煎服
治婦人血風頭疼草烏山梔子
　右爲末葱自然汁調搽太陽穴并眉上不
　可過眼使後避風只看頭痛處塗之
補肝重明丸
　　羚羊角生地黄熟地黄
　　肉從蓉枸杞子防風
　　草决明(各一/兩)楮實子(半/兩)甘菊花
　　羗活當歸(各一/兩)羊子肝(四兩/煮焙)
　右爲末蜜爲丸如梧桐子大每服三十丸
　大抵肝主目肝受血而能視血弱則肝氣
　無以榮養肝氣不榮則膽水不能上運是
　致童人昏散目力虛弱視物不眞此藥大
　能補養肝血滋膽水退目中隱悶空心鹽
　湯則引藥性下達日午茶清下别欲上清
　頭目臨睡酒下則欲榮養肝血不飲酒則
　用人參當歸湯下久服妙甚
貼諸般赤目及頭風赤腫不開者撞打兩太
陽穴痛貼最良
　　猪牙皂角黄柏姜黄
　　南星草烏黄連
　右爲末姜百然汁調貼太陽穴一二次痛
　止如有赤障起亦宜貼打傷眼赤腫不開
　加芙蓉豆粉調貼葱搗貼亦妙
洗諸證眼黄連當歸赤芍藥滑石
　右爲末湯泡沉清洗諸般翳障加石膏乳
　香秦皮爛眩風蔓荆子五倍子去穰
地黄丸菊花木賊(半/兩)蒼术(一/兩)地黄
　　枸杞子京芥(三/錢)
　右鍊蜜爲丸食後茶下二十丸去風明目
　諸證通用
兔絲子丸安神定魄眼目光明虛目可服
　　熟青皮車前子巴戟(去/心)
　　杜仲(蜜炙炒無/絲爲度)葳靈仙(酒/浸)遠志(去/心)
　　牛膝(酒/浸)從蓉(酒/浸)熟地黄(一/兩)
　　兔絲(二/兩)
　右浸藥酒煮麫糊爲丸空心鹽酒湯下三
　十丸
三黄湯治暴赤腫熱毒
　　黄連(半/兩)茯苓(半/兩)大黄(二兩/煨)
　　甘草末朴硝麥門冬湯食後下
細辛散治撞著瞳人睛疼出血
　　荆芥穗車前子茯苓
　　細辛地骨皮(三/錢)没藥(少/許)
　右空心温酒下
黑神散治婦人血風爛眩或産後月水不調
痛不可忍撞打血攻曈人散血行風孕婦莫
服
　　白术茯苓甘草茴香
　　肉桂玄胡索生地黄川芎
　　芍藥蒲黄木香白芷
　　當歸爲末酒調下
弩肉臘月雄猪膽用馬牙硝入内將風吹乾
　　爲末入腦子麝香點之
法製玄明粉用點熱眼赤眼良
　右用黄牛牯膽一箇入淨朴硝二錢黃連
　一錢實其中當風懸之逐日以鴨翎毛於
　膽外掃下硝以盡爲度用瓦罌收之臨用
　如常法點
小兒痘瘡證不可瀉餘毒只宜用緑豆皮谷
　精草入藥内服忌百物常喫螺師爲妙
治小兒痘瘡入目服白柿
治孩兒疹痘入目生翳
　　草決明天花粉甘草赤芍(各/錢)
　右爲末半錢熟水調下
治生障瓜蔞根甘草決明草
　　赤芍藥(各半/錢)蜜湯調下
涼疳丸治小兒疳眼赤爛
　　苦參防風蔓荆子龍膽草
　　玄參爲末猪膽糊丸菉豆大茶清下
治班疹患後睛上有物
　　白蕪荑(五十粒/去皮)蕤仁(二十粒/去皮)盧會
　　熊膽(各三/錢)
　右四味同研細用生麻油三兩點調攤在
　盌内次用熟艾一塊如雞子大裹𥐻砂乳
　香砒三味各如黄豆大三味細研入在艾
　内燒烟薰碗内藥以艾盡爲度取出細研
　每用如粟米大點目中
常洗藥治諸般風熱心熱風毒爛眩赤澁痒
痛障翳流泪婦人血風諸證
　　五倍子(去/灰)蔓荆子(去白皮熱/水洗過)
　右爲末每服二錢用砂罐内水半盞銅錢
　三五十箇用紙封口火炙至久紙上破小
　孔以氣蒸眼待可用手傾出澄清開眼熱
　洗冷即住後再温熱又洗
又洗藥
　　銅青(半/兩)白墡土(一/兩)五倍子(一錢/半)
　右同爲末用熱湯泡開閉目熱洗眼眩不
　可入眼内冷即住後再温熱洗凡爛眩皆
　可用
茶調散治男子婦人一切風腫痒痛翳爛眩
風氣眼流淚昏並皆治之
　　川芎防風羗活(各一/兩)
　　甘草(半/兩)木賊石膏(炒)
　　石決明(煨)荆芥薄苛葉
　　甘菊花(各一/兩)
　右爲末毎服二錢茶清調下
治一切熱眼先用黄連四兩重剉水熬成膏
　次用大甜瓜一枚切開頂蓋刮去穰子用
　生薄苛鋪一層放馬牙稍一層重重墳滿
　瓜中仍用瓜頂蓋之吊於當風處三四曰
　其硝自出瓜皮外用鵝毛逐日掃之與黄
　連膏子一處和勾白器中盛之點熱眼
貼赤眼熱眼桑葉(二/兩)荆芥(半/兩)
　　朴硝(二/兩)大黄(半/兩)
　右爲末用蜜水調貼兩太陽穴上退熱血
紫金丸治眼祕方
　　川芎(一兩/半)當歸(一兩/半)楮實(半/兩)
　　薄苛(半/兩)瓜蔞根(六/錢)蔓荆子(二兩/炒)
　　川椒(一雨半/焙去日)乾菊花(三/錢)密蒙花(三/錢)
　　蛇皮(三錢/浸)荆芥穗(三錢/浸)地骨皮(一/兩)
　己上四味用甘草汁浸過焙乾白蒺藜一
　兩半去尖泡
　右十三味同爲細末鍊蜜爲丸每丸一錢
　重隨引子下暗暗青朦者當歸酒下氣障
　者木香湯下婦人血暈當歸薄苛湯下有
　人因熱飲酒患眼三年不分道路服此藥
　二十五日効有因氣害眼昏暗八年不見
　光明服此藥四十日效六十日愈明又有
　因喪母失明四年服此藥五十日効如舊
　清明
又方治眼疾諸般翳障昏暗大神効
　　川芎(一雨/半)當歸(一兩/半)瓜蔞根(六錢/生)
　　川椒(七錢/去子)楮實(半兩去/子微炒)甘草(三/錢)
　　甘菊花(一/兩)蛇蛻(三/錢)黄連(三/錢)
　　蔓荆子(一/兩)木賊(一兩童便浸/一宿焙乾)薄苛(半/兩)
　　蜜蒙花(一/兩)地骨皮(一/兩)羗活(一/兩)
　　白蒺藜(一兩/半)荆芥(一/兩)
　右十六味爲末鍊蜜丸每服一兩作十丸
　食後服日二次有醫者米泔水下睛暗者
　當歸湯下氣障者木香湯下婦人血暈薄
　荷當歸湯下忌腪腥酒濕麵物此藥累効
治熱風眼冬青子不以多少揉碎取汁熬成
　膏子瀘極淨於磁𤮴内盛埋地中七日出
　火毒用點熱眼
又方黄連朴稍各四雨白水熬成膏點熱眼
又方熱服取鯉魚膽汁點
治爛弦極好先用五倍子蔓荆子洗後用盧
　甘石二雨火蝦以黄連汁童便共淬七八
　次研細銅青五錢朋砂一錢麝少許牙硝
　半錢爲細末搽眼弦
治小兒周歲未周歲患赤眼者
　右用黄連爲末以茶清調塗手心足心即
　愈如腫痛難開加姜黃皂角朴硝爲末同
　敷太陽穴手足心加葱搗敷尤妙
仙傅外科祕方卷之十一
