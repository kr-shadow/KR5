#+TITLE: 弘道錄--邵經邦
#+DATE: 2018-05-12 10:22:17
#+SOURCE: github.com/kanripo/KR5h0033 master 61b0cc9e                
弘道録经一
　仁
　　君臣之仁
孔子曰大哉堯之爲君也巍魏乎惟天爲大
惟堯則之蕩蕩乎民無能名焉
　録曰堯之爲君千古綱常之主夫子之論
　萬世稱述之宗也大哉者至極而無以加
　之名也亦至變而不可窮之㫖也天者仁
　覆憫下之謂也王者體仁長人之謂也仁
　道至大與天同體而聖人以天爲體夫苟
　以天爲體廼人人而悅之物物而周之是
　或可以言語形容也或可以言語形容則
　必有所止息必有所窒礙非所謂之大也
　是故天惟大則全體不息而所以位乎上
　者人莫得以知其高深盖曰天之所以爲
　天也堯惟大則德合無疆而所以配乎天
　者人莫得以窺其限量盖曰堯之所以爲
　堯也夫子峻發其言以見君人者必有包
　含廣覆無不周徧之心而後有愽厚高明
　悠久無疆之業斯無負扵天無媿扵堯且
　無忝扵夫子之論矣故録首發明之
外記堯存心於天下加志扵窮民一民饑曰
我饑之也一民寒曰我寒之也一民有罪曰
我䧟之也百姓戴之如日月親之如父母仁
昭而義立德博而化廣故不賞而民勸不罰
而民治
　録曰此所謂堯仁如天也今夫天斯巍巍
　乎耳苟求其故而一物罔于眞大空而已
　天烏用哉今夫堯斯蕩蕩乎耳苟求其故
　而一夫不被亦虚名而已堯烏用哉録恐
　忽扵實務徒事高遠而曰堯在是焉嗚呼
　邈矣
堯典曰克明峻德以親九族九族既睦平章
百姓百姓昭明恊和萬邦黎民扵變時雍
　録曰夫子之賛堯曰巍巍史臣之賛堯曰
　峻德皆至極而無以加者也然不越以親
　九族平章百姓非有神運于上甚高難行
　之事而所以謂之放勳者正此之謂也觀
　者詳之
列子堯治天下五十年廼游扵康衢聞童兒
歌曰立我烝民莫匪爾極不識不知順帝之
則又有老人含哺鼓腹擊壤而歌曰日出而
作日入而息鑿井而飲耕田而食帝力扵我
何有哉
　録曰此可見黎民扵變時雍也夫童子無
　知老人耄矣安知所謂帝則耶盖上古盛
　時雖愚夫愚婦不啻家人父子其德漸扵
　飢膚淪扵骨髓不自知其言之若是乎三
　代由此遂採里巷歌謡之詞著爲定制列
　扵樂官被扵管弦觀扵風化周詩曰民之
　質矣日用飲食群𥠖百姓徧爲爾德正此
　意也至秦而後槩以黔首爲愚扵是杆格
　以至扵今也可恨哉
孔子曰無爲而治者其舜也歟夫何爲哉恭
己正南面而已矣
　録曰孔子以大哉賛堯以無爲稱舜其意
　何居天一而已以其全體無疆而言謂之
　大以其無聲無臭而言謂之無人但見日
　而爲晝月而爲夜寒而爲冬燠而爲春何
　莫非天之運動也而安能窺其形乎舒而
　爲恩□而爲威賞而爲予刑而爲奪何莫
　非君之設施也而安能見其跡乎堯與舜
　名雖有二實則一也夫苟紛紛然曰堯之
　成功巍然如是堯之文章焕然如是我何
　爲而不可則見其勞而不見其逸見其大
　而不見其泰烏能恭己南面耶而不知舜
　之時未能外堯以爲治未能外堯以爲治
　亦未能外堯以爲心矣心豈可一物加之
　哉惟不能以一物加之于心故不見其一
　毫措之于外此所謂篤恭而天下平之盛
　非若聲色之扵以化民末也故再言夫何
　爲哉所以深致其賛羙也歟
臯陶曰帝德罔愆臨下以簡御衆以寬罰弗
及嗣賞延于世宥過無大刑故無小罪疑惟
輕功疑惟重與其殺不辜寧失不經好生之
德洽扵民心
　録曰舜之爲舜始終本末具見扵此蓋居
　上以寬爲本待人以厚爲本臨民以恩爲
　本矜死以哀爲本苟無其本則以何者而
　恭己南面乎後世惟漢之文帝宋之仁宗
　庶幾近之然而功效未臻于唐虞者無臯
　陶之邁種與之共理何以責其身脩思永
　庶明勵翼哉此又不可不知
家語舜之爲君也其政好生而惡殺其任授
賢而退不肖德若天地而靜虚化若四時而
布物也是以四海承風暢扵庶類鳳翔麟至
鳥獸馴德無他也好生故也
　録曰夫子之賛舜至矣又曰無他也好生
　故也其意何居盖王者廣昊昊之德篤生
　生之思者也天有四時主扵生物而不主
　扵戕物所以肅殺扵秋閉塞扵冬者正欲
　以翕聚發散扵無窮也君有八柄主扵養
　民而不主扵殘民所以除惡務嚴禁暴務
　威者正欲以保全愛謢扵無已也是故常
　誅四凶矣雖天下咸服其辜而舜之心油
　然如不得已也臯陶執之士師讞之雖未
　嘗不出扵舜而實非其本心也故曰天下
　殺之也非舜得而殺之也如此則何害扵
　好生之德哉設使舜之心或主扵一臯陶
　曰可殺吾廼生之生之似仁已如民害何
　害民非天也士師曰不可殺吾廼殺之殺
　之似威己如心害何害心非德也故曰與
　其殺不辜寧失不經好生之德洽于民心
舜彈五弦之琴歌南風之詩曰南風之薰兮
可以解吾民之愠兮南風之時兮可以阜吾
民之財兮
　録曰堯之時浩蕩渾涵譬如天地之無不
　持載無不覆幬故帝力何由而知舜之時
　薰蒸洋溢若風之鼓物吹嘘橐籥無不周
　徧故亦知有愠可解有財可阜然皆得之
　扵心而應之扵手有不期然而然者以是
　播扵韶樂夫安得而不盡善盡羙耶
夏后氏敏給克齊其德不爽其仁可親
　録曰堯舜禹皆大聖人也家語稱各不同
　蓋堯素履君位萬古特尊舜禹嘗起側㣲
　親民之事不可與如天等也吾夫子立言
　之意固自有在
虞書德惟善政政在養民水火金木土穀惟
修正德利用厚生惟和
　録曰禹何以敏給克齊哉夫洪水滔天下
　民塗炭正由五行不能相克水火不能既
　濟天廼錫禹洪範九疇使禹不能敏以從
　事損其有餘益其不及務俾齊給則彝倫
　何由叙哉所謂六府三事即洪範皇極而
　其仁可親莫過扵此
周頌思文后稷克配彼天粒我蒸民莫匪爾
極貽我來牟帝命率育無此疆爾界陳常于
時夏
　録曰此所謂極即大學之至善也盖天以
　生物爲心其陰陽二氣乾道坤道何所不
　用其極乎苟有一毫之未至一息之未仁
　則不足以生物而不得謂之天矣聖人以
　養民爲心其亘之秬秠亘之糜芑何所不
　要其至乎苟有一物之不徧一土之不宜
　則不足以養民而不得謂之稷矣此仁之
　至極非周公莫能知之而尊祖配天之祭
　所由以義而興起也
孟子曰人之有道也飽食煖衣逸居而無教
則近扵禽獸聖人有憂之使契爲司徒教以
人倫父子有親君臣有義夫婦有别長幼有
序朋友有信放勳曰勞之來之匡之直之輔
之翼之使自得之又從而振德之
　録曰夫魚鼈不可以爲命木石不能以厚
　生禽獸不足以興治胥於䧟溺者也故民
　不食則飢營窟則勞然而良心之天固自
　若也苟無教則人心貿貿焉人欲肆而天
　理窒舉天下含齒戴髮之流而反不如角
　者鬛者瓜而牙者之無以難也何也彼角
　者止扵觸而已鬛者止扵逸而已爪而牙
　者止扵噬而已若人而無天理以爲之制
　人欲以爲之防則其反覆狙詐殘民害物
　有不可勝言者矣然後知玄王爲法扵天
　下可傳扵後世非但曰小補云爾其祀殷
　配天不亦宜乎
虞書曰臯陶邁種德德乃降黎民懷之
　録曰夫臯陶之德何以謂之邁種耶盖刑
　者民之心也大則軀命關焉小則廉耻係
　焉其加于民至切而入人至深民之畏之
　甚扵水火也夫苟雖知其重而或攝嫌避
　疑逡巡畏縮則不可謂之邁亦有雖得其
　情不能哀矜勿喜期于無刑則不可謂之
　種一毫無所壅之謂邁一毫無所拔之謂
　種此民恊扵中無以異扵三聖爲粤若稽
　古不嫌同辭也歟
益賛于禹曰惟德動天無遠弗届滿招損謙
受益時乃天道至誠感神矧兹有苗禹拜昌
言曰俞班師振旅帝乃誕敷文德舞干羽于
兩階七旬有苗格
　録曰禹何以有是征乎地平天成遐邇一
　體不可使一夫不被堯舜之澤也益何以
　有是賛乎成允成功不日滿假不可以一
　事而存矜伐之心也此至仁之澤垂之萬
　世尚有餘馥焉今之君子不可不知
啇書曰克寬克仁
　録曰寬者以言乎其量也寬可以加于仁
　乎邵子曰三王之世如秋如秋凄如也不
　免于肅殺之威矣故以二字賛湯所謂代
　虐者歟
史記湯出見人張網四面而祝之曰從天墜
者從地出者從四方來者皆罹吾網湯解其
三面止置一面更祝曰欲左者左欲右者右
欲高者高欲下者下不用命者廼人吾網漢
南諸侯聞之曰湯仁至矣及禽獸歸之者四
十餘國
　録曰此可見其克寬也夫湯伐夏救民者
　也今觀其言曰欲左者左欲右者右不用
　命者乃入吾網嗚呼於物且然矧行一不
　義殺一不辜而得天下爲之乎後世亦有
　禁捕鳥雀立放生之碑者何以不能服人
　耶孟子曰親親而仁民仁民而愛物湯以
　懋昭大德建中扵民故因其及物之仁遂
　致人歸之衆倘爲仁之功未至偶有一念
　之施而遽期其效甚者役心于慈悲殉志
　於清淨專以不殺爲德好道爲仁則亦徒
　然而已此録之意也
大學曰穆穆文王扵緝熙敬止爲人君止于
仁
　録曰上天之載無聲無臭仁至難言可以
　淺近求之乎肇端扵念慮之𥯋至㣲而不
　可見也及其至也天下莫能載焉至徧而
　不可窮也智周乎萬物而不出扵本心之
　中道濟乎天下而不外于一腔之内此爲
　人君者止于仁也抑詩以穆穆稱文王也
　章又表而出之曰天子穆穆其與諸侯皇
　皇何不侔也天子者如天運于上天惟深
　遠而不可測故能神其鼓舞有不疾而速
　不行而至之機君惟深遠而不可測故能
　極其慘舒有不大聲色不長夏革之妙設
　使一鼓而雷一潤而雨皆能知之則人將
　不貴之矣一指而怒一激而喜皆能識之
　人亦何畏之有哉此詩人之深意不可以
　不知也
孟子曰文王視民如傷
　録曰此止于仁之心也孟子曰人皆有不
　忍人之心是心也其視民如傷之心乎哉
　曰文王之時未有瘡痍者也亦未有呻吟
　者也矧惠鮮懷保不啻其至何至如傷乎
　而不知大聖人未嘗自以爲然也夏暑雨
　小民惟曰怨咨春祈寒小民亦惟曰怨咨
　不特此耳天地之大也人猶有所憾然則
　文王之心安得而不切切哉此漸民以仁
　至扵淪肌浹髓非可以一朝一夕求之也
昔者文王之治岐也耕者九一仕者世禄關
市譏而不征澤梁無禁罪人不孥老而無妻
曰鰥老而無夫曰寡老而無子曰獨幼而無
父曰孤此四者天下之窮民而無告者也文
王發政施仁必先斯四者詩云哿以富人哀
此煢獨
　録曰此止于仁之事也所以謂文王以百
　里非必爲天子也方百里之岐而八百年
　之施爲氣象舉在其中此非爲政扵天下
　乎乾稱父坤稱母民則吾同胞也雖有煢
　獨鰥寡之殊而聖人視之若身之有痒痾
　焉已之有疾痛焉雖欲釋之誰得而釋之
　雖欲後之誰得而後之人惟不能肖天地
　之德帥天地之性是以賊虐無辜播棄黎
　老以自絶于天而不自知也豈不哀哉
周南魴魚頳尾王室如燬雖則如燬父母孔
邇
　録曰此止于仁之效也紂居天位爲天子
　天子作民父母勢可以生殺權可以廢置
　而其向背之情乃如此苟求其故所欲與
　之聚之所惡勿施爾也故曰桀紂之失天
　下也失其心也然則文王豈能招而來之
　推而去之哉觀乎人心則見天心觀乎民
　命則見天命而已矣
周頌綏萬邦屢豊年
　録曰此聖人以仁事天之實天心感應之
　至非或者文飾之辭也然則周饑克殷而
　年豊果何所由乎紂爲天下逋迯主所任
　用非剖尅聚歛則疆禦暴虐天心之厭惡
　不啻雷電之威豈必擇人而施其擊搏乎
　是故周之饑商之烈也及夫婦馬華山之
　陽放牛桃林之野黎民復業良善得生以
　稷之耕稼教商之遺民是故殷之安周之
　福也此録外意也
通鑑交趾南有越裳氏重譯而獻曰道路遥
遠山川阻深恐一使不通故重三譯而來朝
周公曰德澤不加君子不饗其質政令不施
君子不臣其人譯曰吾受命國之黄耇曰天
之無烈風淫雨海不揚波已三年矣意者中
國有聖人乎盍徃朝之周公歸之扵王稱先
王靈神致薦于郊廟
　録曰此書契以來所僅見者不知當時何
　以致此乎中庸曰是以聲名洋溢扵中國
　施及蠻貊丹車所至人力所通天之所覆
　地之所載日月所照霜露所墜凡有血氣
　者莫不尊親故曰配天聖神功化之極故
　有此應也夫周家積功累仁干有餘年以
　至文武成康之際眞元會合天地扵此而
　交萬物扵此而泰上而三光日月明風雨
　時下而九州山不童川不竭進而在疆嘉
　禾生岐麥至退而在郊鳳凰鳴麒麟出則
　遠而八荒寧無重譯來王之事乎此聖人
　至德淵㣲自然之應不然白狼白雉何益
　於浸衰稽首呼韓何補於不振至莽加之
　以褒頌祗爲簒竊之媒爾可同日語哉
召伯巡行南國以布文王之政或舍甘棠之
下其後人思其德故愛其樹而不忍傷曰蔽
芾甘棠勿剪勿伐召伯所茇蔽芾甘棠勿剪
勿敗召伯所憩蔽芾甘棠勿剪勿拜召伯所
說
　録曰愚觀甘棠之詠而知政教之入人與
　夫恩澤之及物譬之和風焉播扵春煦之
　時而人不以隆冬之閉塞少之也譬之甘
　雨焉沛扵長養之日而人不以大旱之枯
　稿忘之也今去召公之時不知其幾何而
　誦其書讀其詩宛然遺恩之在曰不知生
　於其世者又將何如此君子所以油然扵
　不忍人之政歟
南國諸侯遵召伯之教服文王之化能脩身
齊家以治其國而其仁民之餘恩又有以及
於庶類故詩人美之曰彼茁者葭一發五豝
于嗟乎騶虞彼茁者蓬一發五豵于嗟乎騶
虞
　録曰以愚觀扵二南之世其君則麟也臣
　則騶虞也士則羔羊也民則公侯也胡其
　和氣之充塞乎夫和者天地之心而神明
　之德也人主和德於上百僚和集扵下則
　萬物之和有不期然而然者故君暴虐則
　臣梟獍矣君枳棘則臣鷹鸇矣而國有蠻
　髦野有兕虎安在其草木之茂禽獸之多
　乎明永樂二年周王獻騶虞儒臣作頌亦
　如此
繫辭天地之大德曰生聖人之大寳曰位何
以守位曰仁何以聚人曰財
　録曰從古以來言仁者多矣吾夫子始密
　察之乾稱父坤稱母非有聖人成位乎中
　則天地何由而位萬物何由而育故德不
　可以徒而視也必能體仁然後足以長人
　故位不可以虚而拘也財者民之心得其
　民斯得天下故仁不可以汎而施也蓋絜
　矩則曰仁放利則曰怨一言以蔽之只在
　公私之間而已矣
哀公問政子曰文武之政布在方策其人存
則其政舉其人亡則其政息人道敏政地道
敏樹夫政也者蒲盧也故爲政在人取人以
身脩身以道脩道以仁仁者人也親親爲大
義者宜也尊賢爲大親親之殺尊賢之等礼
所生也故君子不可以不脩身思脩身不可
以不事親思事親不可以不知人思知人不
可以不知天天下之達道五所以行之者三
曰君臣也父子也夫婦也昆弟也朋友之交
也五者天下之達道也智仁勇三者天下之
達德也所以行之者一也或生而知之或學
而知之或困而知之及其知之一也或安而
行之或利而行之或勉强而行之及其成功
一也哀公曰夫子之言美矣至矣寡人實固
不足以成之也子曰好學近乎知力行近乎
仁知耻近乎勇知斯三者則知所以脩身知
所以脩身則知所以治人知所以治人則知
所以治天下國家矣凡爲天下國家有九經
曰脩身也尊賢也親親也敬大臣也體群臣
也子庶民也來百功也柔遠人也懷諸侯也
脩身則道立尊賢則不惑親親則諸父昆弟
不怨敬大臣則不眩體群臣則士之報禮重
子庶民則百姓勸來百工則財用足柔遠人
則四方歸之懷諸侯則天下畏之齊明盛服
非禮不動所以脩身也去讒遠色賤貨而貴
德所以勸賢也尊其位重其禄同其好惡所
以勸親親也官盛任使所以勸大臣也忠信
重禄所以士也時使薄歛所以勸百姓也日
省月試既禀稱事所以勸百工也送徃迎來
嘉善而矜不能所以柔遠人也繼絶世舉廢
國治亂持危朝聘以時厚徃而薄來所以懷
諸侯也凡爲天下國家有九經所以行之者
一也凡事豫則立不豫則廢言前定則不跲
事前定則不困行前定則不疚道前定則不
窮在下位不獲乎上民不可得而治矣獲乎
上有道不信乎朋友不獲乎上矣信乎朋友
有道不順乎親不信乎朋矣順乎親有道反
諸身不誠不順乎親矣誠身有道不明乎善
不誠乎身矣誠者天之道誠之者人之道也
誠者不勉而中不思而得從容中道聖人也
誠之者擇善而固執之者也愽學之審問之
愼思之明辯之篤行之有弗學學之弗能弗
措也有弗問問之弗知弗措也有弗思思之
弗得弗措也有弗辯辯之弗明弗惜也有弗
行行之弗篤弗措也人一能之己百之人十
能之己千之果能此道矣雖愚必明雖柔必
强
　録曰爲政在人而不由扵學問可乎此其
　所以首出百王卓冠群倫者抑吾夫子之
　論政達道達德九經也後世之論政約法
　律令條章也以爲論語四字終身未盡亦
　有貞觀一編千古冠越者扵此可以鑒矣
孟子曰人皆有不忍人之心先王有不忍人
之心斯有不忍人之政矣以不忍人之心行
不忍人之政治天下可運之掌上所以謂人
皆有不忍人之心者今人乍見孺子將入扵
井皆有怵惕惻隱之心非所以内交扵孺子
之父母也非所以要譽扵鄉黨朋友也非惡
其聲而然也
　録曰夫所謂之忍者以刃加扵心而曰忍
　心非可刃也有形之鋒可避無形之鍔難
　當也是故齊宣王不忍一牛之死至毁人
　宗廟遷人重器繫人旄倪孰可忍哉梁惠
　王不忍其民之饑至東敗扵齊西喪扵秦
　南辱扵楚又可忍哉盖孟子之時去古又
　遠天下紛紛大亂其扵怵惕惻隱之心蕩
　然鮮矣雖爭以千言萬語皆爲是心所奪
　若非吃緊以其良心眞切之䖏人人可得
　而驗者觀之則亦何益之有哉此赤子入
　井之論發前聖所未發不可以不録也
滕文公問爲國孟子對曰民事不可緩也詩
云晝爾于茅宵爾索綯亟其乘屋其始播百
榖民之爲道也有恒産者有恒心無恒産者
無恒心苟無恒心放辟邪侈無不爲已及䧟
于罪然後從而刑之是罔民也焉有仁人在
位罔民而可爲也是故賢君必恭儉禮下取
扵民有制夏后氏五十而貢殷人七十而助
周人百畆而徹其實皆什一也徹者徹也助
者籍也夫世禄滕固行之矣詩云雨我公田
遂及我私惟助爲有公田由此觀之雖周亦
助也設爲庠序學校以教之庠者養也校者
教也序者射也夏曰校殷曰序周曰庠學則
三代共之皆所以明人倫也人倫明扵上小
民親扵下有王者起必來取法是爲王者師
也詩云周雖舊邦其命維新文王之謂也予
力行之亦以新子之國使畢戰問井地孟子
曰子之君將行仁政選擇而使子子必勉之
夫仁政必自經界始經界不正井地不均榖
禄不平是故暴君污吏必慢其經界經界既
正分田制禄可坐而定也夫滕壤地褊小將
爲君子焉將爲野人焉無君子莫治野人無
野人莫養君子請野九一而助國中什一使
自賦卿以下必有圭田圭田五十畆餘夫二
十五畆死徒無公鄉鄉田同井出入相友守
望相助疾病相扶持則百姓親睦方里而井
井九百畆其中爲公田八家皆私百畆同泰
公田公事畢然後敢治私事所以别野人也
此其大略也若夫潤澤之則在君與子矣
　録曰孟子告文公以仁一之法猶有子告
　哀公以盍徹也而文公遂能使畢戰問井
　地則其天資之美較之哀公可謂天淵矣
　自書契以來論仁政者莫詳扵此然而君
　子未嘗不憮然嘆惜者嗟乎非言之艱行
　之惟艱三代之扵後世何以異哉聖賢之
　法言猶匠氏之繩墨醫師之方術也不欲
　爲方圓則亦已矣如貝欲爲方圓也而曰
　我般輸其可哉不欲爲鍼砭則亦已矣如
　其欲爲鍼砭也而曰我盧如其可哉故曰
　有王者起必來取法是爲王者師也聖賢
　之究心如是而已豈若後世刻意扵成功
　期效扵旦暮者同日語哉
禮記月令立春之日天子親帥三公九卿諸
侯大夫以迎春扵東郊還反賞公卿大夫扵
朝命相布德和令行慶施惠下及兆民是月
也天氣下降地氣上騰天地和同草木萌動
王命布農事以教道民乃脩祭典犧牲毋用
牝禁止伐木恐覆巢毋殺孩蟲胎夭飛鳥毋
麝母卯毋聚大衆毋置藏槨掩骼埋胔是月
也不可以稱兵稱兵必有天殃兵戎不起不
可從我始無變天之道毋絶地之理毋亂人
之紀
　録曰以月令終焉者世降凌夷仁道荒蕪
　君德頽敗惟聖人上奉天道下盡人事而


　在我亦以預養是心而廣爲仁之術也
弘道録經二
　仁
　　君臣之仁
漢記孝文皇帝元年春詔曰方春時和草木
群生皆有以自樂而吾百姓鰥寡孤獨窮困
之人或阽扵危亡而莫之省憂爲民父母將
何如其議所以賑貸之
　録曰以元年之詔繼月令者漢承秦後人
　君之恩希闊寥落譬則天地閉塞而成冬
　也讀是若枯者復生絶者復蘇此何等氣
　象也益可以見生生之恩必無泯滅窮盡
　其淵哉爲世慮乎
又曰老者非帛不煖非肉不飽今歲首不時
使人存問長老又無布帛酒肉之賜將何以
佐天下子孫孝養其親哉具爲令有司請令
縣道年八十以上賜米人月一石肉二十斤
酒五斗其九十以上又賜帛人二疋絮三斤
　録曰老吾老以及人之老帝可謂能舉斯
　心矣雖然西伯善養老非家賜而人益之
　也導其妻子教之樹畜帝知賜民老而使
　長吏閱視丞若尉與嗇夫令史二千石各
　遣吏廵行不稱者督之嗚呼何不制五畆
　之宅百畆之田而使長吏各屬分任其責
　乎
十二月詔曰法者治之正也今犯法已論而
使無罪之父母妻子同産坐之及爲收拏朕
甚不取其除收孥相坐律令
　録曰孟子之稱文王必曰罪人不孥帝雖
　未能究竟擴充然而漢之元氣勃勃然矣
　賈山所以謂山東布詔令民雖老嬴癃疾
　扶杖而徃聽之願少須臾毋死思見德化
　之成者如此
二年秋九月詔曰農天下之大本也民之所
恃以生也而民或不務本而事末故生不遂
朕憂其然故今兹親率群臣耕以勸之其賜
天下今年田租之半
　録曰此帝用賈誼之言也夫誼通達國體
　者也豈不知背本趨求之故歟任民所耕
　不限多寡遂致豪右兼並貧民逐末此探
　本之論也末技遊食之民非不欲歸耕也
　無立錐之地則何所措乎足耶有國者可
　不務變通乎誼嘗勸立漢制更秦法言而
　無益故就帝之所及語之而帝愛民之性
　出扵天也其親耕以率天下而賜民田租
　之半豈非千古之美談歟然不知自識者
　觀之祗以爲豪右勸耳而小民亦不過爲
　有力者所使非三代勸農之道也
十二年春詔曰道民之路在扵務本朕親率
天下農十年于今而野不加辟歲一不登民
有饑色是從事焉尚寡而吏未加務也吾詔
書數下歲勸民種樹而功未興是吏奉吾詔
不勤而勸民不明也且吾農民甚苦而吏莫
之省憂將何以勸焉其賜農民今年田租之
半
　録曰此帝用晁錯之言也夫錯刻薄寡恩
　之人也猶能知務家貴粟之道其募民入
　可支一歲遂再賜民田租之半後世募民
　入粟頻歲但行未能若是何也盡文帝之
　募民以爲恨也後世之募民以爲已也彼
　以無窮之財供有陰之用而此以有限之
　財恣無窮之用此其所以異也
十三年六月詔曰農天下之本務莫大焉今
塵身從事之賦是謂本末者無以
異也其扵觀農之道未憊其除田之租稅賜
天下孤寡布帛䋈各有數
　録曰自是年爲始不收民租者十有餘歲
　豈非千古之罕傳歟益上窮脩玄默而將
　相少文多質是以史安其官民樂其業畜
　積歲增戶口寝息然則帝之富庶皆自已
　損之扵民無所益也夫豪強占田踰多筭
　收本半官除田租不賦而私家必取贏焉
　雖堯舜不能有所益也故君恩重扵三代
　而民間酷扵亡秦皆當時君臣不能深本
　而祇以資富強也可惜哉
十六年春三月詔曰間者數年比不登又月
水旱疾疫之災朕甚優之愚而不明不逹其
咎意者朕之政有所失而行有過與乃天道
有不順地得或不得人事多失和鬼神發不
饗與何以致此將百官之奉餋或發無用之
事或多與何其民食之寡之也夫度田非益
寡而計民未加益以口量地其扵古猶有餘
事扵末以害農者蕃爲酒醪以磨榖者多六
畜之食焉者農與細大之意吾未能得其中
其與丞相列侯吏二千石愽士議之有可以
佐百姓者率意遠無有所隱也
　録曰文帝之爲民無以加諸也何以曰愚
　而未明乎夫相人君所以備顧問指迷觧
　感也有如張蒼者水土之不辨何以責其

　率意遠思哉夫一言以蔽之曰不患寡而
　患不均苟有均民之心以度田則給以計
　口則益何患古有餘而今不足哉徒知反
　躬而不知所以及徒苜過咎而不知所以
　過徒與丞相列侯吏二千石愽士議而不
　知所以議孟子不云乎若夫澗澤之則在
　君與子謮是而後下詔必有達其咎者
孝景皇帝元年五月復收民田租三十而稅
一
　録曰責文帝者春秋之義也録景帝者善
　善之心也景之扵文不自慊矣而三年無
　改扵父之道不可謂孝乎東漢光武六年
　年之制也文景之澤其長矣乎
後二年夏四月詔曰雕文刻鏤傷農事者也
錦繍纂組害女紅者也農事傷則飢之本也
女紅害則寒之源也夫飢寒并至而能亡爲
非者寡矣朕親耕后親桑以奉宗廟樂盛祭
服爲天下先不受獻減大官省繇賦欲天下
務農𠓙素有畜積以備灾害疆母攘弱衆母

恭寡老者以壽終幼孤得遂長今歲或不登
民食頗寡其咎安在或詐僞爲吏吏以貨賂
爲市漁奪百姓侵牟萬民縣丞長吏也奸法
與盗盗甚無謂也其令二千石各脩其職
　録曰以文景之時而乃有詐僞之吏貨賂
　漁奪無以異扵爲盗者何不責之輔相而
　獨令二千石各脩其職乎蓋自簫曹畫一
　之後陳平問錢穀不對反加稱善丙吉不
　問道傍死人以爲知體王陵一以正對則
　謝罷之亞夫奉帝如約則又罷之而陶青
　劉舍衛綰皆碌碌庸人何以責其裁成輔
　相以左右民哉故終漢之世無一相業可
　稱爲君者恣己之所施如摘植冥行亦安
　敢望其縣丞長吏之皆得其人哉
三年春正月詔曰農天下之本也黄金珠玉
饑不可食寒不可衣以爲幣用不識其終始
間歲或不登意爲末者衆農民寡也其令郡
國務勸農桑益種樹可得衣食物吏發民若
取庸采黄金珠玉者坐𧷢爲盗
　録曰景帝不作雕文刻鏤錦繡纂組及禁
　採黄金珠玉與文帝之敦朴無以異也二
　帝之所以致殷富之本正在扵此夫弛于
　民者有限而費于上者無窮苟弛其一而
　用其二雖有弛之之名其獘正如景帝之
　所戒者故必有坐𧷢爲盗之令而後有帶
　牛佩犢之風爲人上者不可以不察也
漢書食貨志漢興自天子不得具鈞駟而將
相或乘牛車齊民無盖藏天下已平高祖令
賈人不得衣絲乘車孝惠高后時量吏禄度
官用以賦扵民而山川園地市井租稅之入
自天子以至扵封君湯沐邑皆各爲私奉養
焉不領扵天下之經費漕轉山東粟以給中
都官歲不過數十萬石繼以孝文孝景清淨
恭儉安養天下七十餘年之間國家無事非
遇水旱之灾民則人給家足都鄙廪庾皆滿
而府庫餘貨財京師之錢累巨萬貫朽而不
可校太倉之粟陳陳相因充溢露積扵外至
腐敗不可食衆庶街巷有馬而阡陌之間成
群乘犢牝者𢷤而不可聚會守閭閻者食梁
肉爲吏者長子孫居官者以爲姓號故人人
　也雖然有高明光大之董子無以易好大
　喜功之世宗而少年才美之賈生安能勝
　多質少文之絳灌乎此伊周遇主湯文共
　濟咸有一德之難再也
西漢循吏傳景帝時文翁爲蜀郡太守仁愛
好教化蜀地辟陋有蠻夷風文翁欲誘進之
乃選郡縣小吏開敏有材者張叔等千餘人
親自飭厲遣詣京師受業愽士數歲蜀生皆
成就還歸文翁以爲右職用次察舉官有至
郡守刺史者又脩起學官扵成都市中招下
縣子弟以爲子弟爲除更繇高者以補郡縣
吏爲孝弟力田常選學官僮子使在便坐受
事每出行縣益從學官諸生明經𩛙行者與
倪使傳教令出入閨閤縣邑吏民見而榮之
數年爭欲爲學官弟子富人至出錢以求之
繇是大化比齊魯焉至武帝時乃令天下郡
國皆立學校官自文翁爲之始後終扵蜀吏
民爲立祠堂歲時祭祀不絶至今巴蜀好文
雅文翁之化也
　録曰翁之力行有由然哉有由然哉夫謹
　庠序之教申之以孝悌之義乃王政之本
　也文景之鴻業惜乎獨少此耳天廼篤生
　此翁雖不當路扵漢繼世因之郡國皆立
　學官以至于今不但爲王者師亦可爲後
　世法矣立祠而祀之非偶然也
越尉佗自立爲帝召貴佗兄弟以德懷之佗
遂稱臣與匈奴結和親後而背入盗命邊備
備守不發兵深入恐煩百姓吴王詐病不智
賜以几杖群臣袁盎等諫說雖切常假僣納
用焉張武受賂金錢覺更加賞賜以媿其心
專務以德化民是以海内殷富思扵禮義斷
獄數百幾致刑措嗚呼仁哉
又曰孔子稱斯民三代之所以直道而行也
信哉周秦之敝罔密之悛而軓不勝漢興掃
除煩苛與民休息至于孝文加之以恭儉孝
景遵業五六十載之間至于移風易俗黎民
醇厚周云成康漢言文景羙矣
　録曰詳讀二賛未嘗不撫然嘆息見先王
　之遺恩焉故備録之或曰然則可比扵三
　代之君否易曰窮理盡性以至扵命中庸
　曰其次致曲性之不可以已也如此夫剛
　柔未發之謂中發而皆中節之謂和其次
　則必自其發見之偏者而克之以極于天
　命之本然洪範所謂建用皇極又用三德
　是已是以古之聖王撫世酬物因時制眞
　陽以舒之陰以歛之執其兩端用其中扵
　民故能納天下扵皇極帝之天資回進扵
　是乃不能窮致事物之理推極本體之性
　愽求元聖與之同内以朝夕納誨啓心天
　心故其功用止扵一待固無以進于三伐
黄霸明察内敏温良有讓自武帝用法深昭
帝遵之以刑罰痛繩群下俗吏上嚴酷而霸
獨寬和爲名宣帝垂意恩澤詔數下吏不奉
宣霸爲太守選擇良吏分部宣布詔令令民
咸知上意使郵亭鄉官皆畜雞豚以贍鰥寡
貧窮者然後爲條教置父老師帥伍長班行
之扵民間勸以爲善防姦之意及務耕桑節
用殖財種樹畜養去食榖馬米鹽靡密初若
煩碎然霸精力能推行之吏民見者語次尋
繹問它陰伏以相參考嘗欲有所司察擇長
年廉吏遣行屬令周密吏出不敢舍郵亭食
扵道傍以霸具知其起居所問毫厘不敢有
所隱鰥寡孤獨有死無以葬者鄉部書言霸
具爲區處某所大木可以爲棺某亭猪子可
以祭吏徃皆如言其識事𦖟明如此吏民不
知所出咸稱神明姦人去入宅郡盗賊日少
刀行教化而後誅罰務在成就全安之以是
得吏民心户口歲增治爲天下第一天子以
其治行下詔曰頴川太守霸宣布詔令百姓
鄉化孝子弟弟眞婦順孫日以衆多田者讓
畔道不拾遺養視鰥寡贍助貧窮或八年亡
重罪囚吏民鄉于教化興扵行誼可謂賢人
君子矣
　録曰孔子告哀公以其人存則其政舉其
　人亡則其政息孟子告齊梁之君皆□□
　雞豚狗彘之畜鰥寡孤獨之養諸君皆莫
　能行至漢而後黄霸力能任之可見聖賢
　之言有同日月人心之天無間古今政本
　蒲盧之易民無秦越之分惜乎限扵頴川
　不能徧于天下矧獨長扵治民劣扵輔相
　此治非三代効非聖賢所由分也
龔遂忠厚剛毅有大節宣帝在位久之渤海
左右郡歲饑盜賊並起二千石不能制上選
能治者丞相御史舉遂爲渤海太守時年七
十餘宣帝謂曰渤海廢亂朕甚憂之君何以
息其盗賊遂對曰海瀕遐遠不霑聖化其民
困扵饑寒而吏不恤故使赤子弄兵扵潢池
中耳今欲使臣勝之邪將安之也上聞遂對
甚說因曰選用賢良固欲安之也遂曰臣聞
治亂民猶治亂繩不可急也唯緩之然後可
治臣願丞相御史且無拘臣以文法得一切
使宜從事上許焉郡聞新守至發兵以迎遂
皆遣還移書屬縣悉罷逐捕吏諸持鉏鉤田
器者皆爲良民吏毋得問持兵者乃爲盗賊
單車至府郡中翕然盗賊亦皆罷㴾海又多
劫掠聞遂教令即時解散棄其兵弩而持欽
鉏扵是悉平民安土樂業乃開倉廪假貧民
選用良吏尉安牧養焉遂見齊俗奢侈好末
技不田作躬率以儉約勸民務農桑令口種
一樹榆百本□五十本葱一畦韭家二母彘
五雞民有帶持刀劒者使賣劒買牛賣刀買
犢曰何爲帶牛佩犢春夏不得不趨田畆秋
冬課收歛益畜果實菱蘆勞來循行郡中皆
有畜積吏民富實獄訟止息
　録曰龔遂之對古今之名言也帝稱信賞
　必罰吏稱民安乃此之類矣有如一實百
　虚何以言中興侔德商周乎嗚呼龔遂徃
　矣鉤鉏刀劒彘牛雞犢不與俱徃惟吾善
　懷而已有如户雞家歲帶牛佩犢猶患不
　治而口刀舌劒揮戈露刃遂使良民胥爲
　㓂仇獨何心歟獨何心歟
召信臣以明經甲科視民如子所居見稱遷
南陽太守爲人勤力有方略好爲民興利務
在富之躬勸耕農出入阡陌止舍鄉亭稀有
安居時行視郡中水泉開通溝瀆起水門提
閼凡數十處以廣溉灌歲歲增加多至三萬
頃民得其利畜積有餘信臣爲民作均水約
束刻石扵田畔以防分爭禁止嫁娶送終奢
靡務出扵儉約府縣吏家子弟好游敖不以
田作爲事輙斥罷之甚者案其不法以視好
惡其化大行郡中莫不耕稼力田百姓歸之
户口增倍盜賊獄訟衰止吏民親愛號曰召
父
杜詩少有才能建武中爲侍御史安集洛陽
復使之河束誅降逆賊拜成臯令視事三歲
舉政尤異遷南陽太守性節儉而政治清平
以誅暴立威善扵計略省愛民役造作水排
鑄爲農器用力少見功多百姓便之又脩治
陂池廣拓田土郡内比室殷足時人方扵召
信臣故南陽爲之語曰前有召父後有杜母
　録曰詩云豈弟君子民之父母吾聞其語
　矣未見其人也至是而始見焉豈非千古
　之一快乎
東漢張堪志美行厲年十六受業長安諸儒
號曰聖童世祖時徵拜騎都尉後領票騎將
軍杜茂營繫破匈奴扵高柳拜漁陽太守捕
繫姦猾賞罰必信吏民皆樂爲用匈奴當以
萬騎入漁陽堪率數千騎奔擊大破之郡界
以靜乃扵狐奴開稻田八千餘頃勸民耕種
以致殷富百姓歌曰桑無附枝麥穗兩岐張
君爲政樂不可支視事分年匈奴不敢犯塞
帝聞召見諸郡計吏問其風土及前後守令
能否蜀郡計椽樊顯進曰漁陽大守張堪昔
在蜀其仁以惠下威能討姦前公孫述破時
珍寳山積而堪去職之日乘拆轅之車布波
囊而已
　録曰漢文帝有言曰吾得廉頗李牧而以
　爲將吾豈憂匈奴哉古之漁陽今京兆近
　郊之地也嘉靖中數産瑞麥如堪之所歌
　已有之矣如堪之所志世豈無其人乎行
　子曰人有不爲也而後可以有爲然則金
　寳山積何如麥穗兩枝耶君子可以自朂
　矣
卓茂寬仁恭愛鄉黨故舊雖行能不同而皆
愛慕欣欣焉遷密令勞心諄諄視人如子舉
善而教口無惡言吏人親愛不忍欺之人常
有言部亭長受其米肉遺者茂問之曰亭長
從汝求乎爲汝有事囑之而受乎將平居自
以恩意遺之乎曰徃遺之耳茂曰遺之而受
何故言邪曰竊聞賢朋之君使人不畏吏吏
不取人今我畏吏是以遺之吏既卒受故來
言耳茂曰汝爲蔽人矣凡人所以貴扵禽獸
者以有仁愛知相敬事也汝獨不欲脩之寍
能高飛遠走不在人間耶亭長素善吏歲時
遺之禮也且歸念之扵是人納其訓吏懷其
恩教化大行道不拾遺光武初訪求茂詔曰
前密令卓茂束身自脩執節淳固誠能爲人
所不能爲夫名冠天下當受天下重賞今以
茂爲太傅封褒德侯
　録曰曄論曰建武之初雄豪方擾斯固倥
　偬不暇給之日卓茂斷斷小宰無他庸能
　而首加聘命優辭重禮其與周武式閭表
　位何以異哉然則雖以茂之醇德實上之
　至仁光武於是乎不可及矣
魯恭拜中牟令專以德化爲理不任刑罰訟
人許伯等爭田累守令不能决恭爲平理曲
直皆退而自責輟耕相讓扵是吏人信服建
初七年郡國螟傷稼大牙縁界不入中牟河
南尹袁安聞之疑其不實使椽肥親徃廉之
恭隨行阡陌俱坐桑下有雉過止其傍傍有
童兒親曰兒何不捕之兒言雉方將雛親瞿
然而起與恭訣曰所以來者欲察君之政迹
耳今蟲不犯境此一異也化及鳥獸此二異
也堅子有仁心此三異也還府具以狀白安
是歲嘉禾生恭便坐廷平安因上書言狀帝
異之
　録曰自漢至今千五百有餘年龔黄早魯
　之名未常泯滅不但生榮死哀而實超今
　邁古也唐宋以後難乎選矣
弘道録(終)
弘道録经三
　仁
　　君臣之仁
唐書食貨志曰唐之始時授人以口分世業
田而取之以租庸調之法其用之也有節盖
其畜兵以府衛之制故兵雖多而無所損設
官有常員之數故官不濫而易禄雖不及三
代之盛時然亦可以爲經常之法也
　録曰唐之太宗未可班於古之帝王也而
　録之以賢者不能無遺憾也董仲舒常建
　議曰秦用商鞅之法除井田民得買賣富
　者田連阡陌貧者無立錐之地小民安得
　不困苦井田之法雖難卒行宜少近古限
　民名田以贍不足塞并兼之路時武帝方
　興功利竟不能用哀帝時師丹復言累世
　承平豪富吏民訾數鉅萬而貧弱愈困宜
　畧爲限時貴近未便亦不行也乃俾王莽
　假王田之名增亂長禍則何益哉普武平
　吴之後雖有占田七十畆之制未幾五胡
　之亂至魏孝文始納李安世之言行均田
　之法齊周隋因之嗚呼敦憶大漢四百餘
　年之間大賢建議屢言而不足而區區六
　朝之際李安世一言而有餘逮扵有唐毅
　然行之愚安能已扵躍然之喜耶
唐制度田以步其闊一步其長二百四十步
爲畆百畆爲頃凡民始生爲黄四歲爲小下
六爲中一十一爲丁六十爲老授田之制丁
及男年十八以上者人一頃其八十畆爲口
分二十畆爲永業老及篤疾廢疾者人四十
畆寡妻妾三十畆當户者增二十畆皆以二
十畆爲永業其餘爲口分永業之田樹榆棗
桑及所宜之木皆有數田多可以足其人者
爲寬鄉少者爲狹鄉狹鄉授田减寬鄉之半
其地有薄厚歲一易者倍授之寬鄉三易者
不倍授工商者寬鄉减半狹鄉不給凡庶人
徙鄉及貧無以葬者得賣世業田自狹鄉而
徙寬鄉者得并賣口分田已賣者不復授死
者收之以授無田者凡收授皆以歲十月授
田先貧及有課役者凡鄉田有以給比鄉
縣有餘以給比縣州有餘以給近州
録曰此唐授田之法也蓋自五胡雲擾之
後民之耕農者無幾後魏因之各以露田
授民露田者荒田無主不栽樹者也諸桑
田不在所授之限桑田者民之永業所常
治者也唐世因之遂有世業口分之分意
者其初亦非公收在官而授無田之民祗
因桑田不在所授之限者而名爲世業因
露田原授扵民者而限爲口分不然若世
業既官爲樹以桑棗所宜之木何以仍得
買賣口分既随其老幼之差殊口力之衆
寡鄉田之寬狹而官爲收授之然則但令
食其所出不令擅其所有何以又得並賣
之乎古之立法最禁徙鬻王制曰井里不
鬻孟子曰死徒無出鄉今令庶人各地遷
移自狹鄉徒寬鄉又得並賣其口分田惟
死者收之以授無田者如此則民安得不
徒之又安得不亡之又安得所收之田而
以授人乎此皆施行矛盾不知作史者之
悮耶抑爲政之悮耶夫自秦而下千四百
有餘年之間而能行授田之法者自唐伊
　始固足以見其難矣而其制不能無可疑
　至永徽以後始禁民不得買賣買者還地
　而罰之抑後矣無惑乎魚并之如故也
凡授田者丁歲輸䌚二斛稻三斛謂之租丁
随鄉所出歲輸絹二匹綾絁二丈布加五之
一綿三兩麻三斤非蠶鄉則輸銀十四兩謂
之調用人之力歲二十日閏加二日不役者
日爲絹三尺謂之庸有事而加役二十五日
者免調三十日者租調皆免通正役不過五
十日
　録曰此唐徵科之數也所以謂租庸調者
　以人丁爲本而調之云者猶其曰調停之
　調盖以土産各有所宜如絹綾絁隨宜賦
　其一丈非謂各二丈爲六丈也布麻亦然
　今志歲輸絹二疋綾䊶各二丈布加五之
　一綿三兩麻三斤非桑鄉則輸銀十四兩
　疑此反重扵常筭矣觀者要當以通典及
　會要所載爲正會要丁隨鄉所出歲輸絹
　綾綾各二丈布加五之一綿二兩輸市者
　麻三斤以爲調
自王公以下皆有永業田太皇太后皇太后
皇后緦麻以上親内命婦一品以上親郡王
及五品以上祖父兄弟職事勳官三品以上
有封者若縣男父子國子太學四門學生愽
士孝子順孫義夫節婦同籍者皆免稅課役
凡主户内有課口者爲課户若老及男廢疾
篤疾寡妻妾部曲客女奴婢及視九品以上
官不課凡里有手實歲終具民之年與地闊
□爲鄉帳鄉成扵縣縣成扵州州成扵户部
又有計帳具來歲課役以報度支國有所須
先奏而歛之數書于縣門村坊與衆知之水
旱霜蝗耗十四者免其租桑麻盡者免其調
田耗十之六者免租調耗亡者諸役皆免
　録曰此唐蠲復之政也自王公以至扵庶
　人皆有品節限量使其子孫能世守之何
　以不能久致太平乎奈何不旋踵而失之
　也故愚嘗謂漢子孫能守三十稅一之法
　而其祖宗不能創什一中正之規唐祖宗
　能設科條禁令之目而其子孫不能存節
　用愛民之心均之無能及扵三代也
太宗方銳意扵治官吏考課以鰥寡少者進
考如增户法失勸道者以减户論配
　録曰此唐殿最之法也使京官五品以上
　各舉守令一人是重之扵始也考課以鰥
　寡少者進失勸導者退是重之扵終也究
　其着實舉行莫者諸州刺史奈何自貞觀
　以來重内官而輕州縣刺史多用武臣或
　京官不稱職始補外任帝雖銳意扵治其
　能身率天下乎此唐之良吏所以不若漢
　世之多也
租以歛獲早晩險易遠近爲差用調輸以八
月發以九月同時輸者先遠民皆自槩量州
府歲市土所出爲貢其價視絹之上下無過
五十疋異物滋味狗馬鷹犬非有詔不獻有
加配則以代租賦
　録曰此唐轉輸之政也至兩稅而後夏輸
　六月秋輸十一月此政廢矣是時太宗方
　銳意扵民絶嗜禁慾黜所玩好且未舉封
　禪征伐之事故州府歲市所貢視絹之上
　下無過五十疋有加配則以代租賦此何
　等氣象也貞觀以後漸不如矣
其凶荒則有社倉賑給不足則徒民就食諸
州尚書左丞戴胄建議自王公以下計墾田
秋熟所在爲義倉歲凶以給民太宗善之乃
詔畆稅二升粟麥秔稻隨土地所宜寬鄉歛
以所種狹鄉㩀青苗薄而督之田耗十四者
免其半耗十七者皆免之商賈無田者以其
户爲九等出粟自五石至扵五斗爲差下下
户及夷獠不取焉歲不登則以賑民或貨爲
種子則至秋而償其後洛相幽徐齊并秦蒲
州又置常平倉粟藏九年米藏五年下濕之
地粟藏五年米藏三年皆著于令
　録曰此唐救荒之政也太宗方重守令之
　選刺史縣令皆得其人故以社倉則足以
　賑以義倉則足以給以常平倉則足以儲
　無守令之賢欲自王公以下計墾田而歛
　之則增一禁厲矣此又爲上者所當知也
貞觀初户不及三百萬絹一疋易米一斗至
四年米斗四五錢外户不閉者歲月馬牛被
野人行數千里不賫粮民物蕃息四夷降附
者百二十萬人是歲天下斷獄死罪者二十
九人號稱太平
　上之即位也常與群臣語及教化曰今承
　大亂之後恐斯民未易化也魏徵對曰不
　然久安之民驕佚驕佚則難教經亂之民
　愁苦愁苦則易化譬猶飢者易爲食渴者
　易爲飲也上深然之封德彜不以爲然上
　卒從徵言是歲天下大稔流散者咸歸鄉
　里斗米不過三四錢東至于海南至五嶺
　皆外户不閉行旅不賫粮取給于道路焉
　帝謂君臣曰此魏徵勸我行仁義既效矣
　惜不令封德彜見之
　録曰易之大過曰揀撓利有攸徃亨九二
　曰枯楊生梯老夫得其女妻無不利夫太
　宗眞有大過人之資而鮮天德王道以爲
　之本棟之撓也楊之枯也幸而貞觀之治
　又得房杜王魏諸賢以爲之輔老夫得其
　女妻也故雖有楝撓枯楊之象而亦有亨
　道焉有利道焉君子故不之拒也
宋紀仁宗體天法道極功全德神文聖武睿
哲明孝皇帝天性仁孝寬裕喜愠不形扵色
初封壽春郡王講學于資善堂天禧元年兼
中書令明年進封昇王九月丁卯册爲皇太
子
　録曰自史册以來數千百年未有直謚爲
　仁者帝可謂僅見矣故以徽號存其大畧
　將以爲君人者致意焉夫蒙以養正聖功
　也方是時帝之至性渾然正人皆可以爲
　堯舜之時開資善堂以講學養之扵正不
　以私冒干之乃作聖之功用而宋朝家法
　過漢唐者也
以參知政事李迪爲太子賔客
　遵堯録曰李迪等常侍燕東宫見帝容止
　端莊雖優戲在前亦不甚顧他日因奏事
　言之眞宗曰平時居内中亦未嘗妄言笑
　也
　録曰迪之風烈頗聞而辭太傅不已過乎
　夫公孤以輔佐天子師保以儲養東宫亘
　古以來之成法初不因太宗之時立而有
　不立而無也自宋專任宰相天子無公孤
　以詔左右則太子無師保以相前後矣此
　其立法不如成周者也
四年詔太傅監國五日一開資善堂太子秉
笏南面立輔臣叅决諸司事聴其議論謂之
曰但盡公道則善矣
　録曰帝之扵己也不妄言笑扵人也務盡
　公道此何等粹白也蒙之九五曰童蒙吉
　其斯帝之謂乎
乾興元年二月戊午遺詔太子即皇帝位
　録曰是時帝年十三如龍之方蛻未就雲
　雨也如麟之方趾未就踐履也故易曰山
　下出泉蒙君子以果行育德豈非以其施
　之未達性之未固哉苟有如伊尹周公以
　輔之扵外太姒邑姜以成之扵内則太甲
　成王尚有慙德不足媲矣惜乎劉后專制
　于内丁謂之徒交結于外苟不得王曾正
　色立朝倚以爲重烏能成九二志應之功
　哉觀聖人作易之意則知仁宗初政之所
　以分矣
明道元年詔曰朕猥以眇躬纂扵洪緒既絶
畋遊之好又無臺榭之營十載于兹未嘗暇
敢不意掖庭之内火禁非嚴一夕延燔徧於
八殿緬思降儆逸怠省循其今内外臣僚直
言朝廷闕失毋有所隱副朕意焉
　録曰帝時春秋𣇄盛未有失德而所稱絶
　遊畋之好乏臺榭之營又非空言則天灾
　何由致乎夫掖庭房闥之地八殿老陰之
　數章獻之稱制將謝矣此其除舊布新之
　先見者歟
一年三月帝始親政罷脩創寺觀裁抑僥倖
召宋綬范仲淹而黜内侍羅崇勳等中外大
悅
　録曰仁之親政與哲之親政大不倖也仁
　之親政罷脩寺觀哲之親政創脩新法仁
　之親政裁抑僥倖哲之親政召用凶邪故
　一則中外大悅一則忠良䘮氣得失之分
　較然見矣
先是皇太后劉氏稱制晚年任宦者羅崇勳
江德明等訪外事崇勳由此勢傾中外
　録曰以母后臨朝而宦官竊勢此何等時
　也范祖禹所謂宋室隆替之本社稷安危
　之機生民休戚之端君子小人進退消長
　之際天命人心去就離合之時帝之盛德
　可少訾哉鳴呼一黜羅崇勳而中外拭目
　咸瞻盛德一召劉瑗等而人情汹汹已蹈
　覆亡萬世之下初政之君不可以不察也
帝見章聖東封西祀及脩玉清昭應景靈土
木之役極天下之巧過爲奢侈謂輔臣曰此
雖太平盛事然亦過度當時執政大臣不得
不任其責吕夷簡曰府庫一空至今不充實
者職此之由帝曰如此之事朕當戒之
　録曰此帝之所以罷脩建也孔子曰三年
　無改扵父之道釋之者曰三年無改亦謂
　在扵當改而可以未改者耳先儒恐其失
　㫖而以有過之舉既徃之愆爲咎故剖折
　而言夫東封西祀土木興作不過廢天下
　之財若乃青苗免役剖尅歛怨將以失天
　下之心諉扵安石猶可言也篤扵君親不
　可言也其知者以爲繼還不知者以爲擅
　改然不知衹皆彰親之過而與克盖前愆
　者大不侔矣嗚呼此宣仁祀飯之頃異扵
　章獻撤簾之日也歟
初太平日久仕進者皆依托權要以希進用
奔競成風仁宗嘗謂輔臣曰比來臣寮請對
其欲進者多求退者少何也王曾曰七人食
兼繫時之用舍惟朝廷抑奔競崇靜退則庶
幾有難進之風帝然之
　録曰此帝之所以抑僥倖也夫僥倖之人
　行險者也其始也依阿取容讒謟面諛無
　所不爲其終也吮癰舐痔逢君之惡同所
　不至故人君必深惡而痛絶之然非至公
　以存心至明以燭物未有不以小廉信其
　大節而假以欲退之意遂其躁進之心故
　曰清心知人又曰知人則哲闕一不可
景祐二年王曾同平章事曾性資端厚在朝
廷進止皆有常䖏平居寡言笑人不敢干以
私進退十人莫有知者范仲淹常問曰明揚
士類宰相之任公之盛德獨少此耳徐應之
曰夫執政而欲使恩歸己怨將誰歸仲淹服
其言帝之初即位也太后將有專制之患曾
正色危言以立于朝由是宦官近習不敢窺
覦而帝德日就太后亦全令名
　録曰自此以後可以見當時君臣之氣象
　矣夫曾褒然稱許爲大臣者也則其扵士
　不猶造化之扵物乎其心必欲人人而盡
　其才然亦有或不能盡者惟反之至公至
　誠在我無愧而已若孜孜以效用爲恩舍
　置爲怨則大臣者日益不足哉故曰斷斷
　兮無他技若吕許公未免有慊扵此此其
　收恩避怨與危言正色之所以不同也
慶曆元年冬十一月有事扵南郊大赦自西
方用師帝爲肝食知諫院張方平言曰陛下
猶天地父母也豈與大豕豺狼較乎願因郊
赦引咎示信開其自新之路帝喜曰是吾心
也命方平以䟽付中書吕夷簡讀之拱手曰
公言及此社稷之福也
　録曰蒙正亟稱夷簡有宰相之材其此之
　謂乎夫仁者必有勇此西事之當競也然
　而君子不之競者豈徒廣人自新之路哉
　出則無敵國外患國恒亡其諸引咎示信
　之微意歟
時章得象晏殊賈昌朝韓琦范仲淹富弼杜
衍同時執政歐陽脩余靖王素蔡襄並爲諫
官夏竦既罷石介喜曰此盛德事也歌頌吾
職其可已乎作慶曆聖德詩曰扵惟慶曆三
年三月皇帝龍興徐出門闥大聲渢渢震摇
六合如乾之動如雷之發初聞皇帝蹙然言
曰子祖予父付予大業子恐失墜實賴輔弼
汝得象殊重愼㣲密君相予久予嘉君伐昌
朝儒者學問該洽與予論政傳以經術惟汝
仲淹汝誠予察爲予司諫正予門闑爲予京
兆堲予纔說賊叛予夏徃予式遏六月酷日
大冬積雪汝寒汝暑汝不告乏予晚得弼予
心弼悅以道輔予弼言深切予不堯舜弼自
笞罰諫官一年踈奏滿篋契丹忘義敢侮大
國弼將予命不畏不怯沙磧萬里死生一節
視弼之膚霜剥風裂觀弼之心鍊金鍜鐵惟
仲淹弼一夔一契曰衍汝來汝予黄髮事予
二紀毛秃齒豁心如一兮率履弗越遂長樞
府兵政無蹶予不識琦琦有奇骨其噐魁落
其人渾樸可屬大事敦厚如鼓以汝副衍知
人予哲惟脩惟靖立朝䡾䡾言論磥砢忠誠
特達萬里歸來剛氣不折素相之後含忠履
潔昔爲御史幾叩予榻襄雖小官名聞予徹
亦嘗獻言箴予之失剛守粹慤與脩儔疋皇
帝聖明忠邪辨别舉擢俊良掃除妖魅衆賢
之進如茅斯㧞大姦之去如距斯脫
　録曰當時有傳慶曆盛德詩扵蜀中者其
　人欲識之雖然豈惟當時今人誰不欲識
　之哉執政諫官國之元氣朝之命脉也帝
　有包荒之德而諸賢又能奮其剛斷之勇
　此正泰之天地交而萬物通上下交而其
　志同者宜乎衆賢之進如茅斯㧞大姦之
　去如距斯脫矣然所謂朋亡者何也夫君
　子之同道美矣小人豈能忘情既已交章
　論罷而又形之詩章亦已甚矣故有石介
　之頌而必有女奴之書有如茅之作而必
　有似葉之嘆此介禍之所由始亦黨論之
　所由興也聖人之垂戒深哉
五月戊子兩輔臣稱賀帝曰天久不雨將害
民田朕每焚香上禱扵天昨夕寢殿中忽聞
㣲雷遽起冠帶露立殿下須臾雨至衣皆沾
濕移刻兩霽再拜以謝方敢升階自此尚冀
稿苗可救也比欲下詔罪己徹樂减膳又恐
近扵崇餙虚文不若夙夜精心密禱爲佳爾
　録曰夫祈禱古人之所不廢至有以身代
　犠牲者以蝗吞口中者何以槩乎未之録
　也曰此崇飾虚文之謂也古者一德格天
　而後有六事自責苟無其實而下詔罪己
　徹樂减膳則亦徒然而已此帝所以不若
　精心密禱之爲佳也
范仲淹參知政事帝方銳意太平數問當世
事又爲之開天章閤引輔臣入對給以筆禮
俾條陳其所欲爲者仲淹惶恐退而上十事
曰明黜陟抑僥倖精貢舉擇長官均公田厚
農桑脩武備推恩信重命令减徭役天子方
信向仲淹悉用之
　録曰文正之立心以老成忠厚爲主先憂
　後樂爲事此其人品之高如青天白日不
　可掩也仁宗之銳意以得賢安民爲寳禎
　祥朕兆爲末此其治化之盛如日升月恒
　不可量也夫漢文一問天下錢穀决獄幾
　何平勃不能答而遂已而况開天章閤以
　延之入給筆劄以誘之言乎如此而不皇
　恐者鮮矣然而不如古者臯陶曰允迪厥
　德謨明弼諧帝之延問有餘而言蹈不足
　是以謨雖訏而命未定意雖銳而功未成
　比後世之恒患而堯舜終不可及也
時二府合班奏事韓琦爲樞密副使雖事屬
中書亦必盡言或指其過失同列不悅帝獨
識之曰韓琦性直琦條所宜先行者七事曰
清政本念邊計擢材賢備河北固河東收民
心營洛邑繼又陳救弊八事曰選將帥明按
察豊財利遏僥倖進能吏退不才謹入官去
宄食帝嘉納之又陳四策以爲今當以和好
爲權宜戰守爲實務請繕甲厲兵營修洛都
蜜定討伐之計
　録曰傳稱惟仁者能受盡言琦不遇帝安
　能獨識之哉是故治平之末琦嘗盡言矣
　神宗漫然不應熙寧之初亦嘗盡言矣非
　惟終以爲疑至條折其不然刋石訟之天
　下嗚呼同是一琦也前無侵官賣直之名
　後有彰播流傳之責豈其陳力之不同哉
　受與不受之間而已矣故觀神宗之過可
　以知仁宗之仁也
皇祐二年夏六月詔州郡自今勿得獻瑞物
知無爲軍茹孝標獻芝草三百五十本帝曰
朕以豐年爲瑞賢臣爲寳至於草木蟲魚之
異保足尚哉免孝標罪戒天下勿獻
　録曰漢文帝宋仁宗未可以優劣也何以
　進坦平免孝標之不同也孔子謂善人雖
　不必踐舊迹而自不爲惡然皆未能入聖
　人之室者是故漢文帝却之却之留扵他
　岐然而不爲也非不能也宋仁宗思之思
　之殆于不勉然而不能也非不爲也此
　君之所以分也
三司使王拱辰請榷河北鹽既立法矣猶未
下翰林學士張方平言扵帝曰河北再榷𥂭
何也帝驚曰始立法非再也方平曰周世宗
榷河北𥂁犯輙䖏死世宗北伐父老遮道泣
訴願以𥂁課均之兩稅鹽錢是也豈非再榷
乎帝大悟曰卿語宰相立罷之方平曰詔雖
未下民已知之當直以手詔罷不可自有司
出也帝大喜命方平密撰手詔罷之河朔父
老相率拜逆於澶州爲佛老會者七日以報
上恩且刻詔書北京過其下者稽首流涕
　録曰仁宗之世所以事必可稱者以德意
　存乎其間也故一聞人之議始而驚中而
　悟終乃立罷而後已焉視彼說而不繹從
　不改者相去何天淵乎此其德足以感動
　人心而報之者無所不用其極也
王拱辰言扵上曰富弼亦何功之有但能添
金帛之數厚夷狄而弊中國爾仁宗曰不然
朕所愛者土宇人民財非所惜也拱辰曰財
非出扵民邪仁宗曰國家經費取之非一日
之積歲出以賜夷狄亦未至困民若兵興調
發歲出不貲非若今之緩取也拱辰曰犬戎
無厭好窺中國之隙且陛下只有一女萬一
欲求和親則如何仁宗憫然色動曰苟利社
稷朕亦何愛一女邪拱辰言塞遽曰臣不知
陛下屈己愛民如此堯舜之主也灑泣再拜
而去
　録曰愚觀王拱辰之言即欽若孤注之說
　也非惟漫潤之不行且雖屈己而無憾帝
　至是眞如天之無不覆也地之無不載也
　以爲堯舜之主誠哉是言矣
文彦博富弼同平章事帝嘗問置相扵王素
素曰惟宦官宫妾不知姓名者可克其選帝
曰如是則富弼爾至是與彦愽同召至郊詔
百官迎之范鎮曰隆之以虚禮不若推之以
至誠陛下用兩人爲相舉朝皆謂得人然近
制兩制不得詣宰相居弟百官不得聞見是
不推之以誠也願罷郊迎而除謁禁則扵御
臣之術爲兩得矣及宣制士大夫相慶扵朝
帝遣小黄門覘知之語翰林學士歐陽脩曰
古之命相或得諸夢卜今朕用相人情如此
豈不賢扵夢卜哉
　録曰本朝置相豈盡殉扵宦官宫妾哉然
　而仁宗之世紛紛皆君子而李迪王曾范
　仲淹文彦愽富弼韓琦尤所著聞推原其
　故正以公天下之情而非出于一己之私
　也豈惟賢扵夢卜實可傳扵後世故録漢
　文之仁者存其言録宋帝之仁者存其相
　嗚呼相道得而萬國理矣
初河北京東大水民流就食青州富弼勸所
部民出粟益以官廪得公私廬舍十餘萬嘔
散䖏其人以便薪水官吏自前資待缺寄居
者皆賦以禄使即民所聚選老弱病瘠者廪
之仍書其勞約他日爲奏請受賞每五日趣
遣人持酒肉飯𩝠慰藉出扵至誠人人爲盡
力山林川澤之利可資以生者聴民擅取及
麥大熟民各以遠近受粮而歸凡活五千餘
萬人募爲兵者萬計前此救灾者皆聚民城
郭中爲粥食之蒸爲疾疫及相蹈藉或待哺
數日不得粥而仆名爲救之而實殺之自弼
立法簡便周盡天下傳以爲式帝聞遣使褒
勞加禮部侍郞
又益利路飢韓琦爲體量安撫使蠲减稅以
募人入粟招募壯者刺以爲厢禁軍一人充
軍數口之家得以全活檄劎門關民流移而
欲東者勿禁簡州艱食爲甚明道中以灾傷
嘗勸誘納粟後糶錢十六萬餘歸扵常平琦
曰是錢乃賑濟之餘非官緡也發庫盡以給
四等以下户逐貪殘不職吏能冗役七百六
十人爲饘粥活飢人一百九十餘萬復知楊
州徒定州兼安撫使賑活飢民數百萬璽書
褒激粼道視以爲準
　録曰以帝之憂民而弼與琦盡心荒政譬
　則萬華之國而值製錦者體裁之工也良
　玉之肆而遇善冶者追琢之美也天非不
　欲常煦也流行之度難保其無寒恃吾有
　以禦之則恒温矣民非不欲常飽也適逢
　之數未必其無飢賴吾有以䖏之則無患
　矣雖然弼所活五千餘萬人而琦所活亦
　數百萬苟非眞心實意視民之溺猶己溺
　之視民之飢猶己飢之至誠感動扵上下
　公私之間焉能人人盡如己哉嗚呼法可
　傳而心不可傳能盡心扵無我則能盡心
　扵二公之政矣
嘉祐八年春三月辛未帝崩遺制下日雖深
山窮谷莫不奔走悲號而不能止
　録曰中庸曰故大德必德其位必德其禄
　必得其名必德其壽帝眞難得者矣盖位
　人可得也必若幼冲踐祚𣇄盛當乾以至
　扵四十二年之久此不可必也禄人可得
　也必若泮涣爾游優爾游休以至扵歌舞
　太平之盛此不可必也名人可得也必若
　君子道長小人道消以至扵康定慶曆之
　際此不可必也壽人可得也必若深山窮
　谷如喪考妣以至扵奔走悲號之極此不
　可必也斯帝之所以爲仁宗也
史臣賛曰仁宗恭儉仁恕出扵天性一遇水
旱或密禱禁廷或跣立殿下有司請以玉清
舊地爲御苑帝曰吾奉先帝苑囿猶以爲廣
何以是爲燕私常服澣濯惟帟衾裯多用繪
絁宫中夜飢思膳燒羊戒勿宣索恐膳夫自
此𢦤賊物命以備不時之須大辟疑者皆令
上讞歲嘗活千餘人吏部選人一坐失入死
罪皆終身不遷每諭輔曰朕未嘗□人以死
况敢濫用辟乎至扵夏人犯邉禦之出境契
丹渝盟增以歲幣在位四十二年之間吏治
若媮惰而任事蔑殘刻之人刑法似縱馳而
决獄多平允之士國未嘗無嬖倖而不足以
以累治世之體朝未嘗無小人而不足以勝
善類之氣君臣上下惻怛之心忠厚之政有
以培壅宋三百餘年之基子孫一矯其所爲
馴致扵亂傳曰爲人君止于仁帝誠無愧焉
新安胡氏曰當仁宗時或有獻蛤蜊二十八
枚枚千錢帝曰一下筋費千錢吾不堪也北
使言高麗職貢竦欲加兵帝曰此只王子罪
今加兵且屠戮百姓卒寑兵京師疫出通天
犀療治或請留供服御曰朕豈貴異物而賤
百姓哉蘇轍對策言過直或請黜之曰求直
言而以直棄之天下謂何又好學崇儒扶值
斯道尤爲盛矣經筵謂侍臣曰朕盛暑未嘗
少倦但恐卿等勞耳噫若帝者存心致治粹
乎無以議矣
　録曰或問曰帝誠無愧扵爲君矣然扵古
　之帝王可以匹休乎曰未也獨不觀孔子
　之告哀公乎曰果能此道矣雖愚必明雖
　柔必强帝之天資粹矣而郭后之慙德實
　聖學之不純雖以諸賢在朝無能改扵其
　德則以仁柔有餘剛斷不足未免趙宋之
　主而已故曰惟精惟一又曰惟幾惟康此
　從古辟王之要法
五倫書
仁宗昭皇帝天禀純明孝友之行出扵天性
在儲位二十年深明人君之道暨嗣位勵精
圖治推誠任人每曰爲人君止扵仁耳故弘
施霈澤悉罷科買己逋責詢民隱急農事褒
舊勞舉墜典屢𩛙法司崇寬厚戒深刻惟日
以恤人爲務
　録曰自宋至今又五百餘年之間直謚
仁宗者一再見焉鴻名懿號由百世之後
　孝子神孫視之豈不美哉
皇明名臣言行録
孝宗敬皇帝登　大寳一十八載每存心扵
天下嘗召問尚書劉大夏曰天下何時太平
朕幾時做得如古之帝王大夏曰求治不宜
太急但凡用人行政有疑者即召内閣并執
政大臣面議停當行去自然順理便是太平
都御史戴珊懇辭老病今諭　㫖曰說與戴
珊朕以天下事推誠付托猶家人父子也太
平未兆何忍捨朕而先歸乎
　録曰周詩曰昊天有成命二后受之成王
　不敢康夙夜基命宥密嗚緝熙單厥心肆
　其靖之斯言若爲我
孝皇頌也　明興百五十餘年天之成命
列聖既受之矣
孝皇繼之實能不敢康寧至扵基命宥密緝
　熙單心尤爲親切盖
孝皇之德深沉而不露淵靜而有本夙夜積
　累以承籍天命而身望太平是眞能繼續
　光明　二祖四宗之鴻業而盡其心故至
　今天下安靖而保億萬年之休也使天假
　之以年何古之帝王不可及哉
時户部郞中李夢陽嘗建言以指斥政事之
非孝皇怒下之獄比具詞以讞有　㫖令復
職他日劉大夏奏事畢　上曰近日外事若
何大夏頓首曰近有㫖釋李夢陽中外懽呼
聖德如天地之大　上曰李夢陽語言狂妄
朕不得已而下之獄鎮撫司本上朕試問左
右作何批行一人曰此人狂妄宜付錦衣衛
撻以釋之朕揣知此輩意欲得㫖下便令重
責致其死以快宫中之怒使朕受殺直臣之
名左右不忠如此朕所以即釋復職更不令
法司擬罪也大夏復頓首曰陛下行此一事
堯舜之仁也
嘗因遼東都指揮張天祥襲殺虜㓂爲功大
理少卿吴一貫當其罪死會天祥斃于獄
孝皇大怒親鞠于廷欲置一貫重辟時刑部
尚書閔珪與都御史戴珊進曰一貫推案不
實罪當徒既忤　㫖猶力諍曰法如是足也
遂問劉大夏曰且道自古何君何大臣亦嘗
如此對曰臣幼讀孟子見云舜爲天子臯陶
爲士瞽䏂殺人惟執之而已今之法司恐亦
如是　上頷之明日㫖下一貫罪止免官
又一日召劉大夏論時政且及當時人才
孝皇曰如山西副使王鴻儒他日可大用對
曰誠如　聖諭後大夏以告鄉人胥員外文
相曰朝廷用此等人方擔當得大事予老不
及見子其識之
　録曰凡比皆我
孝皇誠心密意迥出近代帝王萬萬者恨㣲
　臣跼蹐海隅無由愽觀　國史盡天高地
　厚之仁而區區見于諸臣言行録者如此
　故並録以終焉


　弘道録終










弘道録經四
　仁
　　父子之仁
堯典曰虞舜父頑母嚚象傲克諧以孝
　録曰此稽古史臣弟一義也夫孝爲萬善
　之原仁之本務也以堯舜之大聖行禪授
　之大事不過曰克諧以孝而已然則聖人
　之德又何以加扵孝乎
孟子曰帝使其子九男二女百官牛羊倉廪
備以事舜扵畆畆之中天下之士多就之者
帝將胥天下而遷之焉爲不順扵父母如窮
人無所歸天下之士悅之人之所欲也而不
足以解憂好色人之所欲妻帝之二女而不
足以解憂富人之所欲富有天下而不足以
解憂貴人之所欲貴爲天子而不足以解憂
人悅之好色富貴無足以解憂者惟順扵父
母可以解憂人少則慕父母知好色則慕少
艾有妻子則慕妻子仕則慕君不得扵君則
熱中大孝終身慕父母五十而慕者子扵大
舜見之矣
　録曰豈惟舜哉今我
皇上之孝眞有如大舜者觀其屢所諭輔臣
　不以身爲天子當有四海爲樂至咨嗟涕
　泣若有不能一日安扵其上者其詞具見
　眀倫大典亦可謂終身慕者矣
萬章問曰人有言至扵禹而德衰不傳扵賢
而傳扵子有諸孟子曰否不然也天與賢則
與賢天與子則與子昔者禹薦益扵天七年
禹崩三年之喪畢益避禹之子扵箕山之陰
朝覲訟獄者不之益而之啓曰吾君之子也
謳歌者不謳歌益而謳歌啓曰吾君之子也
丹朱之不肖舜之子亦不肖舜之相堯禹之
相舜也歷年多施澤扵民久啓賢能敬承繼
禹之道益之相禹也歷年少施澤扵民未久
舜禹益相去久遠其子之賢不肖皆天也非
人之所能爲也莫之爲而爲者天也莫之致
而至者命也
　録曰此家天下之始萬世共由而莫之變
　易者也蓋盡心知性而後可以言天窮理
　盡性而後可以言命斯二者苟一毫之未
　盡未有不爲子之趙普者彼子之趙普曷
　常不言天與命哉其所建非天下之至公
　則無以易天性之至愛所授非祖宗之至
　意則無以見統承之至恩是故朱與均堯
　舜曷嘗不愛之哉爲天下得人難故不爲
　强避也至扵益又曷常不薦之扵天暴之
　扵人哉不之益而之啓故不爲强奪也此
　豈人之所能與哉孟子發明爲相久遠之
　故其了賢不肖之殊扵天命益爲詳盡録
　者不可不察
太甲曰王徂桐宫居憂克終允德
　録曰惻隱之心仁之端也斯言何爲而發
　哉豈非以中人之性不見所可憂而憂心
　不生不見所可懼而懼心不生扵是乎浸
　淫扵風愆而不自知也拂戾扵訓誨而不
　自覺也寧不思所以警動之者平夫桐宫
　窀穸之所在也衣冠之所藏也雖以常人
　視之亦莫不望松揪而興慨至是而太甲
　之心油油如矣勃勃如矣其密邇先王之
　訓賢扵師保之訓遠矣是故不邇聲色常
　接乎目也不吝改過每警乎心也此其所
　以顛覆之迹變而爲克終之德豈非惻隱
　使之然哉
無逸曰其在高宗時舊勞于外爰暨小人作
其即位乃或諒陰三年不言其惟不言言乃
雍
　録曰商之尚質猶夫太古之風也太子天
　下之本不以卑踰尊也而乃使久居民間
　與小民共事乎可以見小乙之愛其子非
　若後世姑息之態而有眞實無妄之誠朝
　廷萬幾之本不以恩掩義也而乃或亮陰
　三年不言乎可以見高宗之愛其父非若
　後世虚禮之文而有天性自然之愛此三
　代人主高致盛節非但以崇高富貴言也
大雅云緜緜瓜瓞民之初生自土沮漆古公
亶父陶復陶宂未有家室
　録曰夫詩稱綿綿瓜瓞何也盖太王肇基
　王迹迹者軌之轍也邠人曰仁人也不可
　失也從之者如歸市豈非王者之軌轍歟
　厥後武王纉太王之緒即綿綿之緒耳不
　然以陶復陶冗之風而圖王剪啇之志何
　由起耶善觀者必能辯之
又云乃及王季維德之行太姙有身生此文
王
　録曰愚觀成周之際父祖子孫若是其盛
　而堯時反不能及何也意者天地初闢氣
　未全純至周眞元會合匪但家之積慶而
　天下積誠亦非一朝一夕之故也不然以
　洽陽渭涘與釐降嬀汭何以不相若乎
列女傳曰太姙之性端一誠莊及其有娠目
不視惡色耳不聴惡聲口不出傲言生文王
而明聖太姙教之以一而識百率爲周宗君
子謂太姙爲能胎教
　録曰愚觀胎教之言未嘗不嘆其至理之
　所寓也夫天命之性無形者也男女之感
　有氣者也無形者不可以善惡言性善故
　也有感者則其邪正善惡自此分矣匪但
　是也而貴賤壽夭無不兹焉是判所謂氣
　質之禀與生俱生一定而不可易者其卒
　爲周宗不亦宜乎
中庸曰無憂者其惟文王乎以王季爲父以
武王爲子父作之子述之
　録曰孔子曰仁者不憂釋之者曰理足以
　勝私故不憂文王以王季爲父苟若私慾
　勝則必逞其欲速之心而䧟父扵不義有
　之矣以武王爲子若苟私慾勝則必預爲
　不㧞之業而䧟子扵不臣有之矣以是爲
　訓後世尚有欲爲周文王者嗚呼是何文
　王之多乎
后妃不妬忌而子孫衆多故衆妾以螽斯之
群處和集而子孫衆多比之曰螽斯羽詵詵
兮宜爾子孫振振兮螽斯羽薨薨兮宜爾子
孫繩繩兮螽斯羽揖揖兮宜爾蟄蟄兮
　録曰何以謂有是德而宜有是福也盖前
　乎此者多及王世不可宗矧可繼乎後乎
　此者多陰禍燎不可遏矧可長乎夫人不
　間扵其父母昆弟之言可以觀孝矣言不
　離扵其衆妾内子之口可以觀德矣和非
　婦子嘻嘻也貫魚以宫人寵無不利其周
　之世恩乎進非枯楊生梯也王假有家交
　相愛也其文之家法乎此而論德則德廣
　此而言福則福大
文王后妃德脩扵身而子孫皆化扵善故詩
人羙之曰麟之趾振振公子吁嗟麟兮
若録曰愚觀王者之端未有若是之眞實而
　無僞而頌羙之詞亦未有若此之親切而
　有味也是故麟有在郊藪矣然而未見也
　矧四靈之物無形而群公之子有象固不
　若振振者之克肖也此聖人之徒深有得
　扵觀感興起非但誦說向慕而已也抑啇
　有外丙何壬之夭漢有隱王少帝之辜死
　有建成光吉之難宋有光美德昭之議更
　孰有如周之文武成康繼體者哉以爲王
　者之瑞誠非誣矣
矧記文王有疾武王不說冠帶而養文王一
飯亦一飯文王再飯亦再飯旬有二日乃間
文王謂武王曰女何夢矣對曰夢帝與我九
齡文王曰女以爲何也曰西方有九國君王
其終撫諸文王曰非也古者謂齒爲齡我百
爾九十吾與爾三焉文王九十七乃終武王
九十三而終
　録曰武何有以是夢也愛親之心篤所謂
　先天而天弗違也文何以有是應也愛子
　之心篤所謂後天而奉天時也天且弗違
　而人何疑議之哉文之與武體雖有二而
　誠之所通初無間然也其一飯再飯以至
　旬有二日之間純乎爲親之意舉天下物
　物何以加之乎木石豚魚尚云可格矧神
　明之至理耶其曰九十七九十三者乃實
　理之應適會其數雖不益以文王之三齡
　安知武王之有縮乎要之人生以百歲爲
　期初不屑屑拘之觀者不以詞害意可也
周頌閔予小子遭家不造嬛嬛在疚扵乎皇
考永世克孝念兹皇祖陟降庭止維予小子
夙夜敬止扵乎皇王繼序思不忘
　録曰所以謂就文武之業崇大化之本者
　盖天地之大化曰仁聖人之至德曰孝几
　所以媚玆一人而應侯順德者莫非以是
　爲之張本也是故太甲之徂桐居憂高宗
　之宅憂亮陰成王之煢煢在疚三王所以
　底扵嗣守之賢者同一道也皇王之孝非
　有他求也其端出扵天乃良心之眞切也
　其思閟扵祖乃憂劬之通㣲也其質要扵
　鬼神乃百順之游衍也此所以思繼其序
　而不忘者也厥後大漢之興其審尚不異
　乎此元成以後此道㣲矣無恠乎經生之
　切切也
顧命惟四月哉生愧王不懌甲子王乃洮𩔗
水相被冕服憑玉几乃召太保爽芮伯彤伯
畢公衛侯毛公師氏虎臣百尹御事王曰嗚
呼疾大漸惟幾病日臻既彌留恐不獲誓言
嗣兹予審訓命汝昔君文王武王宣重光奠
麗陳教則肄肄不違用克逹殷集大命在後
之侗敬迓天威嗣守文武大訓無敢昏逾今
天降疾殆弗興弗悟爾尚眀時朕言用敬保
元子釗弘濟于艱難
　録曰此成王之所以正其終與康王之所
　以正其始可以爲萬世之法也夫托孤寄
　命夫有若周之得人者也以王室之懿親
　當太保之重任雖曰有君臣之分而其休
　戚之所關若同舟而颺扵中流並轡而馳
　扵康莊亦安得而不業業哉彼成王者始
　也予其懲而毖後患苟非周公何以能保
　明其身乎終也宣重光而達大命苟非召
　公何以能敬保元子乎此艱難之意成王
　身有之故言之親切而有味非若安劉必
　勃之徒取僥倖也
又曰柔遠能邇安勸小大庶邦思夫人自亂
予威儀爾無以釗冒貢于非幾
　録曰成王至是無以異扵古之聖賢矣盖
　幾者虞廷之要訣也非至明疇能察之非
　至健疇能决之此其所得扵緝熙仔肩之
　所致而非泛泛然之臆說也夫動而泛應
　則紹庭上下陟降厥家可須臾忽忘乎靜
　而愼獨則一日二日萬幾可瞬息不善乎
　然而嗣君尤切焉者以其心之未純守之
　未固一旦出居人表易致驕泰之失入邇
　近習冒進不善之幾則所以柔遠能邇安
　勸小大庶邦皆失其具矣此瞑眩之深慮
　死生之永訣盈成之至計保傅之全功彼
　佳兒佳婦之言徒見其所爲親而不詳扵
　理道者非同日語也
周公謂魯公曰君子不施其親不使大臣怨
乎不以故舊無大故則不棄也無求備扵一
人
　録曰此周公之家法夫子所謂魯一變至
　扵道是也厥後魯公之爲治先内而後外
　先仁而後義所得扵訓戒者至切也故曰
　魯之澤及十世魯有王者之跡者仁厚也
　齊之所以不如魯也然愚嘗過曲阜而觀
　周公之廟廼無一人配饗之者愚意大聖
　人之德生能配天死無以配食且以魯公
　之賢無忝周公之教以之配饗夫豈不宜
　他日或能舉錯執此以徃可也
檀兮晉獻公之䘮秦穆公使人吊公子重耳
曰寡人聞之亡國恒扵斯得國恒扵斯雖吾
子儼然在憂服之中䘮亦不可久也時亦不
可失也孺子其圖之以告舅犯舅犯曰孺子
其辭焉喪人無寳仁親以爲寳父死之謂何
又因以爲利而天下其執能說之孺子其辭
　焉公子重耳對曰君惠吊亡臣重耳身喪父
　死不得與扵哭泣之哀以爲君憂父死之謂
　何或敢有他志以辱君義稽顙而不拜哭而
　起起而不私子顯以致命扵穆公穆公曰仁
　矣公子重耳夫稽顙而不拜則未爲後也故
　不成拜哭而起則愛父也起而不私則遠利
　也
　録曰立庶以是不以愛愛既斃矣重耳之
　長無能易也彼惠公者上不顧兄下不顧
　弟外賂内求僥倖苟得重耳方且煢煢在
　疚稽顙哭泣其氣象判然不侔故春秋惠
　公不書入里克不書罪而大學亦引舅犯
　之言皆與人爲善之心也孰謂穆公之主
　納不定扵子顯之致命乎使文公者每事
　如此又何以久假而不歸哉惜乎心之不
　純巧扵用詭雖皆不學之過而子犯之致
　君無術亦不得而辭其責也
左傳酆舒問於賈季子犯之子曰趙衰之與
趙盾孰賢對曰趙衰冬日之日也趙盾夏日
之日也
　録曰冬日之日可愛者也夏日之日可畏
　者也衰以壺漿從經餒而弗食其愛至矣
　至盾始爲國政制事典正法罪辟刑獄董
　逋迯由質要畏而愛矣此季所以亟稱也
家語孔子之先宋之後也㣲子啓殷帝乙之
元子入爲王卿士㣲國名子爵周公相成王
命㣲子爲殷後與國于宋弟號㣲仲仲生宋
公稽稽生丁公申申生湣公熙熙生弗父何
何當嗣而讓其弟厲公焉何生宋父周周生
世父勝世爲宋鄉勝生正考甫生孔父嘉其
後以孔爲氏焉嘉生木金父木金父生臯夷
父其子爲防叔辟華氏之禍而奔魯故孔子
爲魯人防叔生伯夏伯夏生叔梁紇禱扵尼
丘之山生孔子
　録曰遷知世孔子矣而顧遺其先系何耶
　㣲子統承先王孔子實紹商後三代更起
　迭運可謂至仁矣夫契敷五教明人倫萬
　世仁義禮樂之宗也湯繼夏后以有天下
　其立本發源實肇扵此以至扵㣲子又生
　有聖德后與帝乙皆欲立之則㣲子固當
　命世爲天子矣及其抱祭器奔周天心棄
　紂而實未厭商也周亦不敢臣之而使脩
　其禮物作賓於王家數世而後周德亦衰
　天乃篤生元聖爲萬代仁義禮樂之宗主
　雖不繼周而王實以代商爲治觀夫子嘗
　曰吾學殷禮有宋存焉其隱然自任之心
　可見是可遺而弗論乎通志救馬遷之失
　亦畧而不書非其至矣此録之不可無也
孔子年十九娶于宋之開官氏一歲而生伯
魚魯昭公使人遺之鯉魚孔子榮君之貺故
名曰鯉而字伯魚伯魚生伋字子思作中庸
　録曰商自契以來而至扵湯又自湯以降
　而封扵宋歷千有餘年而後孔氏興又自
　正考父佐戴武宣歷數世而後孔子出孔
　子復娶于宋之開官氏而生伯魚伯魚復
　生伋而後道統之傳得其宗天爲萬世之
　計將以繼徃開來非但光前裕後其所關
　係非小補也乃可略而不書乎録之以補
　史記古史通志諸書之缺
孝經仲尼居曾子侍子曰先王有至德要道
以順天下民用和睦上下無怨汝知之乎曾
子避席曰參不敏何足以知之子曰夫孝德
之本也教之所由生也復坐吾語汝身體髮
膚受之父母不敢毁傷孝之始也立身行道
揚名扵後世以顯父母孝之終也夫孝始扵
事親忠扵事君終扵立身大雅云無念爾祖
聿脩厥德
　録曰夫所謂至德要道何也曰心也心何
　以至而要也此對天下與民與上下言故
　爲至而要也何以天下與民與上下之非
　至而要也天下至廣也聖人以爲病焉愽
　施是也兆民至煩也聖人以爲病焉濟衆
　是也上下至不齊也聖人以爲病焉絜矩
　是也豈其遂已哉天下雖廣親則一也兆
　民雖煩愛則一也上下雖舛順則一也親
　也愛也順也先王之心休休乎以爲羙也
　綽綽乎以爲裕也視之弗可見而能加于
　百姓聴之弗可聞而能刑于四海故曰德
　之本也教之所由生也此通一經之本始
　明五孝之發端非止始扵事親忠扵事君
　終扵立身而已
有子曰其爲人也孝弟而好犯上者鮮矣不
好犯上而好作亂者未之有也君子務本本
立而道生孝弟也者其爲仁之本與
　録曰孝弟爲仁之本本猶根也物之有根
　便有許多柯幹枝葉所以務培其根者以
　生意在此而不在彼也設有人焉接人一
　團和氣而家庭有未善焉可謂仁乎又有
　人焉惟孝友于兄弟廼加人以横逆焉有
　是理乎故曰孝弟而好犯上者鮮矣不好
　犯上而好作亂者未之有也然此乃日用
　常行之道無甚高難行之事君子何乃專
　用力扵此乎正以本立而道生則將推之
　天地萬物無不各得其所矣豈非仁之本
　乎門人以有子言行氣象似聖人故並記
　扵開卷之首然則務本者豈非時習之第
　一義歟
孟子曰未有仁而遺其親者也
　録曰夫所謂遺親者即如世俗不孝有五
　之類惟不仁則狥于人欲之私而有此等
　事仁則一舉足一出言不敢忘乎父母故
　嘗聴于無聲視于無形豈有惰其四肢乎
　居則致其敬養則致其樂豈有愽奕好飲
　酒乎父母之所愛者子亦愛之豈有好貨
　財私妻子乎色不忘乎目聲不絶乎耳豈
　有從耳目之欲乎居上不驕爲下不亂在
　醜不爭豈有好勇鬥狠乎凡此皆人倫莫
　大之幸家道無窮之益三書開卷之首不
　可以不察也
又曰仁之實事親是也
　録曰此實字非對華而言亦非如菓核之
　實乃是本然歸宿處故謂之實也盖仁之
　所以爲仁非泛然之謂也乃天生父子其
　性之至愛本然歸宿之處在扵事親故謂
　之仁也下面義智禮樂莫不皆然至扵樂
　則生矣生則烏可已也則仁之全體逞露
　大用顯行極至則手舞足蹈然皆出扵五
　者本然歸宿之處非有所外求非有所假
　借乃直示人以喫緊活潑之道大抵聖賢
　之言譬之化工生意俱包在内人視之有
　層層葉葉只是一箇骨朵内發出來的便
　是仁之實也讀者其致思乎
小雅蓼蓼者莪匪莪伊蒿哀哀父母生我劬
勞蓼蓼者莪匪莪伊蔚哀哀父母生我勞瘁
鉼之罄矣維壘之耻鮮民之生不如死之久
矣無父何怙無母何恃出則御恤入則靡至
父兮生我母兮鞠我拊我畜我長我育我顧
我復我出入腹我欲報之德昊天罔極南山
烈烈飄風發發民莫不穀我獨何害南山律
律飄風弗弗民莫不穀我獨不卒
　録曰治世之言宣以達其詞平季世之言
　矯以激其詞切故將母來讅者非不知劬
　勞顧復也君探其情而伐之言則必無私
　憾恨矣陟岵陟屹者亦非不知瓶聲壘耻
　也而能尚愼旃哉猶可以盡其情矣今既
　不得終養以盡人子之情又無所勞憫以
　見君父之義無所歸咎而歸之于己曰匪
　莪伊蒿也曰旻天罔極也其呼天怨慕之
　情豈得己哉至扵南山烈烈飄風發發則
　所謂不盡繼之以血極其哀怨而不自知
　者孟子曰舜其大孝矣五十而慕若此詩
　者其曲盡愛慕者歟
禮記曰孝子之有深愛者必有和氣有和氣
者必有愉色有愉色者必有婉容孝子之執
玉如奉盈洞洞屬屬然如弗勝如將失之嚴
威儼恪非所以事親也
　録曰子夏曰事父母能竭其力而孔子教
　之曰色難其義何居舜號泣于旻天曰我
　竭力耕田供爲子職而已矣則色之與力
　自當有辨也盖父子主恩者也親非親也
　所以爲我者也我非我也所以爲親者也
　色發氣之所動也不可以矯揉而爲勉强
　而致其心和則氣和氣和則發氣滿容有
　莫知其所以然而然者矣子夏非直義者
　也但以謹守之故恐其以竭力爲足以盡
　仁故夫子啓而發之不然以商之長扵文
　學記禮者多出其門豈不知嚴威儼恪之
　非所以事親哉
曾子曰孝子之養老也樂其心不違其志樂
其耳目安其寑處以其飲食忠養之是故父
母之所愛亦愛之父母之所敬亦敬之至扵
犬馬盡然而况扵人乎
　録曰夫所謂忠養者盡己之心爲忠則與
　能竭其力異矣孟子曰曾子養曾晢必有
　酒肉將徹必請所與問有餘必曰有然豈
　特此哉曾晢嗜羊棗而曾子不忍食羊棗
　何莫而非盡吾之心哉此事親若曾子者
　庶幾盡仁矣
子路曰傷哉貧也生無以爲養死無以爲葬
子曰啜菽飲水盡其歡斯之謂孝
　録曰所謂盡其歡者責人以三牲五𣇄則
　儒者無善養勉人以虀醢桓楹則貧者無
　善葬啜菽非㫖也靡靡者爲之砥也飲水
　非甘也皆醉者爲之醒也孰謂一言之間
　而非至教哉
南陔孝子相戒以養也循彼南陔言采其蘭
眷戀庭闈心不遑安彼居之子罔或㳺盤馨
爾多膳潔爾晨餐循彼南陔厥草油油彼居
之子色思其柔眷戀庭闈心不遑留馨爾夕
膳潔爾晨羞有獺有獺在河之涘淩波赴汩
筮魴捕鯉嗷嗷林鳥受哺于子養隆敬薄惟
禽之似朂增爾虔以介丕祉
　録曰以補詩終焉者周道衰仁孝薄扵是
　有不父其父者矣有證父攘羊者矣甚者
　母䘮而歌以薄爲道曾不知報本之義反
　哺之恩焉哀哉乎夫物之不若歟此詩雖
　無詞而著于鄉飲酒合樂之用君子因聲
　以遥義得義以綴恩庶幾仁孝之不廢也












弘道録經五
　仁
　　父子之仁
漢書文帝元年有司請蚤建太子上曰朕既
不德縱不能愽求天下賢聖有德之人而禪
天下焉而曰豫建太子是重吾不德也有司
固請曰豫建太子所以重宗廟社稷不忘天
下也古者殷周有國治安皆千餘歲用此道
也立嗣必子所從來遠矣高帝平天下爲太
祖子孫繼嗣世世不絶今釋宜建而更議不
宜子啓最長純厚慈仁請建以爲太子乃許
之
　録曰自秦廢扶蘇立胡亥天下紛紛大亂
　兵革不息生民塗炭未有甚扵此時者也
　易曰有父子然後有君臣父子之分可不
　預定乎漢高皇目睹其弊乃亦有營營之
　惑雖以期期之言未能遽止以是復召吕
　氏之亂卒致庶孽亂眞漢之不秦無幾哉
　迎代之謀一大幾也元年之詔又一幾也
　西漢二百年之垂統人心天命扵是乎在
　亦以見父子之分既絶而復續其道既墜
　而復振嗚呼可謂仁哉
文帝居代邸薄后嘗病三年帝目不交睫衣
不觧帶湯藥非口親嘗弗進故爰盎謂曾參
以布衣猶難之今陛下以王者脩之過曾參
遠矣
　録曰人之脩行扵親果殊貴賤乎分難易
　乎孝弟之道天性也自天子至扵布衣其
　分雖有異其性無以異也率其性則難者
　易耳背其性則易者難耳參乎帝乎其誰
　以是爲輕重乎
齊太倉令淳于意有罪當刑詔獄逮繫長安
其少女緹縈上書曰妾父爲吏齊中皆稱其
廉平今坐法當刑妾傷夫死者不可復生刑
者不可復屬雖後欲改過自新其道無繇也
妾願没入爲官婢以贖父刑罪使得自新天
子憐愍其意詔除肉刑
　録曰漢文帝不猶愈扵齊宣王乎以天地
　之貴重扵角者之牛而大賢之論多扵少
　女之說帝之屈法伸恩又非以小易大之
　可比也而紛紛以爲病何哉盍不曰是心
　足以王乎既非納交要譽惡其聲而然則
　不免過扵愛過扵厚矣
衛太子之子史皇孫生子病已號皇曾孫生
數月遭巫蠱事太子男女妻妾皆遇害獨皇
曾孫在亦坐收繫獄丙吉受詔治獄心知大
子無事重哀皇曾孫無辜擇謹厚女徒令乳
養曾孫置間燥及昌邑王廢霍光與張安世
諸大臣議所立未定丙吉奏記光曰武帝曾
孫名病已者通經術有羙材行安而節和願
將軍定大策光與丞相敞上奏曰武帝曾孫
病已年十八師受詩論語孝經躬行節儉慈
仁愛人可以嗣孝昭皇帝後皇太后詔曰可
迎曾孫即皇帝位
　録曰傳有云人衆則能勝天天定亦能勝
　人信哉史稱戾太子仁恕温謹上嫌其才
　能少有類已又曰上用法嚴多任深刻吏
　太子寬厚多所平反太子誠無負扵漢也
　及上春秋既耄后寵益衰扵是巫蠱之禍
　紛然而起擾亂之害卒然而動盖人衆勝
　天是以若彼岌岌也至扵帝心既悟天下
　益悲扵是太山之石不扶而立上林之樹
　不召而起盖天定勝人是以若合符節也
　戾之身雖不有天下而其後亦必爲之扵
　此可見父祖子孫終無泯滅乏絶特人與
　天悖時與事違以致病已無親而弗陵無
　後也豈不哀哉
東漢書世祖光武景帝子長沙定王發之後
也發生舂陵節侯買買生戴侯熊渠熊渠生
考侯仁仁以南方卑濕徒封南陽之白水鄉
與宗族徃家焉仁卒子敞嗣值莽篡位國除
節侯少子外爲鬱林太守外生鉅鹿都尉回
回生南頓令欽欽娶湖陽樊重女生三男縯
中秀秀隆準日角性勤稼穡秀姨元爲新野
鄧晨妻秀嘗與晨俱過穰人蔡少公少公頗
學圖讖言劉秀當爲天子後即位是爲世祖
光武皇帝
三國志蜀先主玄德亦景帝子中山靖王勝
之後也勝子眞元狩六年封涿縣陸城亭侯
坐酧金失侯因家焉祖雄父弘世仕州郡雄
舉孝廉官至東郡范令先主少孤與母販履
織蓆爲業舍東南角籬上有桑樹生高五丈
餘遥望見童童如小車蓋徃來者皆恠此樹
非凡或謂當出貴人先主少時與宗中諸小
兒於樹下戲言吾必當乘此羽葆蓋車後累
官至益州牧及曹丕簒即位于蜀曰昭烈皇
帝
　録曰愚觀世祖昭烈之際未嘗不喟然而
　嘆也夫秦廢封建漢興懲其孤立大封同
　姓德藹然至矣不旋踵間誅夷殆盡非惟
　不足以爲藩屏之衛且并其血肉之軀而
　亡之此其故何耶上古開國以來惟漢起
　扵匹夫一時父兄子姪乘奮起之運無有
　毫髮功德扵民帝亦不過泗上一亭長耳
　其斷蛇之劒尚腥飛揚之勢猶在烏在其
　能澤而長乎逮至文景五六十載之間海
　内殷富興扵禮義至扵移風易俗黎民醇
　厚而漢之元氣已固命脉已全然後庶孽
　之萌頓然敺除忠厚之澤脩然遠引扵是
　發封扵長沙而後有世祖靖封扵中山而
　後有昭烈光啓扵式微之際承運扵既絶
　之餘而惠武昭宣之裔皆所不逮向使無
　文景之澤漢之天下未可必然故知父子
　之間與夫傳世之際仁暴頓殊而綿斬亦
　異君子其可忽哉其可忽哉
東漢明德皇后馬氏伏波將軍之女幼時相
者見之曰法當大貴然而少子若養他子者
得力當踰扵所生及爲貴人時后前母娣女
賈氏亦以選入生肅宗明帝以后無子命撫
養之謂曰人未必當自生子但患愛養不至
耳后扵是盡心撫育勞悴過扵所生肅宗亦
孝心淳篤恩性天至母子慈愛始終無纖介
之間后常以皇嗣未廣每懷憂嘆薦逹左右
若恐不及後宫有進見者每加慰納若數所
寵輙增隆遇
　録曰漢成帝時史曹宫嘗生子矣上與昭
　儀天怒以藥飲宫棄其兒許美人亦生子
　矣昭儀涕泣不肯食竟死兒篋中埋屏處
　及其他飲藥自傷堕者不可勝數史悉書
　之以貽千萬古之恨愚嘗反覆嘆曰是誠
　何心哉夫親生愛愛生恩帝雖至暗極愚
　獨不念恩自已流愛自已生安忍若是其
　悖戾耶意者天厭淫德至后與昭儀已極
　不如是則其嗣不絶他日必無以子殺父
　之理而福善禍淫之道竟不著矣故感焉
　后之事追論之以戒萬世
肅宗孝章皇帝初承永平故事吏政尚嚴切
决事率近於重尚書陳寵以帝新即位宜改
前世苟俗乃上䟽曰臣聞先王之政賞不僣
刑不濫與其不得已寧僣無濫徃者斷獄嚴
明所以威懲姦慝姦慝既平必宜濟之以寬
夫爲政猶張琴瑟大絃急者小絃絶陛下宜
隆先王之道蕩滌煩苛之法輕薄箠楚以濟
群生全廣至德以奉天心帝深納寵言每事
務扵寬厚
　寵曾祖咸成哀間以律令爲尚書平帝時
　王莽輔政多改漢制咸心非之咸性仁恕
　常戒子孫曰爲人議法當依扵輕愼無與
　人重比祖欽皆在位父躬建武初爲廷尉
　左監家世法律寵明習家業性復周密常
　稱人臣之義苦不畏愼自在樞機謝遣門
　人知友唯在公家而已朝廷器之寵子忠
　能承父風益務寬詳損益有程爲决事比
　以省請讞之敝焉
　録曰寵之言固有所受之也夫漢之元氣
　至此將殊矣苟非上有章順之君下
　愼之臣承之以寬大濟之以慈仁天地生
　生之德子孫繩繩之美不其息乎厥後和
　帝寡嗣孫祐繼立孝冲夭亡玄曾叠運皆
　出章帝之裔寵亦數世相承不絶豈非長
　道
　智
　　昆弟之智
晋書謝玄者安弟子也安乃心王室戒約諸
子嘗曰子弟何豫人事而正欲使其佳諸人
莫有言玄答曰譬如芝蘭玉樹欲使其生於
庭階耳安悅之時符堅强盛邊境數侵朝廷
震動求文武良將可以鎮禦北方者安乃以
玄應舉郄超聞而嘆曰安違衆舉親明也玄
必不負所舉才也於是徵拜建武將軍監江
北諸軍事玄自廣陵西討進據白馬與戰大
破之堅自率兵次于項城衆號百萬先遣符
融慕容暐等至頴口詔以玄爲前鋒都督率
衆八萬距之玄使謂符融曰君遠涉吾境而
臨水爲陣是不欲速戰何不稍却令將士得
周旋僕與諸君緩轡而觀之不亦樂乎堅衆
皆曰宜阻肥水令莫得上堅曰但却軍令得
過而我以鐵騎逼而殺之蔑不勝矣融亦以
爲然遂麾使却陣衆因亂不能止於是玄等
以精銳八千渡肥水决戰堅衆奔潰自相蹈
藉投水死者不可勝計風聲鶴淚皆爲王師
草行露宿重以飢凍死者十七八既而安奏
宜乘其釁略定舊都玄復率衆次于彭城三
魏皆降以兖青豫徐冀幽并都督十州軍事
封康樂縣公
　録曰或問曰謝安淝水之戰與周瑜赤壁
　之師何以能必勝耶先儒有言曰巧於取
　齊拙於取楚然則遲早工拙之間進退疾
　徐之際正君子好謀而成之時也夫以吴
　魏之不敵猶秦晋之相懸久矣故在當時
　一則以迎敵爲言一則以根本爲憂苟非
　計定於中能保其必勝乎是故曹操百萬
　之師符堅斷河之舉秦計之拙也周郎一
　葦之便謝公半渡之情齊計之巧也善乎
　爲敵謀者以爲臾出迭入誰能當之乎雖
　然六朝之不能混一者天也惟天故多效
　順而天風鳥聲山雲草木皆所不斯然而
　然者是雖謝昆之智而識者之鑒亦莫能
　迯矣
南史謝瞻者晦之兄晦爲宋臺右衛權遇已
重於彭城還都遇家賓客輻輳門巷填咽瞻
驚駭謂晦曰汝名位未多而人歸趣乃爾吾
家素以靖退不干豫時事交遊不過親朋而
汝勢傾朝野豈門户之福即乃離隔門庭曰
吾不忍見此及還彭城言於高祖曰臣本素
士父祖位不過二千石弟年始三十志用凡
近榮冠臺府位任顯密福過災生其應無遠
時乞降默以保衰門及晦建佐命之功任寄
隆重瞻愈憂懼在郡遇疾不肯自治幸於不
永及臨終遺晦書曰吾得啓體幸全歸骨山
　録曰愚觀伯起前後之言足以破後世貪
　得之惑震可謂無負關西夫子之稱者矣
　夫莫見乎隱莫顯乎㣲與夫十目所視十
　手所指皆孔門之要㫖也其所謂清白吏
　亦豈尋常好名者比乎信乎清德相踵慶
　善遠流比之袁世尤爲過之後世鮮能及
　也史稱中常侍袁敞隗之宗也用事扵中
　以逢隗世相家推崇以之外援故袁氏貴
　寵數世富奢甚扵他公族亦不同
當塗長荀淑有子八人儉緄靖燾汪爽肅專
竝有名稱時人謂之八龍渤海苑康改其里
曰高陽里以比上古爽字慈明幼好學十二
能通春秋論語太尉杜喬見而稱之可爲人
師耽思經書徵命不應頴川爲之語曰荀氏
八龍慈明無雙靖字叔慈少有俊才動止以
禮或問汝南許章爽與靖孰賢曰皆玉也慈
明外朗叔慈内潤又太丘長陳寔有子六人
紀字元方以至德稱諶字季方齊德同行故
時稱元方難爲兄季方難爲弟兄弟孝養閨
門雍和後進之士皆推慕其風父子並著高
名時號三君或時詣荀淑雅無僕役乃陳紀
御車陳諶從後陳群尚少載車中既至荀乃
淑慈應門慈明行酒文若年幼坐着膝前諸
子相與討論于時德星聚現太史奏曰五百
里内有賢人相聚會也
　録曰愚觀東漢一代始也客星現而興終
　也德星現而哀然則懸象果不可信乎君
　者一時之表賢者衆人之心也天不以霧
　霧混茫而减德星之曜猶時不以慧孛徃
　亡而絶賢聖之生故誦神之聴之終和且
　平之詩則知姬德之所由昌觀掩涕反袂
　吾已矣夫之言則知周道之所以亡不獨
　漢之末世而已然也
晋書嵇紹康之子也十歲而孤事母孝謹以
父得罪靖居私門山濤啓武帝以紹賢侔卻
缺宜加旌命乃徵之始入洛或謂王戎曰昨
扵稠人中見嵇紹昻昻然如野鶴之在群戎
曰君復未見其父耳僕射裴頠亦器之時侍
中賈𧨨以外戚年少居位潘岳杜斌等皆附
焉𧨨求友扵紹紹距而不答及𧨨誅詔以不
阿封戈陽子遷散騎常侍初反正上䟽願陛
下無忘金墉大司馬無忘頴上大將軍無忘
黄橋則禍亂之萌無由兆矣及河間王顒成
都王頴舉兵向京都以討長沙王乂大駕次
扵城東乂宣言於衆曰今日西討誰爲都督
六軍皆曰願嵇侍中紹以天子蒙塵承詔詣
行在所值王師敗績扵蕩陰百官及侍衛莫
不散潰唯紹儼然端冕以身捍衛兵交御輦
飛箭雨集紹遂被害扵帝側血濺御服天子
深衰嘆之及事定左右欲浣衣帝曰此嵇侍
中血勿去初紹之行也侍中秦準謂曰今日
向難有佳馬否紹正色曰若使王輿失守臣
節有在駿馬何爲聞者莫不嘆息
　録曰按晉史侍中忠眞之首而録扵父子
　之仁何也易曰幹父之蠱厲終吉中散者
　萬世名教之罪人也侍中者一代忠貞之
　巨擘也昔之死不惟輕扵鴻毛而且穢扵
　青史今之死不惟重扵泰山而且光扵日
　月昔之稱揚不過曰賢侔郤缺今之褒顯
　將必曰世篤忠貞矧乃十歲而孤事母孝
　謹出扵天性乎放曰求忠臣扵孝子之門
　君臣父子同一道也
卞壺勤扵吏事榦實當官欲執正督世不肯
苟同明帝器之扵諸大臣而最任職阮孚每
謂其恒無閑泰壺曰諸君以道德恢弘風流
相尚執鄙吝者非壺而誰時貴逰子弟多慕
王澄謝鯤爲達壺厲色曰悖禮傷教罪莫斯
甚中朝傾覆實由扵此時庾亮將徵蘇峻壺
固爭謂亮曰峻擁疆兵多藏無賴且逼京邑
一旦有變易爲蹉跌宜深思遠慮未可倉卒
亮不納峻果稱兵詔壺都督軍事與峻戰扵
陵西力疾厲衆苦戰遂死二子眕盱相随赴
賊同時見害峻平尚書弘訥議曰夫事親莫
大扵孝事君莫尚扵忠唯孝也故能盡敬竭
誠唯忠也故能見危授命此在三之大節臣
子之極行也壺委質三朝盡規翼亮遭世儉
難存亡以之賊峻造逆戮力致討身當矢澮
再對賊鋒父子并命可謂破家爲國守死勤
事上準許穆下同嵇紹扵是改贈侍中驃騎
將軍開府儀同三司謚曰忠貞祠以太牢贈
胗散騎侍郞盱奉車都尉妻裴氏撫尸哭曰
父爲忠臣子爲孝子夫何恨乎徵士翟湯亦
曰父死於君子死於父忠孝之道萃于一門
　録曰愚觀兩晋之間而有卞壺之父子可
　謂出乎其類拔乎其萃者也夫峻之亂亮
　召之亮死之可也壺的然知其不可而猶
　死之何耶蓋務名之與任眞二者去相懸
　絶王謝之踵尚名也望之之自負具也務
　名者矜其威儀脩其談論言合則蜉蝣焉
　事至則莫須焉以清虚爲高致人亦不異
　其常而已安扵其可也務實者執性堅剛
　持論篤實遇事而坐視有如□讎臨難而
　苟免若將凂已以必蹈爲素志人以是推
　之而彼莫知其不可以故不至扵死亡不
　己也然能殺身成仁益彰完節子復求仁
　得仁忠孝全名將與天地同其久日月並
　其明其視風流人物何啻千百嗚呼可謂
　仁矣
陶潜與儼等踈曰告儼俟份俟佟天地賦命
生必有死自古賢聖誰能獨免子夏有言死
生有命富貴在天四友之人親受音㫖𤼵斯
談者將非窮達不可妄求壽天永無外請故
耶吾年過五十少而窮苦每以家敝東西㳺
走性剛才拙與物多忤自量爲己必貽俗患
僶倖辭世使汝等幼而飢寒余嘗感孺仲賢
妻之言敗絮自擁何慙兒子此既一事矣但
恨憐靡二仲室無萊婦抱兹苦心良獨内愧
少學琴書偶愛閑靜開卷有得便欣然忘食
見樹木交陰時烏變聲亦復歡然有喜常言
五六月中北窻下卧遇涼風暫至自謂是羲
皇上人意淺識罕謂斯言可保日月暫徃機
巧好踈緬求在昔眇然如何病患以來漸就
衰損親舊不遺每以藥石見救自恐大分將
有限也汝輩稚小家貧每役柴水之勞何時
可免念之在心若何可言然汝等雖曰同生
當思四海皆兄弟之義鮑叔管仲分財無猜
歸生伍舉班荆道舊逐能以敗爲成因䘮立
功他人尚爾况同父之人哉頴州韓元長漢
末名士身處卿佐八十而終兄弟同居至于
没齒濟北汜稚春晉時操行人也七世同財
家人無怨色詩曰高山仰止景行行止雖不
能爾至心尚之汝其愼哉吾復何言
　録曰夫人之道三綱爲首靖節一身舉無
　媿焉忘言扵眞意委運扵大化幾扵同道
　者矣或疑此老規規遺訓似過爲身後慮
　者是大不然父子之道天性也何可廢乎
　斯一自書契以來性衷眞切千古之下可
　以想見其慈愛周密仁道篤厚非但榮辱
　之遠苦樂之甘而已視彼素隱行怪徒潔
　身而亂大倫者可同日語哉
哭隱之弱冠介立有清操年十餘父喪每號
泣涕人爲之流涕事母孝謹及執喪哀毁過
禮嘗之馘菹以其味㫖掇而棄之與太常韓
康伯苦居康伯母殷浩之妹賢明婦人也每
聞隱之哭聲輟飱投筯爲之悲泣既而謂康
伯曰汝若居銓衡當舉如此輩人及康伯爲
吏部尚書隱之遂階清級
　録曰夫所以酌貪泉而不易其心者固將
　立身行道揚名扵後世以顯父母而非謂
　一己之身也苟非自少介立哀慕其親安
　能卓然不變乎其毁傷過禮有由然也而
　康伯之秉鑑韓母之知人不寧同心且同
　里閈古人卜鄰之美有如是哉録之以貽
　後世之尚德也
魏書光録大夫咸陽公高允歷事五帝出入
三省五十餘年未嘗有譴仁恕簡靜處雖貴
重情同寒素執書吟覽晝夜不去乎誨人以
善恂恂不倦篤新念故無所遺棄任鎮東將
將軍懷州刺史秋月巡境問民疾苦至召縣
見召公廟廢毁不立曰召公之德闕而不禮
爲善者何望乃表聞脩葺之扵時年將九十
勸民學業風化頗行後正光中中書含人常
景追思允帥郡中故老爲立祠扵野王之南
樹碑記德焉顯祖平青齊徒其族望扵代時
諸士人流移遠至率皆飢寒中多姻媾允散
財竭産以相贍賑慰問周至無不感其仁厚
允母高年謂人曰吾兒在中書時有陰德濟
救民命若陽報不差吾壽應饗百年矣卒時
果年九十八
　録曰死生亦大矣高伯恭以無貳無惑而
　母子卒獲壽考知命者奚必營營然哉雖
　然一命之士苟存心扵愛物扵人必有所
　濟矧中書之地乎其歷事五帝出入三省
　五十餘年又非長樂老之比君子所以不
　之拒也
唐書貞觀二十年十二月上謂長孫無忌等
曰今日吾生日世俗皆爲樂在勝數成傷感
今君臨天下富有四海而承歡膝下永不可
得此子路所以有負米之恨也詩云哀哀父
母生我劬勞奈何以劬勞之日更爲宴樂乎
因泣數行下左右皆悲
　録曰太宗斯言達者之見也夫萬壽無疆
　雖古今頌禱之詞然行之臣子自盡之情
　可也若以己處之豈以虚文之樂而且之
　情之悲乎此可見太宗天資之羙苟充之
　以聖賢之學何堯舜之不可及哉
狄仁傑從容言于天后曰姑姪之與母子孰
親陛下立子則千秋萬歲後配食太廟承繼
無窮立姪則未聞姪爲天子而祔姑扵廟者
也太后意稍寤召還廬陵王詣行在九月立
廬陵王爲皇太子
　録曰梁公之倫肫肫乎天理人倫之極至
　又非但因其所明通其所蔽而已夫子之
　扵父天性之一本也姑之與姪異姓之懸
　絶也虎狼獰矣猶能知父子之親者淫未
　極也人惟縱慾之性而後本心閉塞本心
　閉塞而後異性乘之雖然后亦若人爾敦
　無利害之心哉此祔姑于廟之說眞有以
　感動其未厭之仁心而論事有回天之力
　其斯公之謂乎
初梁公爲并州法曹叅軍時親在河陽梁公
登太行山反顧見白雲孤飛謂左右曰吾親
舍其下瞻悵久之雲移乃得去左右爲之感
動
　録曰公之賢範人知之也而其賢孝人不
　知之也傳曰事親孝故忠可移扵君以是
　知人臣不患諫之不行惟患行之不立
　患事之難成惟患誠之未至李敬業乃以
　厥父撾殺之軀徒以一杯之土未乾六尺
　之孤安在爭之幾何其不遄亡已乎
李晟數歲而孤事母孝謹雄烈有才每戰必
衣錦裘繡帽前行指導以示異朱泚㩀京師
李懷光圖爲反噬晟乃大陳三軍令之曰國
家多難亂逆繼興車駕西幸關中無主子代
受國恩見危死節臣子之分况當此時不能
誅滅兇渠非人豪也渭橋横跨大川斷賊首
尾吾與公等戮力擇利而進興復大業建不
世之功何如三軍泣曰唯公所使及引軍抵
通化門圖曰若先收坊市巷陌隘狹間以居
人賊設伏格鬥百姓囂潰非計也且賊重兵
皆在苑中若自苑繫其心腹彼將圖走不暇
如此則宫闕保安市不易肆計之上也諸將
曰善乃率騎步夜使人開苑墻二百餘步分
道並入鼓譟雷動乘勝驅蹙至于白華朱泚
姚令言相率遁走晟軍入京城屯扵含元殿
前號令曰長安士庶久䧟賊庭若小有震驚
則非伐罪吊民之義告喻百姓居人安堵秋
毫無所犯士庶無不感悅遠方居人亦有經
宿方知者露布至上曰古之樹勳力復都邑
徃徃有之至扵不驚宗廟不易市肆長安人
不識旗鼓三代以來未之有也天生李晟爲
社稷兆人不爲朕也及子愬復爲帥嘗乘雪
夜破吴元濟止其外宅蔡吏告城䧟矣元濟
不信俄聞愬軍號令將士乃曰何常侍得至
此遂驅率左右承子城拒捍元濟城上請罪
梯而下之檻送京師其申光二州及諸鎮兵
二萬餘人相次來降自元濟就擒不戮一人
其執事帳不厨厩之間者皆復其職屯兵鞠
場以待裴度與晟曩日同聲並美父子大勳
無以比論
　録曰成湯之征葛以無敵之師行王者之
　政其民不知兵者順而易也晟父子之於
　唐以罅漏之功遏滔天之䧟其市不易肆
　者逆而難也使晟而聴諸將之議徒擾市
　里未必能成廓清之功愬復信軍吏之言
　徒殺李祐必無以效坎墉之績故曰惟西
　平有子惟我有臣父子之間其利溥哉
史臣賛李光弼生戎虜之緒沈鷙有守遭世
變㧞任兵柄策敵制勝賞信罰明士卒爭奮
毅然有古良將風本夫終父䘮不入妻室事
繼母至孝異夫庸人武夫者又世稱段太尉
大抵以爲武人一時奮不慮死以取名非也
秀實爲人姁姁常低頭拱手行步言氣卑弱
未嘗以色待物人視之儒者也六歲母疾病
不勺飲至七日病間乃肯食時號孝童又李
遜弟建與兄俱客荆州母憐其孝每曰建子
勸吾食吾輙飽進藥吾意其瘳鄉人化之有
爭鬥不詣府而詣建德宗擢右拾遺翰林學
士至澧州刺史召拜刑部侍郞贈工部尚書
　録曰薛放有言人能孝慈則氣感和樂故
　以外則戎虜之緒以末則武夫之品以賤
　則羈旅之裔而立功立節立名莫不根抵
　扵此何况貴如王公尊如中國賢如士大
　夫豈待論說而後知哉此作史有功世教
　不可以無録也




弘道録(終)
弘道録經六
　仁
　　父子之仁
宋史眞宗大中祥符九年五月一日太子生
後宫李氏所出也知開封府周起方奏事帝
曰知朕有喜乎起曰不知也帝曰朕始生子
即入禁中懷金錢出探以賜起李氏杭州人
初入宫侍劉脩儀莊重寡言帝合爲司寑既
有娠從帝臨砌臺玉釵墜帝私卜釵完當得
生男子左右取釵以進殊不毁帝喜甚已而
果生子是爲仁宗
　録曰有宋一代其垂統立命實係扵此夫
　取天下扵倉卒之際當時雖無異詞後世
　未必與也三業而有仁宗傳之四十二年
　之久深仁厚德漬肌淪骨祖宗之大業愈
　光帝王之正統斯定君子扵仁人之生雖
　隔百世而其慶幸喜樂之私已溢然矣
　又曰宸妃杭州人實生仁宗今我
壽安皇大后亦杭州人實生
興獻皇帝其龍飛鳳舞山川効靈誠非無證
　而五百年必有王者興益可驗矣
仁宗景祐二年二月育汝南郡王允讓子宗
實于宫中允讓太宗之孫父商王元份也帝
未有嗣取命皇后撫鞠之生四年矣
　録曰時帝即位十三年壽方二十六也而
　皇后曹氏之立亦僅逾年耳遽取他人之
　子育扵宫中何也曰此百代之下帝所以
　稱仁而后所以稱賢也夫古人至正大公
　之舉莫過扵繼嗣今人苟有千金之産尚
　勉强覬覦必不得已猶不肯顯育同胞之
　子况乎天下之大祖宗之重神器之托曆
　數之歸苟非帝之胸中純然有見扵大理
　之公而無一毫人欲之私敦能無所繫累
　耶後之人君能以仁宗曹后爲法則雖不
　出扵己嗣而萬世稱聖百代稱宗祚胤永
　綿而不絶苟有一毫私意雜扵其間不以
　祖宗天下爲公而以繼嗣統緒爲諱萬一
　倉卒之際必不能光明正大如宋之仁宗
　者或又曰以帝之仁而不能有其後何也
　曰易盥而不薦有乎顒若夫能齋心滌慮
　以臨天下而感應之理未著焉然天下萬
　世固以信其德之尊矣如此則何害扵薦
　與不薦耶是故君子可勉扵爲善之可繼
　而不能必扵後嗣之能繼可力扵脩德之
　相傳而不能定扵世澤之必傳其可能者
　人也其不可能者天也莫之爲而爲者天
　也莫之致而至者命也夫此之謂也
建炎元年夏五月庚寅朔康王即皇帝位先
是元祐后皇親降手書播告中外其畧曰歷
年二百人不知兵傳世九君世無失德雖舉
族有壯轅之釁而敷天同左祖之心乃眷賢
王越居舊服漢家之厄十世宜光武之中興
獻公之子九人惟重耳之尚在兹乃天意夫
豈人謀會宗澤言南京乃藝祖興王之地請
幸之遂决意趨應天府命築壇于府門之左
王登壇受命是日元祐皇后在東京撤簾
　録曰晉元帝唐肅宗宋高宗皆自立者也
　而元祐太后之詔顯然明白天廼愸遺一
　老𨊴之二帝庶幾無愧統緒之仁矣當是
　時三綱盡覆兩儀將塞不惟一祖八宗之
　大業淪喪而從古以來中華之正統胥亡
　不可一日後焉者也胡明仲上䟽之言竊
　謂過矣
孝宗皇帝太祖七世孫也秦王德芳生英國
公惟憲惟憲生新興侯從郁從郁生華陰侯
世將世將生慶國公令譮令譮生偁是爲秀
王夫人張氏以建炎元年十月戊寅生帝扵
秀州青杉牐之官舍及元懿太子薨高宗未
有後而昭慈聖獻皇后亦自江西還密爲高
宗言之右僕射范宗尹造膝以請上虞丞婁
仁亮上䟽極言高宗大悟曰太祖以神武定
天下子孫不得饗之遭時多艱零落可憫朕
若不法仁宗爲天下計何以慰在天之靈扵
是詔選太祖之後紹興二年五月育于禁中
三十二年立爲皇太子乙亥即皇帝位是爲
孝宗至理宗皇帝亦太祖十世孫父希瓐追
封榮王母全氏以開禧元年正月癸亥生帝
于紹興虹橋里第寧宗嘉定十三年景獻太
子薨無嗣選太祖孫年十五以上者教育如
高宗擇普安恩平故事乃與濟王竑並育禁
中帝性凝重寡言潔靜好學每朝叅待漏或
多笑語帝獨儼然見者欽容會濟王與丞相
史彌遠有違言屬意扵帝十七年八月丙戌
寧宗違豫册爲皇太子丁酉嗣皇帝位是爲
理宗
　録曰愚觀南宋之事未嘗不嘆天意之有
　在也蓋自高宗立而忘父兄之仇人孰不
　恨之孰不痛之而不知天意固有所在若
　爲太祖敺除之耳夫以徽宗有子三十一
　人而一旦俱亡天豈無意哉設使二帝或
　自漠北而歸則徽宗未老欽宗方壯孕育
　未可量也高與寧縱無嗣孝與理何由立
　耶卒之傳位六帝百五十年與北宋媲美
　天道之好還扵此驗矣或者不務觀理詭
　以粘没喝太祖後身嗚呼遽可信哉遽可
　信哉
曹武惠王父芸生彬始睟以百玩之具羅於
席前觀其所取彬左手持干戈右手持爼豆
斯須取一印他無所視當時異之及長爲大
將伐江南每緩師冀煜歸服使人諭之曰事
勢如此所惜者一城生聚若能歸命策之上
也及城垂克彬忽稱疾不視事諸將皆問候
彬曰余之疾非藥石所能愈惟須諸公誠心
自誓以克城之日不妄殺一人則自愈矣諸
將許諾共焚香爲誓唐主遂率臣僚請降彬
慰安之待以賔禮自出師至凱旋不戮一人
江南賴以保全子七人璨瑋大將顯名珝娶
秦王女具平郡主至昭宣使玹左藏庫副使
𤣱尚書虞部員外郞珣東上閣門使琮西上
閤門副使領鎮海軍節度使𤣱之女即慈聖
光獻皇后也後累贈芸魏王彬韓王𤣱吴王
諸孫並通顯莫有艾焉
　録曰牧誓之六代七代聖人用武之事也
　泰誓之一德一心聖人居功之本也兵非
　得已也事苟可濟而又毒民以逞非惟逆
　天之道而人事之報不可鑒乎遠者秦項
　之徒近乃瀚與全斌之輩人非鬼責及於
　目前殞子絶孫不遺後代安在父祖子孫
　滿門全盛乎抑江南無罪衹以卧榻之側
　不容他人鼾睡則亦異乎正正之師矣苟
　非以不殺爲心是尚踵其魔襲其夢彬之
　立心悠乎遠矣非區區計其後效而後爲
　之者也
王文正公父祜尚書兵部侍郞以文章顯于
漢周之際入宋事太祖太宗爲名臣嘗諭杜
重威使無反漢拒盧多遜害趙普之謀以百
口明符彦卿無罪世多稱其陰德祐手柱三
槐于庭曰吾之後世必有爲三公者此其所
以志也旦幼沈默好學有文祐器之曰此兒
當至公相初祐以宿名久掌書命旦不十年
繼其任時論美之錢若水有人倫鑒見旦曰
眞宰相器也與之同列每曰王君凌霄聳壑
棟梁之材貴不可涯非吾所及李沆以同年
生亦推重爲遠大之器帝素賢旦曰爲朕致
太平者必斯人也
　録曰愚觀司馬公冥冥之訓而知所謂陰
　德矣夫天理昭昭者也人惟著之于心累
　之于躬而視之無見聽之無聞所謂冥也
　然豈一朝一夕之所積哉自今言之寬心
　之量也不寬則急迫狹隘吾寧斯須否乎
　故寬可以積陰德也仁心之德也不仁則
　殘忌刻薄吾寧須臾離乎故仁可以積陰
　德也公心之平也不公則偏私邪枉吾寧
　一息背乎故公可以積陰德也恕心之則
　也不恕則吹毛洗垢吾寧一念存乎故恕
　可以積陰德也非若釋氏之杳冥寂滅也
范文正公四子純祐純仁純禮純粹純祐事
父母孝未嘗違左右不應科第蔭守將作主
簿以非所好即解去從父之鄧純仁登進士
亦以親遠不赴曰豈可重扵禄食而輕去父
母耶仲淹没始出仕嘗曰吾平生所學得之
忠恕二字一生用不盡以立立朝事石接待
僚友親睦宗族未嘗須臾離也每戒子弟曰
人雖至愚責人則明雖有聦明恕已則昏苟
能以責人之心責己恕己之心恕人不患不
至聖賢地位也又曰六經聖人之事知一字
則行一字要須造次顛沛必扵是則所謂有
爲者亦若是爾仲淹嘗謂諸子純仁得其忠
純禮得其靜純粹得其略知子孰如父哉
　録曰語稱仁者有後人豈可自棄乎哉文
　正煢煢孤孑介然一貧士也及其後也身
　爲將相子皆聞人非其心之所主大有異
　乎人其能然哉去憂樂一人之情也樂以
　天下憂以天下王者且然矧輔相乎忠恕
　切己之要也盡己之心與物無忤聖人且
　然矧學者乎此所以或得其忠或得其靜
　或得其略嗚呼觀其所得則知其所至不
　偶然矣
韓忠獻公八子綱綜綘繹維縝緯緬綘維縝
位公府而行各有適綘適扵同維適扵正縝
適扵嚴億性方重治家嚴飭錐燕居未嘗有
惰容每見諸路奏牘有𢹓拾官吏小過者輙
顔色不懌曰天下太平聖主之心雖昆䖝草
木皆欲使之得所今仕者大則望爲公卿次
亦望爲侍從其下亦望京朝幕職奈何錮之
扵盛世及維爲門下侍郞御史張舜民以言
事罷王巖叟救之折簡密絢上官均語泄說
巖叟分折維曰臣下折簡聚談更相督責乃
是相率爲善何害於理若瑣瑣責之懼扵國
事無益也廼罷
　録曰愚觀韓忠獻之言與袁邵公異世而
　同一軌也君子其可忽諸雖然若不爲臺
　諫及當銓衡之任亦可辭其責也苟當斯
　任而能以是存之於心非惟長國之元氣
　抑亦增己之㣧祚豈不美哉借曰在己之
　心扵無過中求有過無事中求有事無意
　中求有意益不深思之曰綘同維正縝嚴
　億方一父數子且不能盡同何啻四海之
　廣乎將不但掄母之易而顯世之德可以
　無愧矣
節孝徐先生孝行出扵天禀三歲父死旦旦
求之甚哀讀孝經輙淚不能止事母至孝朝
夕冠帶定省應舉入都不忍捨其親以父名
石終身不用石器行遇石則怵然傷心不忍
加足其上母亡水漿不入口者七日悲慟嘔
血廬墓三年卧苦枕塊哀絰不去體常雪夜
伏墓側哭不絶音學士吕溱過其廬適聞爲
之泣下甘露歲降兆域杏兩枝合爲□既終
喪不輟筵几起居饋獻如平生州以行聞說
賜粟帛元祐初近臣合言養親以孝著居鄉
以廉稱道義文學顯於東方乃以爲楚州教
授訓諸生曰諸君欲爲君子而勞己之力費
己之財如此而不爲猶之可也不勞己之力
不費己之財何不爲君子鄉人賤之父母惡
之如此而不爲可也鄉人榮之父母欲之何
不爲君子又曰言其所善行其所善思其所
善如此而不爲君子者未之有也言其不善
行其不善思其不善如此而不爲小人者未
之有也聞之者歛袵敬聽
　録曰愚觀聖宋重熙累洽而知節孝之所
　由也夫一人之孝出扵天性或不能通扵
　天下也惟人皆勉扵爲善則凡生之膝下
　何所不賴乎以是逹之天下何患人人無
　君子之行哉推積之心於斯爲盛若乃終
　身不用𡰪器衰絰不去身體可以勉而能
　也
岳飛天性至孝父和母姚氏生時有大禽飛
鳴室上因以爲名未彌月河决内黄水暴至
母抱飛坐甕中衝濤及岸得免人咸異之及
長負氣節沈厚寡言家貧力學尤好左氏春
秋孫吴兵法自北境紛擾母命以從戎報國
輙不忍屢趣之不得已乃留妻養母獨從高
宗渡河河北淪䧟音問隔絶日夕求訪數年
不獲俄有自母所來者寄言謝五郞勉事聖
天子無以老媪爲念也竊遣人迎之阻於㓂
攘徃返者十有八然後歸後有痼疾雖身服
王事嘗以昏莫竊暇至親所嘗藥進餌語㰰
行履未嘗有聲每出師必嚴𩛙家人謹侍眷
及卒水漿不入口者三日毁幾滅性與男雲
跣足扶葬既葬廬于墓所刻木爲像行温清
定省之禮如生時五子雲雷霖震霆雲年十
二從戰數立奇功軍中呼曰贏官人死時才
二十三一女未及笄痛父兄之冤抱銀瓶墜
井而亡孝宗立追復元官父子女褒贈有差
　録曰飛之一門而可少哉子夏曰事父母
　能竭其力事君能致其身飛扵此言誠非
　講習討論之也而能身體力行若此所謂
　雖曰未學吾必謂之學者豈眞故說哉雖
　然飛尚可得有如雲者且爲養子非有嚴
　師賢父之益女亦弱而無識焉知殺身成
　仁之美語又云其身正不令而行愚扵岳
　氏父兄子女見之乎
咸淳末徐應鑣試補太學生德祐二年宋亡
瀛國公入燕三學生皆從行應鑣不欲徔乃
與其子琦崧女元娘誓共焚子女皆喜徔之
太學故岳飛弟有祠應鑣具酒肉祀飛曰天
不祐宋社稷爲墟應鑣死以報國誓不與諸
生俱北死已將魂魄累王作配神主與王英
靈永永無斁琦亦賦詩自誓祭畢以酒肉餉
諸僕醉卧乃與其子女入梯雲樓積諸房書
籍箱笥四周縱火自焚一生僕未寐聞火聲
起至樓下穴牖視之見其父子儼然坐立如
廟塑像走報諸僕壞壁入樸滅火應鐮不能
死與其子女怏怏出户去君卒莫知所之翌
日得其屍祠前井中皆僵立瞠目面如生諸
僕爲具棺歛殯之益王立褒其節贈朝奉郞
秘閣脩撰後同舍生劉汶鈞收而𦵏之方家
峪私謚曰正節先生
　録曰自宋德不綱而士夙玷瘁過之者傷
　扵急迫若陳東歐陽徹囂然而靡寧不及
　者淪於汗賤若三太學生靡然而可耻何
　意巨翁父子出於其間耶夫殺身成仁君
　子之美節也以鑣之素養琦與崧之素聞
　尚曰休戚未關而肉食之可諉也其女元
　娘何爲者哉以其質則弱非有慷慨之量
　也以其犀則幼非有歲寒之操也而國破
　君亡甘心共斃可以見秉□之良不以幼
　弱而可忽也不知當時賣國降虜之徒問
　之能不自唾爲大彘乎抑鑣之死告於岳
　飛其精神所契有素而一門忠孝寧無感
　發興起乎哉岳女之風將不徒然嗚呼可
　謂仁矣
元史史天澤八子格樟棣杠𣏌梓楷彬皆顯
官天澤年四十始折節讀書平居未嘗自矜
及臨大節論大事毅然以天下之重自任立
論出人意表拜相之日門庭悄然或勸以權
自張曰爵禄刑賞天子之柄何以權爲因以
謝之言慚服當金未名士流寓失所悉爲治
其生理而賔禮之後多致顯達破歸德釋李
大郎不殺而送至眞定署爲叅謀出入將相
五十餘年上不疑而下無怨人以比於郭子
儀曹武惠云
　録曰愚觀元運始以蹶興寑之中國若天
　澤兄弟父子以身拜將相視富貴權勢歛
　迹退避若將凂焉及觀臨終預以殺掠爲
　形卒致江南歸服伯顔不足專其美矣録
　之
五倫書元英宗爲皇太子時仁宗不豫憂形
扵色夜則焚香泣曰至尊以仁慈御天下庶
績順成四海清宴今天降大厲不如罰殛我
身使至尊永爲民主及仁宗崩哀毁過禮素
服寑千地日歠一粥即位詔太常曰朕將以
四時躬祀太室宜集議其禮毋以朕勞扵對
越而有所損其悉遵典禮行之
　録曰史稱仁宗天性慈孝聦明恭儉通達
　儒術愛養民力孜孜爲治爲大元盛德守
　文之主繼之以英宗仁孝敦篤元季以來
　所僅見者二君而已
皇明名臣録章溢性至孝弱冠從鄉先生聞
金華文獻之邦間逰以咨叩其統至武林心
忽驚悸力辭而歸抵家父病已革越八日而
逝人以爲孝心所感䘮未舉而兵發里閈室
廬被焚溢稽顙籲天火至柩所而滅及喪母
悲戚過度營宅兆親負土石感疾益深親友
何濬來候曰當收歛此心毋有所執滯溢曰
吾已知之與二兄别居久創第龍𤁕請兄同
居怡怡之情藹如也時天下亂乃避地入閩
中
太祖皇帝遣使召溢興劉基葉深宋濂同至
建業入見勞曰我爲天下屈四先生耳
　録曰魏無知以尾生孝己之行無益勝敗
　之數其然乎溢以可顯可晦之身正心脩
　身之學覲其感親驚悸䘮母悲戚若將終
　身及其光輔
　烈祖乃著取建入閩之功營田調兵之策
　無不克效可謂體用俱全顯晦無間夫豈
　頑鈍不逞者哉
　明與漢之用人亦畧可見矣
陳獻章早喪父母材氏事之甚謹以難遠離
膝下嘗一試禮部即不赴後屢膺聘召並辭
至是敦促來京上䟽畧曰臣母以貧賤早寡
俯仰無聊殷憂成疾老而彌劇使臣遠客異
鄉臣母之憂臣日甚愈憂愈病愈病愈憂憂
病相仍理難長久以臣病軀加憂母老年未
暮而氣則衰心欲爲而力不逮夫内無攻心
之疾則外不見從事之難上有至仁之君則
下多曲成之士䟽上
憲宗皇帝親閱再三明日特受翰林院檢討
准令還鄉養親云
　録曰憲章此䟽光于陳情表乎夫上有至
　仁之君則下多曲成之士　聖朝之孝治
　非若令伯之時可化也而卒以家居充養
　日深天下傾慕何如出爲温令僧疾從事
　者乎而特㫖勑授不赴部試又非若有因
　有縁官無中人不如歸田者矣録之
陳茂烈爲御史時以劾尚書侣侍郞崔乃厥
母年老告乞終養吏部以其家貧援侍郞潘
禮例奏給月米三石以資孝養具䟽辭免畧
曰陛下降孝理之化長清白之風下逮㣲臣
亦荷收恤豈獨臣一家之幸第念臣家素貧
寒食本儉薄故臣母自安于臣之養而臣亦
得以自遣其貧非誠有過人之廉律己之孝
也古人行庸負米臣今尚未至是而臣母鞠
臣因貧且寡艱苦百倍臣雖竭心力之養竟
未酬涓滴之恩且年已八十有六來日恐亦
無多返哺私情固欲自盡資養月俸心竊不
安　制以朝廷孝治天下陳茂烈清苦可嘉
不准辭母卒號哭寑地竟以不起至今表其
里曰孝廉
　録曰宋史稱節孝徐先生人謂茂烈之行
　非耶以省克脩扵家以靜思著于友以直
　道聞扵朝而領悟充養隱衷粹行奈何乎
　無後耶愚嘗過式其門而爲列之如此
耿清惠公九疇子文恪公裕父子歷事　宣
英　憲　孝四朝清惠官至南京刑部尚書
廉德重望播在天下登華陟要不媿爲儒文
恪復任吏部尚書號青厓中爲史官祭酒禮
部世守清白儒流冠元御史汪宣奏其胸中
坦夷洞然無物以比王忠肅王端毅焉
周莊懿公瑄子文瑞公經父子皆爲名臣莊
懿官至南京刑部尚書德性寬宏氣度詳雅
平生事上以恭謹爲尤出入兩京法司幾四
十年無傷人害物之吉至扵領賑貸督京庾
活民利圖之功尤大禮登八座壽幾八袠子
孫官清要文端是公科甲徊翔翰苑春坊者
幾三十年
孝皇在青宫公爲講官猶多啓沃之功常講
文華大訓
孝皇每起立拱聴其執禮如此及爲禮部侍
郞每議政必傳經義若　朝廷盛德事力賛
成之改吏部請早朝勤政拜户部尚書以身
任事不顧利害簡任屬吏親爲裁决剸繁應
變畧無稽滯而秉政執法不爲外戚及權勢
所撓有古大臣之風焉
許襄毅公進八子詔誥讃記詩詞論誌天性
孝謹嘗被庭訓撻指出血後每舉示人輙感
不已虜犯西陲命爲僉都御史廵撫甘肅吐
魯番世仇哈密遣部酋逐其王入據其城公
與都督劉寧調赤斤罕東諸夷爲聲援雪夜
入城中破之有從乱者八百或欲盡屠之公
不可論者曰襄毅生八百死命仁人也其有
後也宜哉後子誥復爲户部尚書讃吏户刑
三部尚書　武英殿大學士論都御史廵撫
順天至今猶未艾云
林文安公瀚九子庭桂庭㭿庭楷庭杓庭樟
庭榆庭枌庭枝庭機公居國子嚴而有恩䟽
請開科貢以廣人材無淹滯之患正德間上
䟽論四事曰保固南京以重　祖宗之根本
佑啓皇儲以重天下之根本撫綏百姓以重
邦家之根本增進賢才以重致治之根本遷
南京兵部尚書參賛機務復因灾異陳十二
事大畧謂　陛下親承付託之重惟任大臣
而改乎　先帝之所倚用立大政而不易乎
先帝之所貽謀黜遠近習而力體　先帝之
親賢遠佞不假貴戚而力行　先帝之割私
任公戒飭邉儲常若　先帝之不忘乎夷虜
節省財費常若　先帝之不忘乎生靈士論
韙之布政姚鎮謂公當
孝廟盛時有韓范之遇家政輯睦子孫醇謹
有萬石君之風處鄉里風動郡國有陽城晋
鄙之化龐眉皓首鄉人具瞻有文潞公富𨜟
公洛社之望焉後庭㭿復任工部尚書太子
太保庭杓知府庭機翰林院檢討㭿子炫機
子燫皆能世其家云
　録曰愚觀慮氏太原靈寳皆一代名卿而
　泉山原德亦未可少觀其父子之間不啻
　如此然則君子可勉扵爲善矣録之
明倫大典正德十六年四月壬午　上辭
興獻王寑墓成拜慟哭伏地左右扶而起仍
周旋瞻顧不忍舍去再拜慟哭從者莫不感
泣癸未車駕發安陸　上不忍遽離
聖母嗚咽涕泣
聖母曰吾兒此行負荷重任愼無輕言　上
對曰謹受教
　録曰首以大舜之克孝者明禪授之統署
　萬善之原也終以
今上之哀慕者成王者之孚爲下土之式也
　詩曰永言孝思孝思維則先聖後聖豈不
　同條而共貫哉
弘道録卷六(終)
弘道録卷之七經七
　仁
　　夫婦之仁
孟子曰舜之爲天子也被衫衣皷琴二女果
若固有之
　録曰愚觀大舜雍雍在宫其氣象有如此
　當時好事者創爲二嫂使治朕棲之言何
　其悖哉故不必辯其不然而直以不如無
　書之爲愈也
　又曰詩有云琴瑟在御莫不靜好蓋不但
　天子爲然雖區夫匹婦閨門之内亦莫不
　然至漢亦有房中詞樂高祖唐山夫人所
　作其後武帝以李延年爲恊律都尉而李
　夫人之輩相去天淵何恠其不古若耶
又曰昔者太王好色愛厥妃詩云古公亶父
來朝走馬率西水滸至扵岐下爰及姜女聿
來胥宇當是時也内無怨女外無曠夫王如
好色與百姓同之扵王何有
　録曰天之好色不當如是耶男子生而願
　爲之有室女子生而願爲之有家聖人未
　嘗斷色也内無怨女外無曠夫色亦未甞
　禍人也此乃所謂性而非所謂疾人惟昩
　此徃徃艷色冶容驕妬淫逸徒見其禍未
　見其德遂使天然之性反爲人欲之叢以
　至傾國傾城其禍慘矣非先王好色之意
　也
詩大明將言文王之聖而推本言之曰摯仲
氏任自彼殷商來嫁于周曰嬪于京
　録曰傳云國家將興必有禎祥國家將亡
　必有妖孽夫灾見扵天變生扵地雖有妖
　未爲孽也惟夫人之妖乃不可逭是時殷
　之適嗣方主天位未見危亡之形乃一妲
　己生乎其間罰不得不重刑不得不淫而
　天立厥配周姜太任太姒邑姜聚扵一門
　天之所興未有若斯之盛也然則太王王
　季文王武王又豈敢必哉亦惟曰明明在
　下而已
周之文王生有聖德又得聖女姒氏以爲之
配官中之人於其始至見其有幽閑貞靜之
德作詩曰關關睢鳩在河之洲窈窕淑女君
子好逑參差荇菜左右流之窈窕淑女寤寐
求之求之不得寤寐思服悠哉悠哉輾轉反
側參差荇菜左右采之窈窕淑女琴瑟友之
參差荇菜左右芼之窈窕淑女鍾皷樂之
　匡衡曰妃匹之際生民之始萬福之原婚
　姻之禮正然後品物遂而天命全孔子論
　詩以關睢爲始言太上者民之父母后夫
　人之行不侔乎天地則無以奉神靈之統
　而理萬物之宜自上世以來三代興廢未
　有不由此者也
　録曰孔子曰關睢樂而不淫哀而不傷又
　曰師摯之始關睢之亂洋洋乎盈耳哉又
　曰人而不爲周南召南其猶正墻面面立
　也與吾天子於關睢之詩何□□若是耶
　誠以聖賢之道篤扵近帝王之治本諸身
　其盡善全美内外咸備未有若文王太姒
　者也是故堯二女聖矣不告而娶則雖有
　輾轉反側之情無由而見禹𡍼山賢矣辛
　壬癸甲至三過其門而不入則雖有琴瑟
　皷鍾之樂何自而伸以至測成帝納趙飛
　燕宫中之人扵其始至謂之禍水曰滅火
　必矣則雖有憂思之□迫切之意將無所
　用其情焉匡衡之說有自來矣而吾夫子
　大聖之阻亦有出妾之憾焉寧不重感扵
　伯魚也夫重感扵伯魚也夫
后妃能逮不而無嫉妬之心故衆妾樂其德
而柝願之曰南有樛木葛藟纍之樂只君子
福履綏之南有樛木葛藟荒之樂尺君子福
履將之南有樛木葛藟縈之樂只君子福履
成之
　録曰愚觀葛藟之詠而有得扵作者之不
　費話也夫葛之覃兮后九之事也以后妃
　之所事而爲衆妾之所称豈待思而後得
　耶瓜木栗薪周公之所不廢則樛木葛藟
　官人安得而忘之哉扵此可見古人之斈
　非待如求雖婦人女子與大聖大賢同一
　軌也豈非自得者歟
文王之化自家而國男女以正婚姻以時故
詩人因所見以起興曰桃之夭夭灼灼其華
之子于歸宜其室家桃之夭夭有蕡其實之
子于歸宜其家室桃之夭夭其葉蓁蓁之子
于歸宜其家人
　録曰孟子之稱太王曰内無怨女外無曠
　天詩人之詠之王曰之子于歸宜其家人
　豈非以王者之道造端乎夫婦耶夫及時
　而美盛者莫如桃夭其新而孔嘉者莫如
　男女于此可以見對時之懋焉可以見牧
　育之情焉可以見萬民之恩焉可以見和
　氣之充焉欲盡詩之善矣者於此可以觀
　矣
化行俗羙家室和平婦人無事相與如此芣
苢而賦其事以相樂曰采采芣苢薄言采之
采采芣苢薄言有之采采芣苢薄言掇之采
采芣苢薄言將之采采芣苢薄言桔之采采
芣苢薄言□之
　録曰婦人安所而無事乎遵彼汝墳勤王
　事也魴魚頳尾事乱邦也厭浥行露防𢬶
　陵也雀角鼠牙懼强暴也頃匡塈之時不
　可失也使尨也吠户不可警言然川化行
　俗羙家謹和平不扵采采芣苢見之乎
大雅韓侯之妻蹶父之子也詩云蹶父孔武
靡國不到爲韓姞相攸莫如韓樂孔樂韓土
川澤訏訂魴鱮甫甫麂鹿噳噳有熊有羆有
猫有虎慶既令居韓姞燕譽
　録曰韓侯之事無可考然観君子偕老副
　笄六珈可以爲燕矣而中筭之言不可以
　爲譽大夫夙退無使君勞可以爲慶矣而
　終夙且暴未足以爲令此慶既令居韓姞
　燕譽君子以是歸德焉
左傳懿氏卜妻敬仲其妻占之曰吉是謂鳳
凰于飛和鳴鏘鏘有嬀之後將育于姜五世
其昌並于正卿八世之後莫之與京
　録曰咸恒之彖曰咸者感也恒者久也夫
　婦之道惟感而後有恒此即和順鏘鏘五
　世其昌者乎若乃婆娑鼓舞無春無夏以
　至扵株林夏南極矣所謂不恒其德或承
　之羞此陳國之所以亡而故仲之所由貝
　與盖不恃懿氏之占而後可知也
趙成子居晋時娶文公女曰趙姬生原同屏
括摟嬰及從文公在狄狄人伐廧咎如獲其
二女叔隗季隗而納諸文公文公取季隗而
以叔隗妻成子生盾文公反國趙姬請盾與
母成子辭姬曰得寵而忘舊何以使人必通
之固請許之來以盾爲才固請于公以爲適
子而使其三子下之以叔隗爲内子而已下
之
　録曰趙姬賢扵人數等矣有容人之度有
　下人之德有知人之明妬則不容驕則不
　下愛則不明婦人之常情也况以公女之
　貴狄妻之賤嫡子之衆庶孽之微乎其曰
　得寵忘舊何以使人眞能知糟糠之誼不
　但葑菲之求而已也又以盾爲才固請爲
　嫡眞能割肌膚之愛不但涇渭之辯而已
　也卒之繼成秉政□羙公族孰謂婦人而
　能不避親乎噫嘻可謂仁矣
列女傳衛宗二順者衛靈王之夫人及其傅
妾也靈王死夫人無子謂傅妾曰孺子養我
甚謹子奉祀而妾事我我不聊也且吾聞主
君之母不妾事人今我無子扵禮斥絀之人
也而得留以盡其節是我幸也今又煩孺子
我甚慙願出居外以陸栢見甚便之傅妾泣
曰夫人欲使靈氏受三不祥耶事君不終一
不祥也夫人無子而婢妻有子二不祥也夫
人欲出居外使婢子反居内三不祥也妾聞
忠臣事君無懈孝子養親患無日也妾豈敢
以少貴之故變妾之節哉退而謂其子曰吾
聞君子處順奉上下之儀脩先古之禮此順
道也今夫人難我將欲居外使我居内此並
道也處逆而生豈若守順而死遂欲自殺天
人聞之懼許留終養欲君子曰二女可謂行
成扵内而名立扵後世矣
　録曰夫人無子而傅妾有子固無害扵其
　嫡也而何有扵分别又何有扵内外乎若
　是則子固不可無而嫡或可損乎秦俗尊
　華陽廢芉后若敝草管豈其時固然耶抑
　孝成廢許后立飛燕班姬求外共養長信
　宫向故爲此諷言耶不然祗恣後世奪嫡
　立愛之厲階雖不傳可也録以存疑義云
西漢書陳平少時家貧好讀書爲人長大美
色及長可取婦富人莫與者貧者乎亦媿之
久之户牖富人張負有女孫謂其子仲曰吾
欲以子陳平仲曰平貧不事事一縣中盡笑
其所爲獨奈何予之負曰固有羙如陳平當
貧者乎卒與女爲平貧負廼假貸幣帛爲聘
予酒肉之資使以内婦仍戒其孫曰毋以貧
故事人不敬事兄伯如事廼父事嫂如事廼
母平既取張氏女而後資用益饒㳺道日廣
　録曰以澆俗偷薄之餘而有富人張負之
　見可以驗易代之萌矣夫以一鉏耰而尚
　吝何况有女如玉平一箕箒而尚誇何况
　有幣如泉乎大漢隆興既有吕公之女童
　美扵前必有張負之孫揚聲扵後且能不
　以富盛驕人卒之婦道益脩夫德益進所
　謂中饋貞吉者矣不可以爲仁乎
宣帝初爲皇曾孫遭巫蠱事養于掖庭許廣
漢書曰皇嗇天因與同寺居時掖處命張賀
本衛太子奏皇右舊息甚厚廣漢有女平君
年十四五卜當大貴賀請適曾皇孫一歲生
元帝後即皇帝位立許氏爲婕妤當立后霍
將軍有小女與皇太后親在廷公卿議者皆
心擬霍將軍女亦未敢有言上乃詔求㣲時
故劍大臣知指白立許婕好爲皇后
　録曰霍氏之禍其諸萌扵此歟夫機之所
　動甚㣲而所關甚大矧人皆心擬而霍氏
　不竊擬歟光不之知而帝或友知之歟帝
　之指有定然矣及乎少夫之進帝將思之
　已熟其不言指非不言也向之指可露今
　之指難明也光弗署衍帝可恕光乎史氏
　不察以爲萌扵驂乘縱然薄乎爾矣
東漢書永平三年有司奏立長秋宫皇太后
曰馬貴人德冠後宫遂立爲后后能誦易好
讀春秋楚辭尤善周官董仲舒書既正位愈
自謙肅常衣大練裙不加縁帝幸苑囿離宫
后輙以風邪靈霧爲戒辭意欸備多見詳擇
是以遊娱之事希嘗從焉時楚獄連年不斷
因相證引坐繫者甚衆后慮其濫乘間言之
意甚惻然帝感悟夜起彷徨爲思所納卒多
降宥及肅宗即位尊爲皇太后常與帝旦夕
言道政事及教授諸王論議經書述叙平生
雍如終日曰吾少壯時但慕竹帛志不顧命
今雖已老而復戒之在得故日夜惕勵思自
降損居不求安食不念飽冀乘此道以不負
先帝
　録曰后之謚爲明德也不亦宜哉夫女陰
　之體也柔之質也故多尚侈務得好樂喜
　施厭肥飽梁安居宴逸此其常也而况貴
　爲母后富有四海乃益務勤儉如衣大練
　親蠶織却遊娱諫楚獄絶外恩拒禱祀皆
　非虚名貌飾而眞德實意流市扵二十三
　年之間不可覃述推縁其故后盖不以陰
　體自居柔質自累而所慕在扵竹帛所志
　在扵聖賢斯言也其張本歟謂之德貫後
　官信乎兩漢之間無能及矣
宋弘爲大司空時湖陽公主新寡光武與共
論朝臣微觀其意主曰宋公威容德器群臣
莫及帝曰方且圖之後弘被引見帝令主坐
屏風後因謂弘曰諺言貴易交富易妻人情
乎弘曰臣聞貧賤之交不可忘糟糠之妻不
下堂帝顧謂主曰事不諧矣
　録曰此郭后將廢之漸也夫仕宦當作執
　金吾娶妻當得陰麗華帝之初志所謂貴
　易交富易妻也弘父尚以不附董賢抵罪
　其聞扵家庭有素矣况能止繁聲却好色
　著扵朝廷者帝獨不聞乎何爲其發之謬
　也雖然帝不足論爲湖陽者竟忍聞扵鄰
　國乎竟忍聞扵鄰國乎
唐書文德皇后長孫氏性仁孝儉素好讀書
嘗與帝從容商量古事因而獻替禆益弘多
及疾篤與上訣時房玄齡以譴歸第后言扵
上曰玄齡事陛下久小心愼密苟無大故願
勿棄之仍願陛下親君子遠小人納忠諫屏
讒慝省徭役止逰畋妾雖没扵九泉誠無所
限嘗采自古婦事得失爲女則三十卷上覽
之示近臣曰皇后此書足以垂範百世今崩
朕非不知天命而爲無益之悲但入宫不聞
規諫之言失一良佐故不能忘懷耳及𦵏昭
陵上念后不已乃扵苑中作層観以望昭陵
　録曰九人治外邑姜治内陰教之益誠非
　細也惜唐之太宗非武王之比豈其巢刺
　王妃未立曹王子明未封惟恐𧠺諫之言
　不聞故昭陵之望恒切乎至才人武氏入
　宫之後將不如是之□□矣
太宗又謂尉遲敬德曰朕欲以女妻卿何如
敬德叩頭謝曰臣妻雖鄙陋相與共貧賤久
矣臣誠不學聞古人不以富貴而易其妻此
臣願也上善之乃止
　録曰敬德慓悍之將也豈其扵風人之㫖
　有所聞乎縞衣綦巾似非奪稍之快而幅
　笄六珈益表委質之親矧若杜荷房遺愛
　薛萬徹柴令武紛紛尚主安所不可而反
　郤之郤之何意也知足不辱知止不殆非
　但思患預防而已此加扵房杜數等卒以
　晚節益循優游自得獨全思禮君臣之間
　善始令終無一毫之猜忌豈不美哉嗚呼
　閨門之際可謂仁矣
臨安誌吴越恭懿太夫人吴氏名漢月錢塘
人性婉淑慈惠奉文穆王元瓘而性俶居常
節儉惟衣布練每聞决重刑常顰蹙以仁恕
爲言諸吴有遷授者皆峻阻之入見多加訓
勵有過失必面責之故終夫人之世無驕恣
者
忠懿王妃孫氏名太眞亦錢塘人性端重聦
慧每延接姻親洎諸宗屬皆盡思禮好學讀
書通毛詩魯論義尚儉約非受參謁宴會未
嘗盛飭俶之征毗陵也孫居國城遣内侍撫
問諸將及從征將帥之家中外凛畏如奉王
焉
　録曰史稱錢氏之始終非有德澤施于一
　方百年之際虐用其人而其子孫繁衍迄
　今綿綿不絶較之五代之君何止霄壤必
　有闔門伉儷之賢爲之張本也録之
宋史仁宗慈聖光獻曹皇后明道二年聘入
宫景祐元年册爲皇后熙寧元年尊爲太皇
太后性慈愛天至每神宗退朝稍晩必自至
屏扆候□間親持□飲以食帝帝甞有意扵
燕薊已與大臣定議乃詣慶壽宫白其事后
曰儲蓄賜予備乎鎧伏士卒精乎帝曰固已
辨之后曰事體至大吉凶悔吝生乎動得之
不過南面受賀而已萬一不諧則生靈所繫
未易以言苟可取之太祖太宗收復久矣何
待今日帝曰敢不受教蘇軾以詩得罪下獄
人以爲必死后違豫中聞之謂帝曰嘗憶仁
宗以制科得軾兄弟喜曰吾爲子孫得兩宰
相今聞軾以作詩繫獄得非仇人中傷之乎
捃至扵詩其過㣲矣吾疾勢已篤不可以冤
濫致傷中和宜熟察之帝涕泣軾由此得免
　録曰后之謚爲光獻也不亦宜哉其明逹
　國體眞帝王之度而燕薊之論尤可以爲
　萬世法厥後王韶熙河之役种諤夏國之
　議紛紛兵革塗毒生靈王安石李憲之罪
　上通于天而慈聖長老仙逝于地卒不免
　如所慮此可見大有關扵天下國家治乱
　安危者至扵憐才一事猶不能不爲之扵
　邑浩嘆軾也何其幸哉他日哭之不覺告
　聲亦爲晚矣
英宗宣仁聖烈高皇后父遵甫母曹氏光獻
太后姊也故少徃來内禁英宗時育宫中與
后年同仁宗謂光獻異日必以爲配既長逐
昏濮邸生神宗皇帝治平二年册爲皇后神
宗尊爲皇太后哲宗立尊爲太皇太后臨朝
聽政首先驛召司馬光吕公著尚未至並命
爲相使同心輔政一時知名士彙進扵廷凡
熙寧以來政事弗便者次第罷之扵是以常
十舊式改青苗以嘉佑差役叅募侵除市易
之法逭茶鹽之禁舉邊砦不毛之地以賜西
戎而宇内復安契丹戒其邊吏勿復生事曰
南朝盡行仁宗之改矣及廷試舉人有司請
揗天聖故事帝后皆御殿后止之又請受册
寳於文德殿后曰毋后當陽非國家美事况
天子正衙豈所當御就崇政足矣又以官冗
當汰詔損外氏恩四之一以爲官掖先臨政
九年朝廷清明華夏綏定力行故事抑絶内
降並外家私恩文思院奉上之物無問巨細
終其世不取朝野尊祢以爲女中堯舜
　録曰堯舜聖人之至可以加之女后乎盖
　堯舜之道中而已矣以當時之君太過者
　刻扵精勵不及者靡扵紹述孰不以堯舜
　自期然而未敢許也以一母后實能惠養
　元元仁而不失之柔力行故事斷而不過
　乎剛至扵新法之罷閭閻小民若去𡍼炭
　而就衽席群小之黜朝廷舊臣若披雲霧
　而露青天設使繼體之君世世由之則堯
　舜之澤垂扵無窮宋之元氣爲不衰矣惜
　乎社飯未終國事全改群凶得志而堯舜
　亦無如之向矣豈非世不常有者耶
神宗欽聖憲肅向皇后治平三年歸于頴邸
頴王即皇帝位立爲皇后哲宗立尊爲皇太
后宣仁命葺慶壽故宫以居后辭曰安有姑
居西而婦處東瀆上下之分族黨有援例以
恩换閤職及爲選人求京秩者后曰吾族未
省用此例何庸以私撓公一不與及哲宗倉
卒晏駕獨决大策異議不能沮徽宗立請權
聽政后以長君辭帝泣拜移時乃許凡紹聖
元符以還𢞏所斥逐賢士大夫稍稍收用之
故事有如御正殿避家諱立誕節之類皆不
用至聞賔召故老寬徭息兵愛民崇儉之舉
則喜見于色纔六月即還政
　録曰宋之一代而有四后媲美增光簡册
　觀其㦤德之最莫不以賔召故老褒録賢
　士爲首務而抑奪私恩損己愛民爲常法
　迄今鮮有其儷嗚呼可謂仁矣
哲宗昭慈聖獻孟皇后宣仁大后選入宫位
以爲后後宣仁崩章惇誣謗宣仁與后又陰
附劉賢妃請更立爲后遂與郝隨構獄歷崇
寧靖康金人䧟京城時六宫有位號者皆北
遷后以廢獨存張邦昌尊爲宋太后迎居延
福宫受百官朝垂簾聽政及聞康王在濟后
遣尚書左右丞馮澥李回及兄子忠厚持書
奉迎命都指揮郭仲荀將所部扈衛又命御
營前軍統制張俊逆于道王至南京復遣宗
室士□及内侍邵而車賫圭寳乘輿服御奉
康王即皇帝位遵受爲元祐太后迎歸行在
終老而崩初后受之日宣仁嘆曰斯人賢淑
惜福厚耳異日國有事變必此人當之後皆
如所云
　録曰愚觀光獻宣仁欽聖之爲后也若春
　風和氣優游扵不識不知順帝之則而昭
　慈孟后有如秋霜露日濯而復光晦而復
　明然皆不失坤慈之則陰教之禮固可以
　見祖宗積德之慶然亦豈非群后率德之
　宜也乎
孫明復隱居泰山之陽年已四十獨室而居
故相李迪守兖見之歎曰先生獨居無偶誰
事左右不幸風雨侵尋旦暮飲食疾病不時
奈何吾弟之女可以奉箕箒明復固辭石介
與諸弟子請曰公卿不下士久矣今丞相不
以先生貧賤欲托以子宜因以成丞相之賢
遂娶之李氏亦甘淡薄事其夫曲盡當時士
大夫莫不賢之
　録曰愚觀孫明復之事而嘆李文定之不
　可及也夫相之事業雖不可知至扵覌化
　一方亢當以士行爲最習俗爲先其妻復
　也不但以貴下賤成一人之美而實懲人
　無後崇大化之源且以正薄俗之澆漓全
　處士之高蹈厥後明復出而用世不負所
　舉李氏安貧富禮無忝所天皆可爲後世
　法也
劉庭式未第時議取鄉人之女及登進士女
以病䘮明或勸納其幼女庭式笑曰吾心已
許之豈可負初心哉卒娶之生數子後妻死
庭式通判密州逾年不復娶時蘇軾爲守問
曰哀生扵愛愛生扵色今君愛何從生哀何
從出乎庭式曰吾知䘮吾妻而已若縁色而
生愛縁愛而生哀色衰愛弛吾哀亦亡則凡
揚㭈倚市目挑而心招者皆可以爲妻耶軾
深善其言
　録曰夫妻者齊也孔子曰戒之在色又曰
　吾未見好德如好色聖人之意正恐縁色
　生愛流扵淫僻將以防禍乱節逸慾也詩
　不云乎雖則如雲匪我思存縞衣綦巾聊
　樂我員若庭式者可謂能好德而不爲物
　欲所移矣進扵孔門乃所深許又豈但軾
　之深善而已哉
周行已字恭叔早年登科未三十見伊川持
身嚴苦塊然一室未甞窺牖幼議母黨之女
登科後其女雙瞽遂娶焉愛過常人伊川曰
頤非三十時亦做不得此事
　録曰伊川之嘆羙恭叔有反己自克之意
　與人爲善之以若眉山者未免狥乎情矣
　此洛蜀之所由分又豈但哭則不歌歌則
　不哭而已哉
吕蕡舉進士聘里中女未行既中第婦家言
曰吾女故無疾既聘而後盲蕡曰君不爲欺
又何辭焉遂娶之生六子其五登科一人即
丞相大防也蕡官至此部郞中
　録曰愚觀七出之條無所謂盲者則固無
　害枚可妻也至論惡疾無子亦有所不忍
　焉何也盖閨門之中恩勝于義其人故無
　疾一宣有之雖聖莫能保矣其情爲伉儷
　孤而棄之雖愚莫能間矣先王之權制豈
　誠不思哉竊意如今之牝牡不成諺所謂
　實女者其爲惡疾無子斷然必去無疑矣
皇明頒行列傳
太祖高皇帝
文德馬皇后自少貞靜端一聰明出人意表
既嬪傎戚大歉甞忍肌懷糗餌脯脩供帝未
嘗乏絶　帝嘗謂侍臣曰昔光武勞馮異曰
厚意久不報朕念　皇后起布衣同甘苦甞
從倉卒忍飢食朕比之豆粥麥飯其困尤甚
昔唐太宗長孫后當隱太子搆隙之際内能
盡孝謹承諸妃消釋嫌□朕數爲郭氏所疑
徑情不恤將士或以服用爲献后先献郭氏
慰悅其意及欲危朕后輙爲弥縫卒免扵患
又難扵長孫后者家之良妻猶國之良相豈
忍忘之能朝因以語
后后曰妾聞夫婦相保易君臣相保難陛下
既不忍忘妾扵貧賤願無忘君群百姓扵艱
難且妾定敢比長孫后賢但願陛下以堯舜
爲法耳及疾亟　帝問之　后曰陛下當求
賢納諫明政教以致雍熙教育諸子使進德
業　帝曰吾已知之但老身何以爲懷　后
復曰死生命也願陛下愼終如始使子孫皆
賢臣民得所妾雖死如生也遂崩
帝慟哭終身不復立后
　録曰三代之後有漢唐宋之後有明其應
　運也相類而漢高皇后與
孝慈昭憲皇后其輔運也亦畧相同及其未
　也乃若氷炭之相反漢之高后何敢望
　明之高后之萬一哉及我
太祖以義斷息終身不復立后又與戚姬之
　事相天淵矣此其統天大孝及　承天順
　聖皆可爲萬世法也


弘道録卷七(終)















弘道録卷之九府一
　仁
　　昆弟之仁
左傳高陽氏有才子八人齊聖廣淵明允篤
誠天下之民謂之八愷高辛氏有才子八人
忠肅共懿宣慈惠和天下之民謂之八元此
十六族世濟其美不隕其名以至於堯堯不
能舉舜臣堯舉八愷使主后土以揆百事莫
不時序地平天成舉八元使布五教于四方
父義母慈兄友弟恭子孝内平外成故虞書
數舜之功曰慎徽五典五典克從無違教也
納于百揆百揆時叙無廢事也
　　録曰通鑑前編云謂之氏者猶言朝代
　　也謂此二朝有此十六人又謂之十六
　　族而非一母四乳如周有八士之類也
　　或者不知以爲二帝之子則高陽八子
　　何其壽而高辛之八子豈皆堯之庶弟
　　與觀者詳之
萬章問曰象日以殺舜爲事立爲天子則放
之何也孟子曰封之也或曰放焉仁人之於
弟也不藏怒焉不宿怨焉親愛之而已矣親
之欲其貴也愛之欲其富也封之有庳富貴
之也身爲天子弟爲匹夫可謂親愛之乎
　録曰鄭莊之扵叔段所謂藏怒者也晋獻
　之扵桓莊所謂宿怨者也不惟藏怒也而
　且誓母于城頴焉不惟宿怨也而且詛無
　畜群公子焉中庸曰兄弟既翕和樂且耽
　又曰父母其順矣乎然則不能親扵傲弟
　必不能格于頑嚚之心矣
詩大雅帝作邦作對自大伯王季維此王季
因心則友則友其兄則篤其慶載錫之光受
禄無喪奄有四方
　録曰孔子曰太伯其可謂至德也矣三以
　天下讓民無得而稱焉釋之者曰無得而
　稱其遜隱㣲無迹可見也今觀詩人之詞
　曰王季之所以友其兄者乃因其心之自
　然而不由扵勉强然則太伯之所以讓其
　弟者又非因其心之自然而有待扵勉强
　乎如此人何得而見亦何得而稱無俟隱
　㣲之一言而自明也
小雅蓼彼蕭斯零露泥泥既見君子孔燕豈
弟宜兄宜弟合德壽豈
秩秩斯干幽幽南山如竹苞矣如松茂矣兄
及弟矣式相好矣無相猶矣
　録曰二詩措詞切中漢七國之弊觀扵淮
　南好客楚元設醴何莫非孔燕也然無豈
　弟之德故終鮮樂壽之休厥後鑄山煑海
　招亡納叛所謀紛紜疊出衹以速其亂亡
　而已又豈但繼世而立猜忌之間而已哉
史記伯夷叔齊孤竹君之二子也父欲立叔
齊父卒叔齊讓伯夷伯夷曰父命也遂逃去
叔齊亦不肯立而逃之國人立其中子子貢
問曰伯夷叔齊何人也孔子曰古之賢人也
曰怨乎曰求仁而得仁又何怨
　録曰或問曰夷齊之讓國後世何以皆不
　及乎愚應之曰事之無始扵前者理則從
　天而出從地而生未有不善也有始扵前
　者後必以人間之以心圖之萬有不齊也
　是故夷齊之扵父命因事以制義而無心
　以收後世之効後人之扵兄弟假義以興
　事而有意以取古人之名此其所以異而
　召亂亦在乎其中矣
周書既克商二年武王有疾弗豫太公召公
曰我其爲王穆卜周公曰未可以戚我先王
公乃自以爲功爲三壇同墠爲壇扵南方北
面周公立焉植璧秉珪乃告太王王季文王
史乃祝册曰惟爾元孫某遘厲虐疾若爾三
王是有丕子之責子天以旦代某之身乃卜
三龜一習吉啓籥見書乃并是吉公曰體王
其罔害公乃納册于金縢之匱中王翼日乃
廖武王既喪管叔得其群弟流言扵國曰公
將不利扵孺子周公乃告二公曰我之弗避
我無以告我先王周公居東二年則罪人斯
得公乃爲詩以貽王曰鴟鴞鴟鴞既取我子
無毁我室恩斯勤斯鬻子之閔斯迨天之未
陰雨徹彼桑土綢繆牖户今女下民或敢侮
予予手拮据予所將荼予所蓄租予口卒瘏
曰予未有室家予羽譙譙予尾翛翛予室翹
翹風雨所漂摇予維音嘵嘵
　録曰王與叔雖有君臣之分公以手足視
　之則皆同也王死則代叔誅則忍有以異
　乎曰無以異也夫瞑眩之與悖亂雖有親
　踈遠近之殊其動摇王室則一也是故丕
　子豫則民罔不衹鬻子逋則民罔不侮然
　則植璧秉珪與破斧缺戕聖人寧有異心
　哉其哀我人斯易地則皆然也
　又曰貽者流傳致達之稱流言之起茫昩
　無根夫苟默而不言王室忽然有難誰其
　知之又誰其使之仁者固如是乎若但苟
　且而言懿親𢘰然無愁是可忍也熟不可
　忍仁者不如是也今觀其詞不迫切而意
　已獨至設使五尺之童聽之豈不知鴟鴞
　之惡不可逭而拮据之苦爲可信哉此其
　感人之切奚翅忠誠懇至其扵屬詞比事
　之間眞如風之動物然則天之雷電以風
　豈無由而致之乎
左傳晋以驪姬之難詛無畜群公子自是晋
無公族及成公立乃宦鄉之適而爲之田以
爲公族又宦其餘子亦爲餘子其庶子爲公
行晋於是有公族餘子公行至是趙宣子請
以括爲公族曰君姬氏之愛子也㣲君姬氏
則臣狄人也公許之以宣子爲旄車之族使
屏季以其故族爲公族大夫
　録曰趙宣子之請族其感於姬之請嫡乎
　雖然宣嫡而趙族世括族而趙嫡亡然則
　旄車安在哉公族安在哉是以君子貴於
　有子
韓獻子告老將立公族穆子穆子有廢疾辭
曰詩云弗躬弗親庶民弗信無忌不才請立
起也起與田蘇㳺而稱好仁詩云靖共爾位
好是正直神之聴之介爾景福恤民爲德正
直爲正參和爲仁如是則神聴之介福降之
立之不亦可乎使宣子朝遂老晋侯謂韓無
忌仁使掌公族爲公族大夫
　録曰韓與趙三晋之巨臂也故獻子不背
　趙孟以爲知義起與盾巨室之大木也故
　無忌不先韓起以爲伏仁雖然義立而後
　仁顯嫡宣孟所以化穆子也族屏季所以
　感悼公也詩曰世之不顯厥猷翼翼其斯
　三晋之所由盛而曲沃之所由分歟
宋穆公疾召大司馬孔父而屬殤公焉曰先
君舍與夷而立寡人寡人弗敢忘若以大夫
之靈得保首領以没先君若問與夷其將何
辭以對請子奉之以主社稷寡人雖死亦無
悔焉對曰群臣願奉馮也公曰不可先君以
寡人爲賢使主社稷若棄德不讓是廢先君
之舉也豈曰能賢光昭先君之令德可不務
乎吾子其無廢先君之功使公子馮出居扵
鄭八月庚辰宋穆公卒殤公即位君子曰宋
宣公可謂知人矣立穆公其子饗之命以義
夫
　録曰宋宣之致國扵穆公左氏以爲知人
　公羊以爲首禍將何所拆衷乎夫堯薦舜
　舜薦禹既聴命扵天矣而朝覲訟獄謳歌
　未嘗不取信扵民以至益之與啓則又不
　然朝覲訟獄謳歌者不之益而之啓曰吾
　君之子也盖堯舜禹益之事由扵自然之
　命天理之公耳此所以萬世而無弊穆宣
　夷馮之事出扵好樂之情爾我之私耳此
　所以再傳而不終雖然孔父之受命賢扵
　趙普之再悮而子馮之居鄭愈扵德芳之
　負約穆公可謂不負其初心矣
宋桓公疾太子兹父固請曰目夷長且仁君
其立之公命子魚子魚辭曰能以國讓仁孰
大焉臣不及也且又不順遂走而退宋襄公
即位以公子目夷爲仁使爲左師以聴政扵
是宋治故魚氏世爲左師
　録曰穆公舍馮而立與夷父子之分紊矣
　所以卒致篡弑之禍目夷固請以立玆父
　兄弟之倫正矣所以獲成宋治之羙然則
　何必餙讓以爲義好名以相高乎要之父
　死子繼者萬世之常也兄終弟及者一時
　之變也非常非變亂而已矣
公孫敖娶于莒曰戴己生文伯其姊聲己生
惠叔戴己卒又聘于莒莒人以聲己辭則爲
襄仲聘焉登城見之美自爲娶之盡室奔莒
以從己氏也魯人立其長子糓是爲文伯文
伯疾而請曰糓之子弱請立難也許之文伯
卒立惠叔
　録曰魯文之世殺嫡立庶而乃有糓與難
　之讓君子可以愧襄仲矣而卒不免扵廐
　埋之難者傳曰君以此始亦以此終慶父
　之殺般及閔襄仲之殺惡及視一也然則
　雖欲不死烏得而不死
漢書河間王德武帝兄也脩學好古實事求
是從民得善書爲好寫與之留其眞加以金
帛繇是四方道術之人不遠千里或有先世
舊藏多奉以奏故得書多與漢朝等悉皆先
秦古文若周官尚書禮禮記孟子老子之屬
皆經傳說記七十子之徒所論其學舉六藝
立毛氏詩左氏春秋博士脩禮樂被服儒術
造次必扵儒者山東諸儒多從而逰武帝時
來朝獻雅樂對三雍宫及詔策所問三十餘
事其對推道術而言得事之中文約指明立
二十六年薨中尉常麗以聞曰王身端行治
温仁恭儉篤敬愛下明知深察惠于鰥寡大
行奏謚法曰聰明睿知曰獻宜謚獻王
　録曰自西漢溺冠駡儒之俗興世傳諸侯
　王或數百率多驕淫失道悖亂㓙慝無所
　不至豈天之降才爾殊哉其所以䧟溺其
　心者然也彼儒者誠何負扵天下乎二帝
　三王所爲以標準後世者具載于書此其
　身端行治温仁恭儉視彼安扵鴆毒利扵
　危亡者何其懸絶哉史稱大雅卓爾不群
　河間近之嗚呼可謂仁矣
後漢書東海恭王疆郭后子明帝兄也建武
二年立爲皇太子十七年而郭后廢疆常慼
慼不自安數因左右及諸王陳其懇誠願備
藩國以奉養母氏光武不忍遲回者數歲至
十九年六月詔以皇太子疆崇執謙退父子
之情重違久之其以疆爲東海王立陽爲皇
太子
　袁宏論曰東海稱藩謙恭之心彌亮明帝
　承統友于之情愈篤雖興廢不同父子兄
　弟至性無間然也
　録曰愚觀承運迭興之主每事鑒于已然
　其易太子正以推時之艱也有如明帝之
　賢而不預定扵先漢將復不震乎厥後永
　平元年疆果以病薨帝已覩扵將然矣而
　能卒全因心友于之愛殆詩所謂篤慶者
　歟
東平憲王蒼明帝弟也明帝甚親愛之永平
十一年來朝月餘還國帝臨送歸宫悽然懷
思乃遣使手詔賜東平國中傳曰辭别之後
獨坐不樂因就車伏軾而吟瞻望永懷實勞
我心日者問王處家何等最樂王言爲善最
樂其言甚大副是要腹矣今送列侯印十九
枚諸子年五歲已上能趍拜者皆令帶之
　録曰東平之樂善千古之羙談也夫諸侯
　皇皇皇皇者羙也美者善信充實之謂也
　彼以招致游士聲名聞望昭著顯明者皆
　非善信充實之謂也矧作金龜玉鶴刻符
　造瑞者乎帝之大其言良有以也或曰爲
　善最樂者盖無所爲而爲無所爲而爲則
　亦何用而不得哉
姜肮伯淮與弟仲海季江家世名族俱以孝
行著聞其友愛天至常共卧起及各娶妻兄
弟相戀不能别寑以係嗣當立乃逓徃就室
肱愽通五經兼明星緯士之遠來就學者甚
衆諸加辟命皆不就二弟名聲相次亦不應
徵聘侍人慕之桓帝乃下彭城使盡工圖其
形貌以聞肱匿扵幽闇䖏以被韜面言感眩
疾不欲出風工竟不得見之
　録曰肱之篤行而若是哉詩曰有子七人
　莫慰母心肱可謂能慰母心者矣夫聖善
　令人者廢之乎辭也祥撻覧代者徵之乎
　色也隰裒原急者釁之乎招也瓶罄疊耻
　者痛之乎徃也是故母子異室兄弟同寑
　不廢辭矣母慈弟愛因心著聞不徵色矣
　徵聘無聞黨禍無與不釁招矣色養而終
　全體浩然不痛徃矣質諸孔門豈非所稱
　貧而樂者哉
　按謝承書肱繼母年少性嚴肱感凱風之
　誼兄弟同寑不入房室以慰母心也
晋書王祥弟覽母朱氏遇祥無道覽年數歲
見祥被楚撻輒涕泣抱持至扵成童每諫其
母其母少止㓙虐朱屢以非理使祥覽輙與
俱又虐使祥妻覽妻亦趍而共之祥喪父之
後漸有時𣁎朱深疾之密使酖祥覽知之徑
起取酒祥疑而不與朱遽奪反之自後賜祥
饌覽輙先嘗朱懼遂止覽孝友恭恪名亞扵
祥及祥仕進覽亦應本郡之召先是吕虔有
佩刀工相之以爲必登三公可服此刀苟非
其人刀或爲害虔謂祥有公輔之量特以與
之祥臨薨以授覽曰汝後必興足稱此刀後
果奕世多賢興扵江左覽六子裁字士初撫
軍長史基字士先治書侍御史會字士和侍
御史正字士則尚書郞彦字士治中謢軍琛
字士瑋國子祭酒裁子導爲名宰相
　録曰祥之事親無所迯覽之事兄有可委
　父之失愛有所爲母之殘虐無所因卒能
　使孝子悌弟萃扵一門禎祥和氣興扵後
　世此乃天假之以成二子之名且以延東
　晋數葉之祚也特以吕虔之事未能盡信
　然亦豈非牛金之祥乎元雖膺命導實啓
　之其兆已先見矣豈非順德之所感哉
舊唐書宋王成器申王成義玄宗兄也岐王
範薛王業弟也幽王守禮從兄也上素友愛
近古無比聖曆初出閤列第扵東都積善坊
五人分院同居大足元年從幸西京賜宅扵
興慶坊及先天之後興慶是龍潜舊邸因以
爲宫西南置樓西面題曰花萼相輝之樓南
面題曰勤政務本之樓上時聞諸王音樂之
聲咸召登樓同榻宴謔或便幸其第賜金分
帛厚其歡賞宋王尤恭謹畏愼未曾干議時
政及與人交結故上尤愛重之嘗與書曰魏
文帝有詩云西山一向高高處常無極上有
兩仙童不飲亦不食賜我一丸藥光耀有五
色服藥四五日身輕生羽翼朕每思服藥而
生羽翼何如骨肉兄弟天生之羽翼乎昔陳
思有起代之才堪經綸之務文帝乃絶其朝
謁卒令憂死魏祚未終遭司馬宣王之奪豈
神丸之効耶虞舜至聖舍象傲之愆此爲帝
王之軌則朕未嘗不廢寑忘食欽歎者也頃
因餘暇得此神方今分此藥願與兄弟等同
保長齡永無限極
　録曰益之九五曰有孚惠心勿問元吉有
　孚惠我德象曰有孚惠心勿問之矣惠我
　德大得志也玄宗功大德尊而五王虚中
　順應合乎天理之正即乎人心之安手足
　相孚心氣相應友于之意油然而生當是
　之時社稷永安蒼生悅豫大善而吉不問
　可知矣夫既至誠懷吾之德是以展布謀
　猷恢張治道大君之志暢然得伸此開元
　之政並美扵貞觀也夫何間然之有哉
唐書張公藝九世同居比齊隋唐以來皆旌
表其門閭麟德中高宗封泰山幸其宅召見
公藝問所以能睦族之道公藝請紙筆以對
乃書忍字百餘以進其意以爲宗族所以不
恊由尊長衣食或有不均卑幼禮節或有不
行更相責望遂爲乖爭苟能相與忍之則家
道雍睦矣
　録曰忍者其不忍之心乎不忍之心天心
　也九世之族天性也以不忍之心加扵不
　可易之姓其視九族猶一人九世猶一日
　也何不可共之有哉若徒以强制爲義而
　無測怛慈愛施行扵其間則斯忍也其刃
　心之刃乎張公之意殆不如是也
元德秀字紫芝爲人質厚少縁餙以不及親
在而娶遂不肯好人謂不可絶嗣答曰兄有
子先人得祀吾何娶爲及兄子長將爲娶家
苦貧乃求爲魯山令玄宗在東都酺五鳳樓
下命三百里縣令刺史各以聲樂會集德秀
遣樂工數十人連袂歌于蔿帝聞而異之歎
曰賢人之言哉所得俸禄悉衣食人之孤遺
者歲滿去愛陸渾佳山水乃居之不爲墻垣
扃鑰家無僕妾歲飢日或不爨陶然彈琴以
自娱尤善文辭房琯每歎息曰見紫芝眉宇
使人名利之心都盡蘇源明語人曰吾不幸
生衰俗所不耻者識元紫芝也及卒弟結哭
之慟或曰子哭過哀禮歟結曰若知禮之過
而不知情之至大夫弱無固性無專老無在
死無餘人情所躭溺喜愛大夫皆無之生六
十年不識女色未嘗有十畆之地十尺之舍
十歲之僮未嘗完布帛而衣具五味而食吾
哀之以戒荒深貪佞綺紈梁肉之徒耳
　録曰愚觀魯山之爲人攸然若太虚無一
　塵之翳浩然若澄淵無一沙之滓其躬自
　乳其兄之子尤曠古罕所聞見要不可繼
　故亦不録然晋史稱弟子綏服攸喪三年
　而唐史不著魯山兄子之名亦無制服之
　義乃特述次山之慟要之慟者情也服者
　義也以慈養兼無後二義律之其當制服
　明矣史果闕文也哉
宋史太祖皇帝性仁孝質任自然弟晋王光
義嘗病亟親徃視之自爲灼艾晋王覺痛帝
亦取艾自灸以分其痛每對近臣言晋王龍
行虎步他日必爲太平天子福德非吾所能
及也
　録曰陳橋之變晋王與諸將先發後聞所
　謂實始剪啇也然則龍行虎步已著于日
　光相盪之日而灼艾分痛又驗其太平福
　德之語至扵斧聲燭影僧文瑩輕信以悮
　李壽李壽傳疑以悮胡陳二子故丘瓊山
　特據正史以明其誣愚以爲後世所以證
　成太宗之惡者衹以後日處弟之薄故先
　疑其待兄之心斃姪之情故傳致其弑君
　之罪其實太祖仁孝自然縱有不肖何忍
　遽至此乎此録據理爲正故因爲之辯
范文正公告諸子曰吾貧時與汝母養吾親
汝母躬執㸑而吾親其㫖未嘗充也今而得
厚禄欲以養親親不在矣汝母亦已早世吾
所最恨者忍令若曹饗富貴之樂也吾吴中
宗族甚衆於吾固有親踈然吾祖宗視之則
均是子孫固無親踈也苟祖宗之意無親踈
則饑寒者吾安得而不恤也且自祖宗來積
德百餘年而始發扵吾得至大官若獨饗富
貴而不恤宗族異日何以見祖宗扵地下今
何顔入家廟乎扵是恩例俸賜常均扵族人
盡以餘俸置附郭嘗稔之田千畆號曰義田
云
　録曰此文正未逹之所志與已逹之所施
　自書契以來惟此公能擅其羙愚嘗推其
　所以然者其說有四一曰存心之公二曰
　奕世之賢三曰風俗之厚四曰君德之隆
　盖自其爲秀才時先天下之憂而憂後天
　下之樂而樂有此識見而後能有此度量
　此其存心之公一也以純仁等爲之子其
　繼志述事有不能以公之心爲心者乎此
　其奕世之賢二也今置附郭嘗稔之田千
　畆不惟忌毁日招且恐多事未免指以勢
　豪混以債負限以徭役擾以逋負何所不
　有豈能安枕高卧而饗高義乎此其風俗
　之厚三也况公之立朝剛毅正直旅進旅
　退未嘗依阿取容若非遭遇至聖之主安
　能始終自保以瞻族人乎此其君德之隆
　四也後世不幸或宗族爭長競短或
　甲是乙非或逄時縮首浩嘆或遭變甘
　陸沉區區企仰古人安能及哉此其存心
　公私之所攸分子孫賢愚之所攸别風俗
　美惡之所攸殊世道升降之所攸係不但
　周急之一端而已也
司馬旦弟光友愛篤至旦年將八十光奉之
如嚴父保之如嬰兒每食少頃則問曰得無
饑乎天少泠則撫其背曰衣得無薄乎光後
居洛旦居夏縣有園沼勝槩光歲一徃省旦
亦間至洛視光凡光平時所與論天下事旦
有助焉及光被門下侍郞召固辭不拜旦引
大義語之曰生平誦堯舜之道思致其君今
時可而違非進退之正也光乃幡然就道六
是時天下懼光之終不出及聞此言皆欣然
稱旦曰長者之言也
　録曰同人之卦二以得位得中而上應九
　五其光之謂乎五以剛徤中正而下應六
　二其旦之謂乎故一則離明致主爲天下
　之快覩一則中誠格物伸天下之大誼百
　世之下可以觀矣
伊川序明道先生行實曰先生資禀既異而
充養有道純粹如精金温潤如良玉寬而有
制和而不流忠誠貫扵金石孝弟通扵神明
視其色其接物也如春陽之温聴其言其入
人也如時雨之潤胸懷洞然徹視無間測其
藴浩乎若滄溟之無際極其德美言盖不足
以形容其行已内主扵敬而行之以恕見善
若出諸已不欲弗施扵人居廣居而行大道
言有物而動有常明扵庶物察扵人倫知盡
性至命必本扵孝弟窮神知化由通扵禮樂
辯異端似是之非開百代未明之惑秦漢以
來未有臻斯理也
　録曰大畜之爲卦也剛徤篤實光輝宣著
　故以伯淳之至德不爲徒說以正叔之至
　文不爲溢美譬如慶日祥雲瞻之則見其
　光被四表和風甘雨沐之亦可以澤潤四
　方立德立言無以踰此
四明誌
國朝楊文懿公兄弟由六父棲芸生三子自
懲自悆自忞自懲號梅讀子即守陳官至吏
部侍郞守阯官至南京吏部尚書自悆號見
素子守隨官至工部尚書自忞號韋庵子守
隅官至廣西右布政孫茂元刑部侍郞茂仁
四川按察使又皆文懿公子也棲芸通易書
詩二經力希濂洛關閩之學德性剛方踐履
誠確晩年進德彌篤更號思誠文懿號鏡川
弟號碧川天性孝友待諸弟怡怡相師友遠
有以紹儒先之緒近有以領家學之傳四明
自楊慈湖師象山黄東發師考亭皆卓然知
體立用行顯㣲不二之義學者尊之而栖芸
實嗣其傳至文懿益充大之其始則抱遺經
以求聖人扵言表而不以訓詁詞章爲能故
其持己律家居官接物視老壯如一日而不
少肆其子弟皆謹守禮法不屈子不義而以
古人爲必可期也公嘗力辭部事曰吏部進
退百官衆怨所集聞望如王恕尚招人言况
臣迂踈豈勝此任又言君可變史不可滅前
時史臣不記建文君事遂使革除數年朝廷
一切政事及忠扵所事者皆湮没無聞及今
來輯尚可補國史之缺景泰已復位號實録
猶書郕戾王是宜改正反舊例群臣章䟽留
中者皆不得書乞悉付史館皆名言也
　録曰宋潜溪之不肯任輔相楊鏡川之不
　肯任吏部皆吾浙道學之儒庶幾克己自
　盡者于今罕見其儔矣録之


弘道録卷之八





弘道録府二
　仁
　　朋友之仁
通書周子曰道高德厚教化無窮實與天地
參而四時同其惟孔子乎道高如天者陽也
德厚如地者陰也教化無窮如四時者五行
也孔子其太極乎
　録曰此萬世賔師之分與堯舜同其尊榮
　故宰我曰夫子賢扵堯舜子貢曰自生民
　以來未有孔子未嘗直擬之以太極也果
　有說乎夫易更三聖圖始濂溪發先天後
　天之藴奥者孔子也發孔子太極之藴奥
　者周子也是故太極之未判也混扵不識
　不知之中而極乎無聲無臭之妙而其已
　判也立乎形氣未具之先而行乎形氣已
　具之内實造化之樞紐品彙之根抵也孔
　子何以爲太極乎方其未發也仁義禮智
　之性混然在中無所不有及其已發也中
　正和樂之德隨感而應無乎不宜實一誠
　之權輿萬化之橐鑰也就其光輝發越而
　言天以陽生萬物其道顯矣而聖人仰之
　彌高鑚之彌堅何有所窮盡乎自其靜深
　有本而言地以陰成萬物其德㣲矣而聖
　人肫肫其仁淵淵其淵何有所止極乎四
　時行焉者春夏秋冬也于以四教者文行
　忠信也其所以因材而篤物各付物五行
　之生各一其性也是故合而言之全具乎
　夫子之身萬物統體一太極也分而言之
　曲成扵物物之由一物各具一太極也而
　所以賢扵堯舜者正以其教化之無窮也
　所以自生民來未有者亦以其道德之高
　厚也言雖殊而理合轍三子者一而已矣
顔淵問仁子曰克己復禮爲仁一日克己復
禮天下歸仁焉爲仁由己而由人乎哉顔淵
曰請問其目子曰非禮勿視非禮勿聽非禮
勿言非禮勿動顔淵曰回雖不敏請事斯語
矣
　録曰此孔門言仁之始所謂徹上徹下故
　也夫天下歸仁堯舜之事業也無一人不
　得其所無一物不在性分之内所謂放之
　則彌六合也克己復禮者聖賢之全功也
　無一念不合于天無一事不中乎禮所謂
　卷之則退蔵于密也此仁道之極致心學
　之淵微人所不知而已獨知之人所不能
　而己獨能之何有待扵外哉夫子之告顔
　淵無復有餘藴矣苟使好高者遑遑扵四
　靈九有卑近者規規扵未純未盡哲哉顔
　氏之子乎而能請問其目焉夫允恭者堯
　允塞者舜克其類自視聴言動始也故先
　明四目達四聰而後能動而世爲天下道
　言而世爲天下法行而世爲天下則夫子
　之答有自來矣不徒問仁而必請其目不
　徒請目而能事斯語顔氏之子其以上聖
　爲己任乎不然何以曰舜何人也予何人
　也有爲者亦若是
子曰回也其心三月不違仁其餘則日月至
焉而已矣
　録曰愚觀孔門勸勵之實萬世敦篤之誨
　今去聖人千八百年猶可以自最也夫三
　月不違者非以天道小變之節過此而不
　由也日月至焉者亦非今日進而至明日
　退而不及也蓋以顔子之深潜純粹終日
　不違既竭吾才卓爾所立至扵三月之久
　純乎天理之全如之何其可及也其餘或
　頴悟幾于顔子而擇善未精德行同扵一
　科而美大未至或一日之間清明純粹天
　聖昭融或一月之間不遠而復無所祗悔
　雖未能中心安仁决非君子而不仁者矣
　此聖人之深意非有所貶損扵其間也
子曰賢哉回也一簞食一瓢飲在陋巷人不
堪其憂回也不改其樂賢哉回也
　録曰此可見三月不違仁也夫簞食非旦
　夕之移陋巷匪一時之事人維不堪其憂
　故不能久而安焉回也天理昭融私欲靜
　盡方且心廣體胖而忘其貧見大心泰而
　無不足故曰不改其樂也此與未若貧而
　樂之樂字同意善學者合而觀之可也
子曰飯䟽食飲水曲肱而枕之樂亦在其中
矣不義而富且貴扵我如浮雲
　録曰此孔顔之分别未達一間者也夫所
　謂不改其樂有時或未然矣樂亦在其中
　則混然天理不可爲窮盡不可爲方體其
　實無太相懸也
孔子曰自吾有回門人日益親
　録曰所謂日益親者非相觀而善相率景
　從之謂也盖語之不惰則罄咳不爲費辭
　無所不悅則切愢不爲虚語吾見其進未
　見其止安得不爲之暢然退而省其私亦
　足以發安得不爲之豫悅所謂不亦樂乎
　者如此此循循善誘不得不爲之曲盡而
　視予猶父亦有所不能目己者矣豈不日
　益親乎
顔淵死子哭之慟從者曰子慟矣曰有慟乎
非夫人之爲慟而誰爲
　録曰顔淵死天不愛道也魯西狩獲麟地
　不愛寳也皆足以致夫子之慟也
顔淵死子曰噫天喪予天喪予
　録曰聖人之身斯道之所係也道在不言
　身身在不言道今道無傳是已無予也然
　則聖人亦豈遽然自謂萬世必尊從之哉
　天喪予者愛道之至也萬世尊崇者慕道
　之眞也道在於萬世聖人猶不死也此可
　見顔子繫道之重師友關仁之切以爲五
　倫之末蓋不究乎此也
曾子曰士不可以不弘毅任重而道遠仁以
爲己任不亦重乎死而後已不亦遠乎
　録曰此可見曾子之確也夫請事斯語優
　爲之者也仁以爲己任固執之者也上智
　之資故曰明睿學智之資故曰弘毅其致
　一而已矣
仲兮問仁子曰出門如見大賓使民如承大
祭己所不欲勿施於人在邦無怨在家無怨
仲兮曰雍雖不敏請事斯語矣
　録曰夫子常稱雍也可使南面故告以出
　門使民皆南面之事也今因此言以想仲
　兮之形容尚可見其爲人之楷範况親炙
　其寬洪簡重之度者乎聖門若回若雍皆
　居德行之科者以此言始聞而心解力可
　到而踐行雖欲不請事不可得也
或曰雍也仁而不佞子曰焉用佞禦人以口
給屢憎於人不知其仁焉用佞
　録曰夫仁者佞之反佞者仁之病以雍之
　敬以持己恕以及物内外以無怨矣故或
　人之言如此盖當時之人亦知仁是好事
　若兼有口才便不可及非是惜之也又世
　俗以佞爲才而不知其不可若如有德者
　必有言則非佞矣故夫子再言焉用佞以
　深曉或人其曰不知其仁即如孟武伯問
　由求所對之語亦非不許其仁也讀者其
　致思焉
司馬牛問仁子曰仁者其言也認其言也認
斯謂之仁矣乎曰爲之難言之得無認乎
　録曰牛之再問非無爲也彼方見顔冉所
　告皆切己敦篤之論而己之所告乃言語
　辭氣之間然不知非禮勿言克復之條目
　爲仁之切要乎非但爲多言而躁故發此
　也苟能謹扵言而不放以達扵耳目周身
　之間念念不已克己復禮端在是矣惜乎
　不聞請事之言不達爲難之㫖徒以多憂
　多懼未知爲仁由已此顔冉之學所以爲
　難也歟
樊遲問仁子曰居處恭執專敬與人忠雖之
夷狄不可棄也
　録曰此扵學者最爲切近蓋未能如見大
　賔必先自處以恭未能如承大祭必先執
　事以敬未能不欲勿施必先與人以忠而
　夷狄者深言之也以遲之粗鄙扵門墻或
　可勉扵夷狄不可勉也此夫子深箴其病
　與在邦無怨在家無怨者異矣
樊遲問仁子曰仁者先難而後獲可謂仁矣
　録曰愚觀孔門問仁之屢者莫如樊遲而
　卒未能傳道何也盖聖門之學無所爲而
　爲之也聞謀道不謀食矣未聞請學稼也
　聞耕也餒在其中矣未聞請學爲圃也以
　親㳺聖門猶尚如此而漢儒董子廼能知
　正誼不謀利明道不計功然則可以尋常
　視之歟學者詳之
　遲問仁子曰愛人問知子曰知人樊遲未
　子曰舉直錯諸枉能使枉者直樊遲退見
　夏曰鄉也吾見扵夫子而問知子曰舉直
諸枉能使枉者直何謂也子夏曰富哉言
舜有天下選扵衆舉臯陶不仁者遠矣湯
天下選扵衆舉伊尹不仁者遠矣
録曰愚觀子夏之言非但發夫子所未發
千古之下眞不能違也夫有天下者所以
必扵舉直錯枉何哉盖是非邪正每每相
反邪者進則正者變而爲邪正者進則邪
者化而爲正其幾不容髮也唐有天下舉
魏徵而隋俗盡革宋有天下舉司馬光而
熙豐頓改及其後也用一林甫而立仗斥
遠用一章惇而狎小充廷夫子之言其傷
魯之無錯乎不然何惓惓復以告哀公也
但其㫖意宏深而不露含畜而不盡而門
墻之英交相論難卒以發明厥後啇也日
益遲也無聞然則達與未達之間可以决
進與不進之幾歟
貢曰如有愽施扵民而能濟衆何如可謂
乎子曰何事扵仁必也聖乎堯舜其猶病
夫仁者己欲立而立人己欲達而逹人能
取譬可謂仁之方也已
録曰子貢之質幾扵上智而不能優入聖
域者從事高遠也曾子之資限扵才魯而
能卒傳道繞者能近取譬也當時問者多
矣舉其事設其詞似扵中有所得也而不
知文可愽施不可愽愛可汎仁不可汎子
貢之學盖有得扵愽而無及扵約宜乎泛
而不切也夫欲立者卓爾之謂也欲逹者
躍如之謂也二者皆所以約之扵禮也以
是爲防後世猶有愽愛言仁者然則非原
道之失也因文見道之失也因文見道謂
之不能約禮也亦宜
貢問爲仁子曰工欲善其事必先利其器
是邦也事其大夫之賢者友其士之仁者
録曰賜扵是時盖已覺今是而昨非矣故
又問爲仁若所謂請事語也夫己欲立而
立人己欲達而達人非率爾之謂也有大
夫之賢誘掖奬勸之扵其上有士之仁薰
陶漸染之扵其下則不覺卓然而立豁然
而達矣不然獨立無助焉能率人孤陃寡
聞何以表物此余小子今日之深懼求其
　事與友而不得者也
孟武伯問子路仁乎子曰不知也又問子曰
由也千乘之國可使治其賦也不知其仁也
求也何如子曰求也千室之邑百乘之家可
使爲之宰也不知其仁也赤也何如子曰赤
也束帶立於朝可使與賔客言也不知其仁
也
　録曰武伯懿子之子魯大夫之從政者也
　其所謂仁必已有所見如愽施苟難之類
　當時子路冉有公西赤仕扵其家觀其氣
　相皆足與有爲故以仁爲問亦知夫子之
　門以仁爲首稱也夫子據實而言可使治
　賦可使爲宰可使儐相而不可謂仁盖仁
　者本心之全德聖門不易言也才者三家
　之所需諸子不易得也既不損三子之眞
　亦不輕爲仁之體聖人之問對端可爲萬
　世法哉
子路曰願車馬衣輕裘與朋友共敝之而無
憾
　録曰子路之衣敝緼袍與車馬輕裘有以
　異乎曰無以異也彼之不耻者廼克己之
　志此之無憾者爲弘物之仁人必先存不
　耻之志而後能措無憾之心故夫揚揚過
　閭里有識者之所共鄙而楚楚若蜉蝣有
　志者之所不爲曾足爲由也多乎此其所
　以敝之而無憾也
子曰若聖與仁則吾豈敢抑爲之不厭誨人
不倦則可謂云爾已矣公西華曰正唯弟子
不能學也
　録曰此仁字是渾然全體乃天道之本然
　也與平日門人問答一言一事者不同夫
　子不敢當亦是不自滿之意非但因人之
　稱亦非特謙己之詞也爲之不厭誨人不
　倦則駸駸乎純亦不已之天矣若遽以爲
　己聖與仁不惟滋學者之惑其實一息尚
　存此志不容少懈此惟全體不息者能之
　豈門人弟子之所可學哉
子張問仁扵孔子孔子曰能行五者扵天下
爲仁矣請問之曰恭寬信敏惠恭則不侮寬
則得衆信則人任焉敏則有功惠則足以使
人
　録曰張之請問非淵之請目也故以所不
　足而言夫恭與泰反寬與虐反信與違反
　敏與怠反惠與賊反以張之務外好高未
　必不以堂堂爲恭以無拒爲寬以色取爲
　信以卒遽爲敏以慢令爲惠則五者之効
　茫茫然矣此造就之深意因病之良藥與
　他章五美四惡同是一意也
曾子曰堂堂乎張也難與並爲仁矣子㳺曰
吾友張也爲難能也然而未仁
　録曰聖門之教以求仁爲的而七十子之
　所學必以仁道爲歸以曾子之吾日三省
　與子㳺之學道愛人其視子張不啻陪屣
　之相去矣若以後世交友観之不非毁則
　忮尅孰肯箴其病而藥之哉此可見以友
　輔仁之實不虚美不隱惡責其所難救其
　所失其爲道至重而爲人至親故終焉
西漢書董仲舒少修奮志勤學下帷講誦弟
子傳道者以久次相授業或莫見其面盖三
年不窺園其精如此進退容止非禮不行學
士皆師尊之
景帝時爲愽士後爲江都相事易正王帝兄
素驕好勇仲舒以誼匡正王敬重焉久之王
問粤王勾踐與大夫泄浦㮔蠡謀伐吴滅之
寡人亦以爲粤有三仁何如仲舒對曰
昔者魯君問柳下惠吾欲伐齊何如下惠曰
不可歸而有憂色曰吾聞伐國不問仁人此
言何爲至扵此哉徒見問耳且猶羞之况設
詐以伐吴虖繇此言之奥本無一仁夫仁人
者正其誼不謀其利明其道不計其功是以
仲尼之門五尺之童羞稱五伯爲其先詐力
而後仁誼也
　録曰先儒謂仲舒有儒者氣象愚竊謂升
　堂矣未入扵室也何也樊遲聖門高第尚
　麄鄙近利夫子告以先難後獲終未能達
　如伸舒三策明君兩相驕主難不如獲未
　嘗有愠見之色設以賈誼比之便見有海
　吝之意此正其誼不謀其利明其道不討
　其功非無當之虚言乃踐履之實事管晏
　羞與爲伍矣其下帷講讀庶幾時習之悅
　學士師尊無忝朋來之樂然則豈非人不
　知而不愠之君子乎雖坐杏墻之側與諸
　子並驅亦無愧矣
東漢書黄憲年十四荀叔遇扵逆旅竦然異
之揖與語移日不能去謂憲曰子吾之師表
也既而至袁閎所曰子國有顔子寍識之乎
閎曰見吾叔度邪同郡戴良才高倨慠而見
憲未嘗不正容及歸罔然若有失也其母問
曰汝復從牛醫兒來邪對曰良不見叔度自
以爲不及□覠其人則瞻之在前忽然在後
因難得而測矣
陳蕃周舉常相謂曰時月之間不見黄生則
鄙吝之萌很存乎心郭林宗少㳺汝南先過
袁閎不宿而退進徃從憲累日方還或以問
林宗林宗曰奉高之器譬諸汎濫雖清而易
挹叔度汪汪若千頃波澄之不清淆之不濁
不可量也憲初舉孝廉又辟公府友人勸其
仕憲亦不拒之暫到京師而還竟無所就天
下號曰徵君
　録曰范𦗉論曰黄憲言論風㫖無所傳間
　然士君子見之者靡不服深遠去玭吝將
　以道周性全無得而稱乎余曾祖穆侯以
　爲憲隤然其處順淵乎其似道淺深莫臻
　其分清濁未議其方若及扵孔門其殆庶
　幾此愚扵東京之士獨扵憲之乎取之也




弘道終










弘道録府三
　仁
　　朋友之仁
宋濂溪先生周敦頥聞道甚早人品甚高胸
中灑落如光風霽月雅意林壑初不爲人窘
束短扵取名而惠扵求志薄扵徼福而厚扵
得民菲扵奉身而燕及𡞦𡟋陋扵希世而尚
友千古嘗曰士希賢賢希聖聖希天伊尹顔
淵大賢也志伊尹之所志學顔子之所學過
則聖及則賢不及則亦不失扵令名見窓前
草不除問之云與自家意思一般胸中生意
勃勃如也作太極圖易通諸書妙契千百年
以來不傳之遺㫖以上接堯舜禹湯文武周
孔道統之緒河南程珦使其二子顥頥徃受
學焉每令尋仲尼顔子樂處所樂何事二程
之學源流于此故顥之言曰自吾見周茂叔
吟風弄月以歸有吾與㸃也之意侯師聖字
扵伊川未悟訪濂溪留對榻夜談三日乃還
伊川驚異之曰非從周茂叔來取其善開發
人類如此
　録曰孔顔之所樂龍德而正中也大人與
　天地合德其胸次悠然直與萬物上下同
　流可得而測度之乎茂叔之所希龍德而
　隱者也君子以成德爲行藹然如和風皓
　然如皎月可得而矯揉之乎是殆天之所
　授以開萬世道學之傳其所得扵觀感者
　不但吟風弄月他日傍花隨柳均是一道
　此聖人所賛同聲相應同氣相求之妙非
　泛然言語文字比也
明道先生程顥自十五六時厭科舉之習慨
然有求道之志反求六經而自得之謂孟子
没而聖學不傳以興起斯文爲己任進將覺
斯人退將明之書不幸早世其言平易易知
賢愚皆獲其益如群飲扵河各充其量曰道
之不明異端害之也昔之害近而易知今之
害深而難辨昔之惑人也乘其迷暗今之入
人也因其高明自謂之窮神知化而不足以
開物成務言爲無不周徧實則外扵倫理窮
深極㣲而不可入堯舜之道天下之學非淺
陋固滯則必入扵此自道之不明也邪誕妖
異之說競起塗生民之耳目溺天下扵污濁
雖有高才明智膠扵見聞醉生夢死不自覺
也是皆正路之蓁蕪聖門之蔽塞闢之而後
可以入道
　録曰孔門之徒顔子居四科之首當時稱
　爲好學曰不遷怒不貳過也曰非禮勿視
　非禮勿聴非禮勿言非禮勿動也曰有若
　無實若虚犯而不較也是數者非伯淳之
　優爲也歟觀其終日端坐如泥塑人及至
　接人一團和氣固未嘗遷怒貳過也充養
　有道見扵聲容望之崇深弗敢慢也遇事
　優爲從容不迫測之誠欵弗敢措也何嘗
　妄言妄動乎寧學聖人而未至不欲以一
　善成名寧以一物不被爲己病不欲以一
　時之利爲己功又豈非若無若虚耶此其
　扵諸儒之中獨得其粹而無以異也
伊川先生程頥年十八上書闕下欲天子黜
世俗之論以王道爲心游太學見安定先生
問以顔子所好何學著論曰學以至聖人之
道也學之道奈何天地儲精得五行之秀者
爲人其本也眞而靜其未發也五性具焉曰
仁義禮智信形既生矣外物觸其形而動扵
中矣其中動而七情出焉曰喜怒哀懼愛惡
欲情既熾而益蕩其性鑿矣故覺者約其情
使合扵中正其心養其性愚者則不知制之
縱其情而至扵桎亡然學者必先明諸心知
所性然後力行以求至仁義忠信不離乎心
造次顛沛久而弗失則居之安動容周旋中
禮而邪僻之心無自生矣安定得其文大驚
處以學職吕希哲師事之力行好古安貧守
節此書無所不讀其學必本扵誠動止語默
一以聖人爲師不至扵聖人不止也故卒得
孔孟不傳之學以爲諸儒倡嘗言爲士者無
功澤及人而浪度歲月宴然爲天地間一蠹
惟綴緝聖人遺書庶幾有補爾扵是著易春
秋傳以傳扵世
　録曰濂溪之所尋者仲尼顔子所樂何事
　也安定之所問者顔子所好何學也可見
　師之所以教弟子之所以學一以道德性
　命大聖大賢爲之依歸此有宋一代道學
　之傳度越前古而世道之隆風俗之美所
　由關也
横渠先生張載學有本原好古力行爲關中
學者宗師作西銘曰乾稱父坤稱母子兹藐
焉乃混然中處故天地之塞吾其體天地之
帥吾其性民吾同飽物吾與也大君者吾父
母宗子其大臣宗子之家相也尊高年所以
長其長慈孤弱所以幼其幼聖其合德賢其
秀也凡天下疲癃殘疾惸獨鰥寡皆吾兄弟
顛連而無告者也于時保之子之翼也樂且
不憂純乎孝者也違曰悖德害仁曰賊濟惡
者不才其踐形惟肖者也知化則善述其事
窮神則善繼其志不愧屋漏爲無黍存心養
性爲匪懈惡㫖酒崇伯子之顧養育英材頴
封人之錫類不施勞而底豫舜其功也無所
迯而待烹申生其恭也體其受而歸全者參
乎勇扵從而順命者伯奇也富貴福澤將厚
吾之生也貧賤憂戚庸玉汝于成也存吾順
事殁吾寧也伊川嘗言西銘明理一而分殊
擴前聖所未發與孟子性善養氣之論同功
自孟子後一人而已
　録曰二程天資明備故一見濂溪安定聞
　孔顔樂處如目斯睹如手斯指無伺念慮
　思索此其明睿所照渾然而無迹也撗渠
　大槩有苦心極力之効無優游不迫之意
　命意措詞不能渾然無迹故觀其言者如
　若未能暢然見後方始無惑此二程張子
　所由分也觀諸龜山反覆辯難扵前朱子
　又爲委曲著論扵後西銘至今盛行可見
　當時豈惟以文會友而以友輔仁扵此益
　可見矣
康節先生邵雍少時自雄其才慷慨欲樹功
名堅若刻厲寒不爐暑不扇夜不就席者數
年北海李之才聞其好學謂曰子亦聞物理
性命之學乎雍乃事之才受河圖洛書宓義
八卦六十四卦圖像之才之傳遠有端緒而
雍探頥索隱妙悟神契洞徹藴奥汪洋浩愽
多所自得及其學益老德益邵玩心高明以
觀天地之運化陰陽之消長遠而古今世變
㣲而走飛草木之性情深造曲暢遂衍宓羲
先天之㫖著書十餘萬言富弼司馬光吕公
著諸賢退居洛中雅敬康節爲市園宅名其
居曰安樂窩因號安樂先生光兄事雍而二
人純德尤鄉里所嚮慕每相飭曰母爲不善
恐司馬端明邵堯夫人之德氣粹然望之知
其賢然不事表襮不設防畛群然燕笑終日
不爲甚異與人言樂道共善而隱其惡有就
問學則答之未嘗强以語人人無貴賤少長
一接以誠故賢者悅其德不賢者服其化一
時洛中人才特盛而忠厚之風聞于天下
　録曰愚觀古人德器成就或得之扵天資
　之純或充之扵學力之富或𣶬之扵風俗
　之羙先生三者具備此所以挺然間出千
　載之下一人而已
龜山先生楊時天資夷曠造詣深遠自幼頴
異德器夙成積扵中者純粹而淵宏見扵外
者簡易而平淡閒居和樂色笑可親臨事裁
䖏不動聲氣與之逰者雖群居終日嗒然不
語飲人以和而鄙薄之態自不形也寬大能
容物初不見其涯涘又不爲崖異絶俗之行
𣶬蓄益廣不敢輕自肆也行年八十志氣未
衰精力少年殆不能及至如裁决危疑經理
世務若燭照數計而龜卜也
豫章先生羅從彦性明而脩行完而潔充之
以廣大體之以仁恕精深微妙多詣其極漢
唐諸儒無近似者至扵不言而飲人以和與
人並立而使人化如春風發物盖亦莫知其
所以然也聞龜山得程氏學慨然慕之徒步
徃學焉曰不至是幾虚過一生潜思力行以
身任重在羅浮山靜坐三年所以窮天地萬
物之理充然自得嘗曰祖宗法度不可廢德
澤不可恃又曰士之立朝要以正直忠厚爲
本正直則朝廷無過失忠厚則天下無嗟怨
一扵正直而不忠厚則漸入扵刻一扵忠厚
而不正直則流入扵懦其議論醇正皆此類
也
延平先生李侗姿禀勁特氣象豪邁而充養
完粹無復圭角精純之氣逹于面目色温言
厲神定氣和語默動靜端詳閑泰自然之中
若有成法平居恂恂扵事若無甚可否及其
酬酢事變斷以義理則有截然不可犯者講
誦之餘危坐終日以驗夫喜怒哀樂未發之
前而求所謂中者以爲天下之理無不由是
而出既得其本則凡出扵此者雖品節萬殊
曲折千變莫不該攝洞貫以次融釋而各有
條理如川流脉絡之不可亂大而天地之所
以高厚細而品彙之所以化育以至扵經訓
之微言日用之小物折之扵此無一不得其
衷焉由是操存益固涵養益熟精明純一觸
處洞然泛應曲酬發心中節當時學者亟稱
之曰愿中如氷壺秋月瑩徹無瑕非吾曹所
及也
　録曰三先生者程朱之正傳後學之矜式
　其言論氣象表表師法不獨當時爲然百
　世之下同此良心則同此至德是宜拳拳
　服膺而弗失也
晦庵先生朱熹自少厲志聖賢之學父韋齋
得中原文獻之傳推明聖賢遺意以用力扵
致知誠意之地先生早歲已知其說而心好
之延平扵韋齋爲同門友不遠數百里從之
延平稱之曰樂善好義鮮與倫比又曰頴悟
絶人力行可畏其爲學也窮理以致其知反
躬以踐其實居敬者所以成始成終也謂致
知不以敬則昏惑紛擾無以察義理之歸躬
行不以敬則怠惰放肆無以致義理之實持
敬之方莫先主一終日儼然端坐討論典則
自吾一心一身以至萬事萬物莫不有理存
此心扵齋莊靜一之中窮此理扵學問思辯
之際然充其知而見扵行者未嘗不反之扵
身也不睹不聞之前所以戒懼者愈嚴愈敬
隱微幽獨之際所以省察者愈精愈密思慮
未萌而知覺不昧事物既接而品節不差無
所容乎人欲之私而有以全乎天理之正道
之正統在扵是矣
　録曰此文公學問之淵源也以韋齋爲之
　父所以成之者遠籍溪白水屏山延平爲
　之師所以助之者深若乃居敬以立其本
　窮理以致其知反躬以踐其實三言者先
　生之所自得始終造道不越乎此自秦漢
　以來千數百餘年所僅見也
其得扵己而爲德也以一心而窮造化之原
盡性情之妙達聖賢之藴以一身而體天地
之道備事物之理任綱常之責其存之也虚
而誠其發之也果而確其用之也應事接物
而有方其守之也歷變履險而不易至其養
深而沈潜者純熟嚴厲者和平心不待操
而存學不待講而精猶以爲義理無窮歲月
有限常慊然有不足之意
　録曰此文公道德之成就也觀其自賛曰
　從容乎禮法之場沈潜乎仁義之府惟闇
　然而日章或庶幾乎斯語而孟子自得之
　則居之安居之安則資之深而取之左右
　逢其源大哉先生斯其至矣
謂聖賢道統之傳散在方册聖賢之㫖不明
則道統之傳始晦扵是竭其精力以研窮聖
賢之經訓扵大學中庸則補其闕遺别其次
第綱領條目粲然復明於語孟則深原當時
答問之意使讀而味者如親見聖賢而面命
之扵易與詩則求其本義攻其末失深得古
人遺意扵數千載之上扵書則疑今文之艱
澁反不若古文之平易扵春秋則疑聖心之
正大决不類傳註之穿鑿扵禮則病王安石
廢罷儀禮而傳記獨存扵樂則憫後世律尺
既亡而清濁無據若歷代史記則又考論西
周以來至扵五代取統系編年之書緝以
春秋紀事之法綱舉而不繁張而不紊
　録曰此文公有功扵繼徃聖也盖自漢以
　來儒者穿鑿附會支離彷彿未有眞知的
　見若易傳詩序無慮數千百家而註䟽專
　門又皆浩愽無要求其確然關扵天命之
　㣲人心之奥入德之門無以踰扵今之傳
　註且一字一義莫不理明詞順百千萬世
　學者指南與天地同其悠久者也
周程張邵之書所以繼孔孟道統之傳歷時
未久㣲言大義不章先生爲之裒集發明而
後得以盛行扵世太極先天圖精微廣愽不
可涯涘爲之解剥條畫而後天地本原聖賢
藴奥不至扵泯没南軒張公東萊吕公同出
其時先生以其志同道合樂與之友或識見
少異亦必講磨辯難以一其歸至有病傳註
誦習之煩以爲不立文字可以識心見性學
者利其簡便側僻固陋自以爲悟其立論愈
下者則又崇奬漢唐比附三代以便其功利
之私先生力排之教人以大學語孟中庸爲
入道之序而後及諸經以爲不先乎大學則
無以提綱挈領而盡語孟之精㣲不參之論
孟則無以融會貫通而極中庸之㫖趣然不
會其極扵中庸則又何以建立大本經綸大
經而讀天下之書論天下之事哉是殆天所
以相斯文焉篤生哲人以大斯道之傳也由
孔子而後曾子子思繼其㣲至孟子而始著
由孟子而後周程張子繼其絶至先生而始
著
　録曰此文公有功扵開來學也自夫子集
　群聖之大成以爲賢扵堯舜朱子集諸儒
　之大成其功豈下孟子乎萬世學者玩其
　辭求其義終身受用無有窮已而不知當
　時極深研幾沈潜反覆或逹旦不寐或累
　月不息惟日孳孳而不已者當何如也此
　其至仁盛德無間賢愚大小少長貴賤周
　徧懇至而莫與之爲伍也
南軒先生張栻生有異質頴悟夙成父忠獻
公教以忠孝仁義之實既長命逰胡仁仲之
門一見知其大器即以所聞孔門論仁深切
之㫖告之退而思之若有得也以書質焉胡
公報之曰聖門有人吾道幸矣以是益自奮
勵直以古聖賢自期作希顔録以自警策所
造既深猶未敢自足取友四方益務求其所
未至蓋玩索講評踐行體驗然後昔之所造
愈精遠而反以得乎簡易平實之地其扵天
下之理皆瞭然心目之間而實有以見其不
能已者是以决之勇行之力而守之固凡所
以篤扵君親一扵道義而没世不忘者初非
有所勉慕而强爲之也其教人必使之先有
以察乎義利之間而後明理居敬以造其極
其剖析開明傾倒切至必竭兩端而後已常
曰學莫先扵義利之辯而義也者本心之所
當爲而不能自己非有所爲而爲之者也一
有所爲而爲之則皆人欲之私而非天理之
所存矣至哉言也可謂擴前聖所未發而同
扵性善養氣之功者歟
　録曰自義利之說不明而人心之害孔棘
　其禍至扵夷狄其人丘陵其墟係縲其君
　臣蕩覆其社稷不但戰國其時而已也至
　其末也以便安爲上策和議爲得計甘心
　事仇降志左衽又不但管啇其君而已也
　當時朝庭之上君臣之間豈皆喪心病狂
　之徒而敬夫父子爭之益力爲之愈奮苟
　非眞有見扵天理之當然而非人欲之私
　僞安在其勇徃而不顧哉此其義利之辯
　身體而力察之初非托諸空言以欺扵世
　而已矣
眞西山先生德秀時學禁益嚴慨然以斯文
自任講習而服行之修讀書記以性命者義
理之源故以爲首性之發爲情而心則統乎
性情三者一編之綱領也其目則仁義禮智
信者天命之性也父子君臣夫婦長幼朋友
者率性之道也人所共由之謂道得之扵己
之謂德其實非有二也故繼之曰中曰一曰
極曰誠皆道也而異其名故又繼之士之求
道將何所始敬者學之本根故列于首次曰
師道曰教法曰聖人而辯君子小人之分與
吾道異端之别皆大學之事故又次之陰陽
造化之理其略已見性命篇未備者復以終
焉其衍義一書以爲人君而不知大學無以
清出治之源人臣而不知大學無以盡君臣
之法此書所陳實百世傳心之要典而非孔
氏之私言也近世大儒嘗爲章句或問以折
其義竊思所以羽翼是書者本諸聖賢之學
以明帝王之治據已徃之迹以待方來之事
斷然以爲君天下之律令格例也故以明道
術辯人才審治體察民情爲格物致知之要
崇敬畏戒逸欲爲誠意正心之要謹言行正
威儀爲修身之要重配匹嚴内治定國本教
戚屬爲齊家之要四者之道得則治國平天
下在其中矣
　録曰愚觀二書之義而私竊比之以著斯
　録也其引用先聖先賢迄扵當今作者嘉
　言善行一准大學衍義而以録曰起例參
　之已見至不主故常不膠訓詁此又不韙
　之愚意也夫當道學大明之時家誦人習
　而主扵故常不如無録乎矧義理無窮人
　心有感千變萬化皆從此出而膠扵訓詁
　自畫其進乎孔子曰人能弘道非道弘人
　後生敢不黽俛思以企及乎哉就有道而
　正竊於眞文公三嘆
鶴山先生魏了翁自少英悟絶出人稱神童
時方諱言道學既登進士值韓优胄史彌遠
相繼柄用遂力辭詔命築室白鶴山以所聞
扵輔廉李燔者開門授徒由是蜀人盡知義
理之學其爲學也即物以明義反身以求仁
審夫小學術藝之細以推乎興禮會通之大
本乎平居至漏之隱而充極扵天地鬼神之
著以爲聖賢之書由漢以來諸儒誦而傳之
得至扵今其師弟子顓門相尚雖卒莫得其
要然而古人之遺制前哲之緒言存乎其間
盖有不可廢者自濂洛之說行朱子祖述發
明學者知趨乎道德性命之本廓如也而從
事扵斯者誦習成語惟日不足所以愽文多
識之事若將略焉矧近世之弊好爲鹵莽其
求扵此者或未切於身心而放諸彼者曾弗
及扵詳愽扵是傳註之所存者其舛僞牴牾
之相承既無以明辯其是非而名物度數之
幸在者又不察其本原誠使有爲扵世何以
徵聖人制作之意而爲因革損益之器哉先
生盖有憂之故加意扵儀禮周官大小載之
記及取九經洼䟽正意之文據事别類而録
之謂之九經要義其志將以見夫道器之不
離而正其臆說聚訟之惑世此正張氏以禮
爲教而程氏徹上徹下之語者也
　録曰愚觀鶴山之論而嘆今之學者盖尤
　不忍言焉攻口耳之筌蹄則傳註有所弗
　視取仕進之捷徑則名物若罔聞知其失
　不知抵於何所而後已也前此尚有存心
　講學一時聚而非之迄今廖廖無聞卒莫
　之恠而惟日趨扵淺近卑陋其䧟溺人心
　虧損治道非淺淺也魏氏之憂孰能惕然
　悚懼乎此録之所以孳孳而不息也
元許魯齋先生衡弘毅出扵天性自得河洛
之學扵雪齋姚樞之門所在林立盛德之聲
昭聞時南北未一世祖得聞帝王之道實先
生啓之儒道賴以不墜故世祖不愛名爵以
起天下之士力辭執政任胄監其教也始扵
小學以及四書而後進于易詩書春秋耳提
面命莫不以孝弟忠信爲本人皆化之父以
是訓其子兄以是朂其弟且不止各因其材
又隨其所至而漸進之因其所明開其所蔽
而納諸善時其動息而施張之愼其萌蘖而
防範之日漸月漬不自知其變化也以是凡
及門者恩同父子能自立爲世用矣又言爲
學治生爲先苟生理不足則扵爲學之道有
所防彼旁求妄進及作官嗜利者殆亦窘扵
生理之所致也士君子當以農務爲主啇賈
雖爲逐末亦有可爲者果處之不失義理姑
濟一時亦無不可若以教學與作官規圖生
計恐非古人之意也
　録曰普人有比仲平於子雲介甫者豈其
　然哉彼時與事皆非若二人者何也子雲
　之時天無二日而莽之匿情可測也如是
　而爲逄萌譙玄亦云可矣神宗之世民無
　二王而安石之私意可略也如是而曰内
　華外夷斯其嚴矣衡生四海分裂之時目
　擊奸邪誤國之事正所謂夷秋之有君不
　如諸夏之無而可責以悖春秋之義蹈劇
　秦之轍乎觀其自建元以來十被召㫖卒
　不肯枉尺直尋力辭中書以就大學未嘗
　干以僣王猾夏之議而惟孳孳與人爲善
　之心盖可識矣若衡者其亦辛中之不幸
　而非行險以僥倖之謂也
國朝薛文清公瑄自幼講明周程張朱之學
嘆曰此道學正脉也專心扵是至忘寑食及
長剛方正大處己接物不詭隨屈撓嘗曰讀
書窮理須實見得然後驗扵身心體而行之
不然無異扵買櫃而還珠也拳拳以復性爲
教曰此程朱喫緊爲人處六經四書性之一
字括盡孟子之後道不成只是性不明故其
學心印濂洛神會洙泗自一心一身推之萬
事萬物然後約之以歸扵一常瞑目端坐思
索有得欣然見扵顔面盖已至扵樂之之境
矣若夫風靈之樂鳶魚之詠獨知自詣舉目
可見眞可與㸃爾同逰吟弄同適也及乎辭
受取與仕止久速光明峻潔魯齋之後未見
其倫其飄然脫灑無所顧慮雖劉靜脩鳳凰
翔于千仞之氣象又何尚焉
　録曰　國朝理學之儒自汪環谷趙考古
　宋潜溪方正學而後有薛文清吴康齋楊
　文懿丘文莊至成化間彬彬輩出若羅一
　峯章楓山黄未軒莊定山賀醫閭又有胡
　敬齋鄒立齋陳白沙陳布衣周翠渠張東
　白其時可謂盛矣然皆未有以見其淵源
　所自道統所歸其没也亦未見其傳授所
　指派業所分若周程張朱何王金許意者
　道學大明人自分朱陸家自爲游楊抑滅
　以其天資近似者爲功不由師傳默契道
　體乎今觀敬軒惓惓以復性爲要自一心
　一身推之萬事萬物而復約之以歸扵一
　可謂得聖學之本矣故特録之俾有志者
　循是而入不惟程朱之事業易見而孔顔
　之傳授亦不外是矣

弘道録府四
　義
　　君臣之義
堯曰咨爾舜天之曆數在爾躬允執其中四
海困窮天禄永終
　録曰中之一字自堯始發廼道統之淵源
　也盖君臣之義匪但尊卑相屬各分相臨
　而已天之所不能清地之所不能寧鬼神
　所不能信日月所不能明莫匪賴之故必
　有叅乎三極之道以作配乾坤而通貫會
　同充塞洋溢乎其間然非私智穿鑿而爲
　之也自吾决之乎性善而有不偏不倚無
　過不及之理廼天命所當然精㣲之極致
　惟至聖斯允執之如天運扵上而天之曆
　數無能外矣苟無是則與天地之廣兆民
　之衆漠然不相干攝安保四海之不困窮
　天禄之不永終此其提綱挈領繼天立極
　而開萬古君臣第一義也
舜命禹曰人心惟危道心惟㣲惟精惟一允
執厥中
　録曰此中之一義折之愈精而不亂探之
　愈深而不窮求之愈親而不費參之愈約
　而不繁者與夫堯之一言至矣盡矣而舜
　復益之以三言者非有所加也未至扵欽
　明文思與濬哲文明未免天理人欲混爲
　一塗相去之間所爭毫末而毫釐之差千
　里之謬此其憂道之主用功之切後世明
　君賢臣所當熟察也
大禹謨曰后克艱厥后臣克艱厥臣
　録曰此陳謨第一言舜禹身有之故言之
　親切而有味也舜自側微至扵徵庸歷試
　至扵居攝歸格至扵陟方其間若七政之
　齊百揆之緫九官之命四凶之誅何自而
　易易乎至禹尤有甚焉水土之勤痛扵匪
　父胼胝之勞成扵弗子八年之□鰥扵靡
　室四乘之苦甚扵匪躬苟以易心乘之何
　救扵覆轍耶是故㫖酒之惡慾克也分陰
　之惜時克也聲律身度己克也左繩右矩
　治克也一饋十起勤克也一沐三握愼克
　也自勞心焦恩以至扵吾無間然者何莫
　非難事耶嗚呼艱則治不艱則亂艱則安
　不艱則危他日夫子喫緊而言曰一言興
　邦一言喪邦吁可不慮哉
臯陶曰無教逸欲有邦競競業業一日二日
萬幾無曠庶官天工人其代之
　録曰臯陶之意盡其愈勤而愈密耶未克
　艱者心也而所以盡之其萬幾乎今夫天
　一晝夜之間周天三百六十五度四分度
　之一其日月之旋轉星辰之運動陰陽之
　交錯五行之聚散何啻其萬分耶猶之扵
　君也一日二日之間由寑興灑掃以至車
　馬戎兵由常伯褻御以至夷狄蠻貊其朝
　廷之治亂生民之休戚社稷之安危天下
　之盛衰何啻其萬殊耶然皆係于一念心
　思之㣲動扵善則無有不善而萬緒皆理
　矣動扵不善則無有扵善而萬事皆非矣
　是故競競以守之業業以持之必使幾之
　在我者無一髮之私無毫釐之差是雖紛
　紜轇轕萬有不齊一以貫之而無遺矣此
　天工人代之意合内外而一之也
益稷曰臣哉鄰哉鄰哉臣哉
　録曰有天則有地地附乎天者也有君則
　有臣臣依乎君者也天一氣而已至扵生
　生之所以著物物之所以繁天者喬者飛
　者潜者峙而載者振而流者周徧廣闊磅
　礴深厚無乎不至皆地之功也君一人而
　已至扵朝廷之所以正萬國之所以匡用
　人行政安上治民上而三光下而群生外
　而四夷遠而八荒莫不咸宜皆臣之功也
　此君臣之義無所迯扵天地之間而虞廷
　陳謨首發臣哉鄰哉之㫖且反覆申重極
　其咏嘆爲人上者所當㴠泳而弗失也
帝曰臣作朕股肱耳目予欲左右有民汝翼
予欲宣力四方汝爲予欲觀古人之象日月
星辰山龍華蟲作會宗彝藻火粉米黼黻絺
繡以五采彰施于五色作服汝明予欲聞六
律五聲八音在治忽以出納五言汝聴
　録曰自股肱耳目之義著而後元首腹心
　益見其可親非但理之當然亦勢之必然
　也今夫手足痿痺謂之不仁其目不明則
　不成人人之一身可缺一乎必若身之使
　臂臂之使指外有耳目之德内有聦明之
　實而後能戴天履地而爲人苟無是則一
　物無所見一步不可行矣惟君也亦然是
　故有股肱然後能翼然後能爲有耳目然
　後能明然後能聴而周身之用全故治天
　下可運之掌也然其義在扵自明其德詩
　不云乎不明爾德時無背無側爾德不明
　以無倍無卿嗚呼其知愼哉
予違汝弼汝無面從退有後言欽四鄰
　録曰面從豈爲臣之得已哉設若刀鋸在
　前𣇄鑊在後猶之可也然且决術扵立談
　之頃逢君扵指顧之間惟知其言而莫予
　違而不顧理之可否事之得失吁一至此
　也後言豈人君之樂從哉或者因人轉移
　隨事納約猶之可也然且要結扵私交之
　際指釁扵庭論之間甚者拾己徃之緒餘
　證在已之曲說吁一至此也盖由爲君者
　不尊弼直之義爲臣者不敬臣鄰之職而
　爾汝之間偏聽獨任豈知朝廷者衆人之
　朝廷天下者天下之天下奚以一人之向
　背而决萬事之是非乎
益曰吁戒哉儆戒無虞罔失法度罔逰于逸
罔淫于樂任賢勿貳去邪勿疑疑謀勿成百
志惟熙罔違道以干百姓之譽罔咈百姓以
從己之欲無怠無荒四夷來王
　録曰爾無面從退有後言者大廷之上百
　官之前批逆鱗犯忌諱所以遏人欲扵將
　萌存天理扵既滅也戒哉儆戒無虞者廣
　厦之下細旃之上明君在前拂士在後所
　以致治扵未亂保邦扵未危也四夷之來
　王不曰兵堅甲利而曰任賢去邪一志齊
　慮益之志可以見矣其來有苗之格而動
　天心之届豈偶然之故哉
盂子曰湯執中立賢無方
　録曰堯舜禹但言執中而不言立賢盖唐
　虞之際有八元八愷九官十二牧濟濟相
　讓克滿于廷湯之時聿求元聖而且五就
　湯五就桀苟非三使徃聘烏能幡然而起
　此推位讓國與推亡固存之所由異而反
　之以至扵聖與精一以致其中者同是一
　軌也歟
湯誥曰聿求元聖與之同力又曰眷求一德
俾作神主
　録曰此可見相道之隆重而湯之自任亦
　不可誣也不徒曰聖而曰元聖不徒曰德
　而曰一德盖與天地立心生民立命先天
　而天弗違後天而奉天時故曰與之同力
　俾作神主豈若後世好臣其所教而不好
　臣其所受教則扵君道亦尋常卑近而已
　無恠乎其自聖也
萬章問曰伊尹以割烹要湯有之乎孟子曰
伊尹耕扵有莘之野而樂堯舜之道焉非其
義也非其道也禄之以天下弗顧也繫馬千
駟弗視也非其義也非其道也一介不以與
人一介不以取諸人湯使人以幣聘之囂囂
然曰我何以湯之聘幣爲哉我豈若處𤱶畆
之中由是以樂堯舜之道哉湯三使徃聘之
既而幡然改曰與我處𤱶畆之中由是以樂
堯舜之道吾豈若使是君爲堯舜之君哉吾
豈若使是民爲堯舜之民哉吾豈若扵吾身
親見之哉天之生此民也使先知覺後知使
先覺覺後覺也予天民之先覺者也予將以
斯道覺斯民也非予覺之而誰也思天下之
民匹夫匹婦有不被堯舜之澤者若已推而
内之溝中其自任以天下之重如此故就湯
而說之以伐夏救民
　録曰四岳之舉而猶歷試諸艱者堯非得
　已也家難而天下易家親而天下踈舜可
　禪乎吾兹試矣三聘之及而猶嚚嚚自得
　者尹非不恭也故將大有爲之君必有所
　不召之臣其尊德樂道不如是不足與有
　爲也此三聘之禮誠哉人主之高致帝王
　之盛節如是而猶有割烹要湯之譏出處
　之際可不愼哉
　又曰尹何以樂堯舜之道耶堯舜之道性
　分所固有奚吾而存奚人而亡人惟不自
　重也扵貧賤戚戚焉貧賤而已耳飯糗茹
　草何物乎扵富貴汲汲焉富貴而已耳木
　石鹿豕何事乎是故莫大扵精一執中而
　非義非道辦之何精莫難扵有天下而不
　與而一介千駟守之何固莫急扵存心天
　下而先知覺後知先覺覺後覺視之何親
　莫先扵加志窮民而天下之民匹夫匹婦
　任之何切是豈虚談假設以欺世盗名哉
　厥後孟夫子庶幾任之其曰人知之亦囂
　囂人不知亦嚚嚚即三辭徃聘之心也曰
　窮不失義達不離道即天下弗視之心也
　曰中天下而立定四海之民即非予而誰
　之心也曰得志澤加于民逹則兼善天下
　即自任之重之心也奈何戰國之不三代
　惠宣之不成湯衹見三宿出晝而未聞三
　聘入疆也可慨夫
說命曰朝夕納誨以輔合德若金用汝作礪
若濟巨川用汝作舟楫若歲大旱用汝作霖
雨
　録曰礪者他山之石可以攻玉也舟者濟
　險舉難利涉大川也霖者諫行言聽膏澤
　下扵民也是三者相之道也然亦有若金
　而變革者有若丹而胥溺者有若旱而共
　焚者故人君苟得其相則何事不濟苟不
　得其相則豈惟瞑眩厥疾終膏盲吾憂矣
　豈惟自傷厥足終袒裼吾懼矣此録之深
　意也
說復于王曰惟木從繩則正后從諫則聖
　録曰木從繩者規矩方圓之至也后從諫
　者聖人人倫之至也三代守成之主克即
　負荷不墜厥緒端賴扵此唐之太宗嘗舉
　以訓太子庶幾可與言者他日又曰木心
　不正脉理皆邪嗚呼斯木也其諸異乎從
　繩之木也歟
孔子曰三分天下有其二以服事殷周之德
其可謂至德也已矣
　録曰孔子之稱文王蓋有見扵賛易也乾
　爲天爲君爲上爲冠爲首坤爲地爲臣爲
　下爲履爲足臣之不可加扵君猶地之不
　可加扵天下之不可加扵上履之不可加
　于冠足之不可加扵首皆聖人賛易之義
　也雖曰天與之人歸之吾寧含章焉吾寧
　履霜焉此其立心之含弘處己之光大御
　物之貞順德福之無疆果何所紀極何所
　限量乎故不惟曰德而曰至德史稱西伯
　陰行善者可不待難而自釋矣
史記武王伐紂伯夷叔齊叩馬而諫左右欲
兵之太公曰此義人也扶而去之
　録曰愚觀夷齊之諫至今凛凛猶有生氣
　然卒不能已扵伐紂之師則義士之言果
　安用乎曰非也天理之所以常存而人心
　之所以不死皆以人之一言立扵天地之
　間也夫苟興周矣苟勝殷矣不期而會矣
　上帝臨汝矣然而天尊地卑之誼實在也
　扵此而無片言及之乾之策不幾扵息君
　之分不幾扵亡乎故不得已而爭之爭非
　能止殷之亡所以存殷之心亦非能遏周
　之興所以扶周之理也豈非天地間不可
　泯没不可澌盡之元氣歟或以爲匹夫不
　可奪志其君之所許夷齊之所不許則其
　道狹矣
武成天佑下民作之君作之師惟其克相上
帝寵綏四方有罪無罪予曷敢有越厥志
　録曰泰誓既以作民父母陣扵前武成復
　以作之君師陳扵後言何復歟曰非也天
　以仁育萬物以義正萬民由前之言仁則
　能盡夫義由後之言義所以行夫仁也是
　故非天子不敦典庸禮不命德討罪受既
　爲天子矣乃反而力行無度昏棄厥祀則
　典禮何在罪人以族官人以世則命討何
　在扵此而不得克相者以寵綏之則天地
　之聰息而萬物之靈蔑矣此天地之大義
　待君師而後行世㣲武王則一日不可治
　一事不可理一步不可安一夫不可能苟
　有一毫利天下之心則厥罪惟均又安能
　保其無越志乎
乃反啇政政由舊釋箕子之囚封比干之墓
式商容之閭散鹿臺之財發鉅橋之粟大賫
于四海而萬姓悅服
　録曰此勝殷之始其施爲氣象扵湯而有
　光也夫啇政之舊即周政之新者也箕子
　傳道所在不可一日無啇容禮法所存不
　可一日廢比干直道所係不可一日誳百
　姓天心所向不可一日踈散財非私恩也
　所以富天下也大賫非愽施也所以富善
　人也此所以萬姓而悅服也
列爵惟五分士惟三建官惟賢位事惟能重
民五教惟食喪祭惇信明義崇德報功垂拱
而天下治
　録曰此造周之終其施爲氣象視古爲無
　忝也夫皇極之敷言即此篇之本末也既
　富方穀則爵土不可玩近天子之光則賢
　能不可虚錫厥庶民則五教不可輕入政
　厚生則民食不可後敦明信義王道蕩蕩
　也崇德報功王道平平也此所以垂拱而
　天下治也
周官王曰若昔大猷制治于未亂保邦于未
危唐虞稽古建官惟百内有百揆四岳外有
州牧侯伯庶政惟和萬國咸寧夏啇官倍亦
克用又明王立政不惟其官惟其人令予小
子祗勤于德夙夜不逮仰惟前代時若訓廸
厥官立太師太傅太保兹惟三公論道經邦
燮理陰陽官不必備惟其人少師少傅少保
曰三孤二公弘化寅亮天地弼予一人冢宰
掌邦治統百官均四海司徒掌邦教敷五典
擾兆民宗伯掌邦禮治神人和上下司馬掌
邦政統六師平邦國司㓂掌邦禁詰姦慝刑
暴亂司空掌邦土居四民時地利六卿分職
各率其屬以倡九牧阜成兆民
　録曰此成王所得扵周公之論道而爲萬
　世不刊之令典也夫周官之書三公六卿
　而一言蔽之曰官不必備惟其人周禮之
　建各屬三百有六十而一言蔽之曰不惟
　其官惟其人公之意可以見矣而何以學
　周禮者之紛紜而不一也夫公之所建者
　制也所周者意也玩其制師其意斯可矣
　按其駿索其斑非善學者之意此録止及
　扵周官也
學古入官議事以制政乃不迷其爾典常佐
之師無以利口亂厥官蓄疑敗謀怠忽荒政
不學墻面蒞事惟煩戒爾卿士功崇惟志業
廣惟勤惟克果斷乃罔後艱位不期驕禄不
期侈恭儉惟德無載爾僞作德心逸日休作
僞心勞日拙居寵思危罔不惟畏弗畏入畏
推賢讓能庶官乃和不和政龐舉能其官惟
爾之能稱匪其人惟爾不任
　録曰此所謂不惟其官惟其人也夫官虚
　器也人實用也所謂惟其人者則必幼而
　學之壯而行之此造士之標凖也其進于
　是則必功崇業廣不驕不侈作德日休居
　寵思危此大臣之體叚也至扵推賢讓能
　舉能其官則是官之職治永永而無斁矣
　是道也惟周公信能任之惟成王信能行
　之後世有作不可尚矣
周禮冢宰以八柄詔王馭群臣一曰爵以馭
其貴二曰禄以馭其富三曰廢以馭其罪四
曰置以馭其行五曰誅以馭其過六曰生以
馭其福七曰予以馭其幸八曰奪以馭其貧
　録曰謂之柄者所秉執以起事王者御九
　有而齊之扵手也謂之馭者所操縱以致
　遠王者驅一世而内之扵善也天無福善
　禍淫不能使人畏君無賞善罰惡不能使
　人服其畏者非其所愛者也其報者非其
　所私者也王天王也官天官也天無私覆
　聖人豈有私好哉無私好亦無私惡是故
　爵必稱其德禄必稱其功置必當其賢生
　必當其勞隨物付之非我所由也予必當
　其善奪必當其罪廢必稱其辜誅必切其
　過人自求之非已所千也故能不勞餘力
　而振起九有不廢精神而馳驅一世若乃
　爵之禄之隨其所好當廢當奪私其所憎
　則是亂本而非操柄也朽索而非六馱也
　本以詔王而反以速禍將安所用扵天官
　乎此宰天下之第一義不可以不知也
大司徒以鄉八刑紏萬民一曰不孝之刑二
曰不睦之刑三曰不婣之刑四曰不弟之刑
五曰不任之刑六曰不恤之刑七曰造言之
刑八曰亂民之刑
　録曰八刑而必及扵造言亂民者夫言必
　及義非所謂之造也惟夫讒佞邪慝之徒
　人所公是也而非之人所公非也而是之
　而人之好爲不義者入之而難解則天下
　被其害矣詩所謂無縱詭隨以謹無良者
　也行而有常非所謂亂也惟夫行險僥倖
　之輩蔑棄綱常以圖非望之及悖亂物則
　以速稱心之謀而民之善爲虺蜴者從之
　而莫痊則率土罹其禍矣詩所謂民今方
　殆視天夢夢者也此上世之所必誅也
檀兮事君有犯而無隱左右就養有方服勤
至死方喪三年
　録曰君何以必有犯乎蓋君之一心萬幾
　攸萃恩可以造人之命威可以制人之生
　進可以措天下扵安退可以置天下扵危
　不得已而有言乃死生安危所係故謂之
　犯也臣何以必有方乎蓋臣之從君死生
　所以心雖無窮而分則有限事雖至廣而
　力則難干故大不可以侵小下不可以侵
　上不得已各司其事乃吉凶榮辱所關故
　謂之方也夫左右者職也無隱者必也以
　有方對無隱職雖各異而犯則相同然則
　自諉無官守無言責與繩人以出位皆非
　也豈服勤之道哉
無逸周公曰嗚呼君子所其無逸先知稼穡
之艱難乃逸則知小人之依相小人厥父母
勤勞稼穡厥子乃不知稼穡之艱難乃逸乃
諺既誕否則侮厥父母曰昔之人無聞知周
公曰嗚呼我聞曰昔在殷王中宗嚴恭寅畏
天命自度治民衹懼不敢荒寍肆中宗之饗
國五十有五年其在高宗時舊勞于外爰暨
小人作其即位不敢荒寍嘉靖殷邦至于小
大無時或怨肆高宗之饗國五十有九年其
在祖甲爰知小人之依能保惠于庶民不敢
侮鰥寡肆祖甲之饗國三十有三年自時厥
後立王生則逸不知稼穡之艱難不聞小人
之勞惟耽樂之從自時厥後亦罔或克壽或
十年或七八年或五六年或三四年周公曰
嗚呼厥亦惟我周太王王季克自抑畏文王
卑服即康功田功自朝至于日中昃不遑暇
食文王受命惟中身厥饗國五十年周公曰
嗚呼繼自今嗣王則其無淫于觀于逸于逰
于田以萬民惟正之供無皇曰今日耽樂乃
非民攸訓非天攸若時人丕則有愆無若殷
王受之迷亂酗于酒德哉周公曰嗚呼我聞
　曰古之人猶胥訓告胥保惠胥教誨民無或
　胥譸張爲幻否則厥心違怨否則厥口詛祝
　周公曰嗚呼自殷王中宗及我周文王兹四
　人迪哲厥或告之曰小人怨汝詈汝則皇自
　敬德厥愆曰朕之愆允若時不啻不敢含怒
周公曰嗚呼嗣王其監于兹
　録曰此周公告成王第一義也夫天下至
　鄙者莫如稼穡至勞亦莫如之而至益于
　民亦莫如之及其至也躬稼而有天下則
　至仁亦莫如之此天命去留之本人心向
　背之源壽命脩短之根德福廣狹之驗自
　祖宗來積功累仁千有餘年未始一日忽
　忘之也然或不知小民之情則亦非迪哲
　之道盖好逸者民之常情也又必胥訓告
　胥教誨略其怨詈詛祝之愚而惟反己自
　責則無逸之德通乎上下豈惟成王所當
　監哉後賢後王莫不然也豈惟後賢後王
　萬世君臣亦莫不然故各以嗚呼發之所
　以深致其嘆息興起之意云
周公以成王未知稼穡之艱難故陳后稷公
劉風化之所由使瞽曚朝夕諷詠以教之其
詩曰七月流火九月授衣一之日觱發二之
日栗烈無衣無褐何以卒歲三之日于耜四
之日舉趾同我歸子饁彼南畆田畯至喜七
月流火九月授衣春日載陽有嗚倉庚女執
懿筐遵彼㣲行爰求柔桑春日遲遲采蘻祁
祁女心傷悲殆及公子同歸七月流火八月
萑葦蠶月條桑取彼斧斨以伐遠楊猗彼女
桑七月鳴鵙八月載績載玄載黄我朱孔陽
爲公子裳四月秀葽五月鳴𧍯八月其穫十
月隕蘀一之日于貉取彼狐狸爲公子裘二
之日其同載纉武功言私其豵獻豜于公五
月斯螽動股六月莎鷄振羽七月在野八月
在宇九月在户十月蟋蟀入我牀下□窒熏
鼠塞向墐户嗟我歸子曰爲改歲入此室處
六月食欝及薁七月亨癸及菽八月剥棗十
月穫稻爲此春酒以介眉壽七月食瓜八月
斷壺九月菽苴采茶薪樗食我農夫九月築
場圃十月納禾稼黍稷重穋禾麻菽麥嗟我
農夫我稼既同上入執宫功晝爾于茅宵爾
索綯亟其乘屋其始播百穀二之日鑿氷冲
冲三之日納于凌陰四之日其蚤獻羔祭韭
九月肅霜十月滌場朋酒斯響曰殺羔羊躋
彼公堂稱彼兕觥萬壽無疆
　録曰此詩與無逸相表裏觀其一字一義
　小民知之君子亦知之及其至也聖人有
　所未盡眞經天緯地之文徹上徹下之語
　且不以直陳於前而使人諷詠扵其側賢
　扵法語之言矣夫歌詠所以養其性情以
　王之幼冲血氣尚未定也而瞽矇奉之則
　宫人私侍遠矣古人之詩如今之歌曲而
　朝夕陳之則盤樂怠傲蔑矣此古之詔王
　者不必遠其聲色而聲色自遠不必絶其
　逰畋而逰畋自絶不必輟洗止輦而自不
　覺其入之深不必犯顔諫諍而自不覺其
　聴之熟三伐守成之令主豈易得哉
召康公從成王逰歌扵卷阿之上因王之歌
而作此以爲戒曰有卷者阿飄風自南豈弟
君子來㳺來歌以矢其音伴奂爾游矣優㳺
爾休矣豈弟君子俾爾彌爾性似先公酋矣
爾土宇皈章亦孔之厚矣豈弟君子俾爾彌
爾性百神爾主矣爾受命長矣茀禄爾康矣
豈弟君子俾爾彌爾性純嘏爾常矣有馮有
翼有孝有德以引以翼豈弟君子四方爲則
顒顒卬卬如圭如璋令聞令望豈弟君子四
方爲網鳳凰于飛翽翽其羽亦集爰止藹藹
王多吉士維君子使媚于天子鳳凰于飛翽
翽其羽亦傳于天藹藹王多吉人維君子命
媚于庶人鳳凰鳴矣于彼高岡梧桐生矣于
彼朝陽菶菶萋萋雝雝喈喈君子之車既庶
且多君子之馬既閑且馳矢詩不多維以遂
歌
　録曰尚論古人惓惓忠愛其君至于周成
　蔑以加矣然觀其所以爲戒者一則卷阿
　可樂之地飄風可樂之景二則因歌爲戒
　非有𦀕切之意矢詩不多非有急迫之言
　先之以歆動之私終之以太平之瑞此古
　之聖賢言不廢而道相成使其君聴之自
　然優㳺厭飫而不覺其心契之深者嗚呼
　心契而言可忘矣其扵儼戒乎何有





弘道終














弘道録府五
　義
　　君臣之義
康王之誥王出在應門之内太保率西方諸
侯入應門左畢公率東方諸侯入應門右皆
布乘黄朱賓稱奉圭兼幣曰一二臣衛敢執
壤奠皆再拜稽首王義嗣德答拜太保暨芮
伯咸進曰敢敬告天子皇天改大邦殷之命
惟周文武誕受姜若克恤西土惟新陟王畢
恊賞罰戡定厥功用敷遺後人休今王敬之
哉張皇六師無壞我高祖寡命王若曰庶邦
侯甸男衛惟予一人釗報誥昔君文武丕平
富不務咎底至齊信用昭命于天下則亦有
熊羆之士不二心之臣保乂王家今予一二
伯父尚胥既顧綏爾先公之臣服于先三雖
爾身在外乃心罔不在王室用奉恤厥若無
遺鞠子羞
　録曰先儒以張皇六師似導王尚武者又
　曰守成之世多溺宴安而無立志皆非也
　國之大事在祀與戎康王受顧命之時太
　保奉同三祭三咤此時出厥門以俟非有
　異日也而首及扵張皇六師正以見國之
　大事此今文合扵顧命良以此也其答拜
　稱名皆是未踰年之事故曰義嗣德非謂
　預見先憂扵未然說之過矣
君臣王若曰君陳惟爾令德孝恭惟孝友于
兄弟克施有政命汝尹兹東郊敬哉昔周公
師保萬民民懷其德徃愼乃司兹率厥常𢡟
昭周公之訓惟民其乂我聞曰至治馨香感
于神明黍稷非馨明德惟馨爾尚式時周公
猷訓惟日孜孜無敢逸豫凡人未見聖恭不
克見既見聖亦不克由聖爾其戒哉
　録曰愚觀周公居東三年非親自監殷也
　其東人懷之也則曰我覯之子衮衣繡裳
　又曰無以我公歸兮無使我心悲兮商民
　扵此盖已知明德惟馨親見聖哲之人不
　啻其感興也正以君陳孝友恭敬能法聖
　人故命以從政而啓其見賢思齊之心成
　王所以侍君陳至矣非謂王化頑民不求
　威猛剛克之夫而屢之孝友之君陳審如
　是君臣之道狹矣
爾有嘉謨嘉猷則入告爾后于内爾乃順之
于外斯謀斯猷惟我后之德嗚呼臣人咸若
時惟良顯哉無依勢作威無倚法以削寬而
有制從容以和殷民在辟予曰辟爾惟勿辟
予曰宥爾惟勿宥惟厥中有弗若于汝政弗
化于汝訓辟以止辟乃辟紐于姦究敗常亂
俗三細不宥爾無忍疾于頑無求備扵一夫
必有忍其乃有濟有容德乃大簡厥修亦簡
其或不修進厥良以率其或不良允升于大
猷惟予一人膺受多禍
　録曰愚觀成王之詔君陳而實以詔萬世
　也夫明德孝友爲治之本也忠順寬和效
　治之用也苟扵威福刑辟之間舉措忿疾
　之際或失則迎合或失則偏倚責人以所
　不能率人以所不由取人以所不備凡此
　皆非盡善之道故悉舉而歷陳之而終歸
　扵容忍大德焉是時成王春秋鼎盛所患
　不能忍不能容耳而能舉以詔人則必能
　自勉矣不然予曰辟奚伺爾勿辟子曰宥
　奚伺爾勿宥而反以止辟耶
畢命惟十有二年六月庚午朏越三日壬申
王朝步自宗周至于豐以成周之衆命畢公
保釐東郊王若曰嗚呼父師惟文王武王敷
大德于天下用克受殷命惟周公左右先王
緌定厥家毖殷頑民遷于洛邑密邇王室式
化厥訓既歷三紀世變風移四方無虞予一
人以寧道有升降政由俗革不臧厥臧民罔
攸勤惟公𢡟德克勤小物弼亮四世正色率
下罔不抵師言嘉績多于先王予小子垂拱
仰成今予抵命公以周公之事徃哉旌别淑
慝表厥宅里彰善癉惡樹之風聲弗率訓典
殊厥井疆俾克畏慕申畫郊圻愼固封守以
康四海政貴有恒辭尚體要不惟好異啇俗
靡靡利口惟賢餘風未殄公其念哉惟周公
克愼厥始惟君陳克和厥中惟公克成厥終
三后恊心同底于道道洽政治澤潤生民四
夷左衽罔不咸賴扵小子永膺多福
　録曰愚觀保釐之命非止爲殷之頑民也
　盖成王之制中分天下主以二伯自陜以
　東周公主之代之者君陳也又代之者畢
　公也故即位之時常率東方諸侯入應門
　若矣其命之者非始徃也王新即位必有
　告命之詞而召公爲西伯獨無者豈以留
　相天子或史闕之歟未可知也其曰毖殷
　頑民者原其始也曰商俗殷士者周人每
　事監殷豈但告命之詞哉其作詩皆曰殷
　士膚敏有啇孫子是也其曰旌别淑慝彰
　善癉惡乃爲國本務非孜孜扵殷亦非謂
　周公毖殷爲謹厥始君陳有容而和厥中
　至是始可以旌别淑慝皆註者不達經文
　大㫖徒以毖殷頑民洛邑一方爲主意遂
　使保釐之大意皆爲化殷之偏詞非康王
　垂拱仰成之遺則也惟泥扵一偏故凡註
　四方無虞以康四海澤潤生民四夷咸賴
　處殊增窒碍讀者所當致思也
我聞曰世禄之家鮮克由禮以蕩陵德實悖
天道敝化奢麗萬世同流兹殷庶士席寵惟
舊怙侈滅義服美于人驕淫矜侉將由惡終
雖收放心閑之惟艱資富能訓惟以永年惟
義時乃大訓不由古訓干何其訓
　録曰愚觀成王之戒殷士何其切切哉夫
　令聞廣譽施于身所以不願人之文繡也
　鄭子臧之□冠楚得臣之纓玉皆以惡終
　也不特此爾甘食之性妖艷之風沉湎之
　慾黷貨之情勢所必至弟以詞命之重不
　得以狎妮叅之故衹以服羙爲言耳嗚呼
　三代且然况後世乎此不忮不求所以難
　乎其選也
君牙王若曰嗚呼君牙惟乃祖乃父世篤忠
貞服勞王家厥有成績紀于太常惟予小子
嗣守文武成康遺緒亦惟先王之臣克左右
亂四方心之憂危若蹈虎尾涉于春氷今命
爾予翼作股肱心膂纉乃舊服無忝祖考弘
敷五典式和民則爾身克正罔敢弗正民心
罔中惟爾之中夏暑雨小民惟曰怨咨冬祁
寒小民亦惟曰怨咨厥惟艱哉思其艱以圖
其易民乃寧嗚呼丕顯哉文王謨丕承哉武
王烈佑啓我後人咸以正罔缺
　録曰此穆王也夫子豈與之歟曰非也臣
　觀先朝之時非無車轍馬跡也而公私之
　途嘗分爲二道是故綱紀法度刑政禮樂
　大公之選也盤樂逰觀聲色貨利己私之
　奉也公固不得以廢私私亦不得以害公
　二者常並行而不悖故不至扵亂也夫子
　不云乎仲步圉治賓客王孫賈治軍旅夫
　如是奚其喪向使穆王逞其私智不以君
　牙爲司徒而以造父爲心膂五教五典混
　爲一途君子小人並扵樞要則小民之怨
　咨孰與之圖文武之謨訓孰與之紹哉聖
　人列之扵經正以見典常之不可紊綱紀
　之不可缺其㫖深矣
冏命王若曰伯冏惟予弗克于德嗣先人宅
丕后怵惕惟厲中夜以興思免厥愆昔在文
武聰明齊聖小大之臣咸懷忠良其侍御僕
從罔匪正人以旦夕承弼厥辟出入起居罔
有不欽發號施令罔有不臧下民抵若萬邦
咸休惟予一人無良實賴左右前後有位之
士匡其不及繩愆糾謬格其非心俾克紹先
烈今予命汝作大正正于羣僕侍御之臣懋
乃后德交修不逮愼簡乃僚無以巧言令色
便辟側媚其惟吉士僕臣正厥后克正僕臣
諛厥后自聖后德惟臣不德惟臣爾無昵于
憸人充耳目之官迪上以非先王之典非人
其吉惟貨其吉若時瘝厥官惟爾大弗克祗
厥辟惟予汝辜
　録曰此僕正也見扵周禮皆士人之職王
　所與朝夕逰宴左右進退之不離也其屬
　有祭僕所與供祀隸僕所與寢興戎僕所
　與御戎齊僕所與掌輅得其人則薰陶漸
　染納扵善而不知不得其人則邪媚瞽惑
　入扵惡而罔覺自後世專用宦寺溺近親
　幸而無官守言責故惟務巧言令色便辟
　側媚獻諛啓寵崇貨納賂此扵三代之時
　史臣逆知其端雖以命伯冏實以訓萬世
　也豈待亂本已成而後其弊方彰乎
　又曰二篇之書先儒謂當時仁人君子修
　詞立誠以勸勵其臣正所以感動王也今
　觀一則曰厥后自聖二則曰惟貨其吉兹
　二言者受病之根也夫穆王豈瞶聵扵人
　下者哉其馳騁放肆必以堯舜陟方自居
　拒諫飾非必以禹湯賢聖自任不遑寢處
　必以文武憂勤自解然後悉意行之而無
　所忌憚矣侈心既生國誰與足此吕刑一
　書始終以贖罪爲言當時之重貨可知矣
　而惓惓以繩愆糾繆望其僕臣便辟側媚
　戒其耳目可謂善諷其君者矣不知伯問
　聴之可以爲解乎其將自任乎吾不得而
　知則亦無得而辜矣
國語穆王將征大戎祭公謀父諫曰不可先
王耀德不觀兵夫兵戢而時動動則威觀則
玩玩則無震先王之扵民也茂正其德而厚
其性阜其財求而利其器用明利害之鄉以
文修之使務利而避害懷德而畏威故能保
世以滋大夫先王之制邦内甸服邦外侯服
侯衛賓服蠻夷要服戎翟荒服甸服者祭侯
服者祀賓服者饗要服者貢荒服者王日祭
月祀時饗歲貢終王先之訓也有不祭則修
意有不祀則修言有不饗則修文有不貢則
修名有不王則修德序成而有不至則修刑
扵是乎有刑不祭伐不祀征不饗讓不貢告
不王扵是乎有刑罰之辟有攻伐之兵有征
討之備有威讓之令有文告之辭布令陳辭
而又不至則又增修扵德無勤民扵遠以是
近無不聴遠無不服今自大畢伯仕之終也
大戎氏以其職來王天子曰予必以不饗征
之且觀之兵其無乃廢先王之訓而王幾頓
乎吾聞夫大戎樹惇能師舊德而守終純固
其有以禦我矣王不聴遂征之得四白狼四
白鹿以歸自是荒服者不至
　録曰此幽王與弑之漸也夫履霜堅氷由
　非一日穆之扵康一再世耳文武之澤方
　隆太平之基不墜蕞爾大戎何足畏哉而
　不知蜂□之毒釀成滔天之禍宗周淪䧟
　實肇扵此國語之托始亦猶夫子之意也
　以是爲防猶有無故而主圖燕之議遂致
　靖康之禍者有漫然而興北伐之師率貽
　厓山之憂者孟子不云乎國必自伐而後
　人伐之其諸耀德不觀兵之謂歟
厲王說榮夷公芮良夫曰王室其將卑乎夫
榮公好專利而不知大難夫利百物之所生
也天地之所載也而或專之其害多矣天地
百物皆將取焉胡可專也所怒甚多而不備
大難以是教王其能久乎夫王人者將導利
而布之上下者也使神人百物無不得其極
猶日怵惕懼怨之來今王學專利其可乎匹
夫專利猶謂之盜王而行之其歸鮮矣榮公
若用周必敗既榮公爲卿士諸侯不饗王流
于彘
　録曰夫利何以能畢王室乎周之興也一
　則曰散鹿臺之財二則曰發鉅橋之粟而
　海内向風幾致刑措民到于今稱之及其
　衰也曰惟貨其吉曰惟訖于富而王人漸
　㣲幾扵列國至此下堂見諸侯矣芮伯之
　言切近之殷鑒歟雖然後之大聖大賢若
　子罕言利曾子以義爲利孟子何必曰利
　其意合其㫖同以世降道陵人懷私欲乃
　有良夫其人信哉文武之道未墜于地所
　以雖有夷厲幽平之難未若頭會箕歛之
　竟亡也
詩凡伯刺厲王曰上帝板板下民卒癉出話
不然爲猶不遠靡聖管管不實扵亶猶之未
遠是用大諫天之方難無然憲憲天之方蹶
無然泄泄辭之輯矣民之洽矣辭之懌矣民
之莫矣我雖異事及爾同僚我即爾謀聴我
囂囂我言維服勿以爲笑先民有言詢于芻
芫天之方虐無然謔謔老夫灌灌小子蹻蹻
匪我言耄爾用憂謔多將熇熇不可救藥天
之方儕無爲夸毗威儀卒迷善人載尸民之
方殿屎則莫我敢葵喪亂蔑資曾莫惠我師
天之牖民如壎如箎如璋如圭如取如𢹂𢹂
無曰益牖民孔易民之多辟無自立辟价人
維藩大師維垣大邦維屏大宗維翰懷德維
寧宗子維城無俾城壞無獨斯畏敬天之怒
無敢戲豫敬天之淪無敢馳驅昊天曰明及
爾出王昊天曰旦及爾㳺衍
　録曰夫所謂之反者盖明明在下赫赫在
　上者常也上帝板板下民卒癉者反也方
　難也方蹶也方虐也方懠也天之怒未久
　也憲憲也泄泄也謔謔也蹻蹻也始之意
　怠玩悅從也盖人之常情無深長之見遠
　大之謀其心自以無復聖人未見可畏方
　且安扵苟且而不自知使能輔之以嚴憚
　匡之以正直則必有以格其妄誕之心輕
　躁之習辭輯而懌庶幾有瘳爾惟夫小人
　不以大言欺之則以諛言毗之夫是其心
　始放欺天罔人無所不至然後詭随無良
　之人入而㓂虐無畏之行作善人不得有
　所爲而民之愁苦極矣此原其始而言也
蕩蕩上帝下民之辟疾威上帝其命多辟天
生烝民其命匪諶靡不有初鮮克有終文王
曰咨咨女殷商曾是疆禦曾是棓克曾是在
位曾是在服天降䧟德女興是力文王曰咨
咨女殷商而秉義類疆禦多懟流言以對㓂
攘式内侯作侯祝靡届靡究文王曰咨咨女
殷商女炰烋于中國歛怨以爲德不明爾德
時無背無側爾德不明以無陪無卿文王曰
咨咨女殷商天不湎爾以酒不義從式既愆
爾止靡明靡晦式號式呼俾晝作夜文王曰
咨咨女殷商如蜩如螗如沸如美小大近䘮
人尚乎由行内奰于中國覃及鬼方文王曰
咨咨女商匪上帝不時殷不用舊雖無老成
人尚有典刑曾是莫聴大命以傾文王曰咨
咨女殷商人亦有言顛沛之揭枝葉未有害
本寬先撥殷鑒不遠在夏后之世
　録曰此要其終而言也夫仁暴之相去遠
　矣然非天之降才爾殊也其所以䧟溺其
　心者然也而末流遂至扵炰烋内奰蜩螗
　沸羙孔子不云乎紂之不善不如是之甚
　也是以君子惡居下流天下之惡皆歸焉
　是時法度世臣自周召而下茅與凡芮與
　祭皆與國同休戚者也其號不得不深痛
　不得不切故曰疾風知勁草板蕩識忠臣
　千古之下寍不再三嗟嘆
周宣王内有撥亂之志過灾而懼側身修行
欲消去之天下喜扵王化復行百姓見憂仍
叔作詩美之曰倬彼雲漢昭回于天王曰扵
乎何辜今之人天降喪亂饑饉薦臻靡神不
舉靡愛斯牲圭璧既卒寧莫我聴早既太甚
藴隆蟲蟲不殄禋祀自郊徂宫上下奠瘞靡
神不宗后稷不克上帝不臨耗斁下土寧丁
我躬旱既大甚則不可推競競業業如霆如
雷周餘黎民靡有子遺昊天上帝則不我遺
胡不相畏先祖于摧旱既大甚則不可汨赫
赫炎炎云我無所大命近止靡瞻靡顧群公
先正則不我𦔳父母先祖胡寧忍予旱既大
甚滌滌山川旱寇爲虐如惔如焚我心憚暑
憂心如熏群公先正則不我聞昊天上帝寧
俾我遯旱既大甚黽勉畏去胡寧瘨我以旱
憯不知其故祈年孔夙方社不莫昊天上帝
則不我虞敬恭明神宜無悔怒旱既大甚散
無友紀鞠哉庶正疚哉家宰趣馬師氏膳夫
左右靡人不周無不能止瞻仰昊天云如何
里瞻仰昊天有嘒其星大夫君子昭假無贏
大命近止無棄爾成何求爲我以戾庶正瞻
仰昊天曷惠其寍
　録曰此宣王中興之本也夫視民如傷文
　祖之實心也大司徒以荒政十有二聚萬
　民周禮之實事也以實心求實事安得不
　競競業業如惔如焚乎此見先王不以常
　數爲解不以冥漠爲辭而必以身當之然
　後鞠哉庶正疚哉冢宰靡人不周無不能
　止一有懈怠之心吾見三事大夫莫肯夙
　夜邦君諸侯莫肯朝夕又安能以定衆正
　乎然則漢武帝水旱常數之言宋神宗天
　變不足畏之說皆其自悮非人悮之也嗚
　呼執熱而不濯者無已時也遇灾而知懼
　者不旋踵也此蹶然顛撥與勃然中興不
　可同語也矣
周室中衰萬民離散而宣王能勞來還定安
集之流民喜之而作詩曰鴻鴈于飛肅肅其
羽之子于征劬勞于野爰及矜人哀此鰥寡
鴻雁于飛集于中澤之子于垣百堵皆作雖
則劬勞其究安宅鴻雁于飛哀鳴嗷嗷維此
哲人謂我劬勞維彼愚人謂我宣驕
　録曰此宣王中興之政也夫有憂勤惕厲
　之心而後有勞來安集之政小雅之先六
　月功之首也斯録之及鴻鴈義之最也與
　民亦勞止蜩螗沸美者異矣
大夫刺幽王曰王月繁霜我心憂傷民之訛
言亦孔之將念我獨兮憂心京京哀我小心
癙憂以痒父母生我胡俾我瘉不自我先不
自我後好言自口莠言自口憂心愈愈是以
有侮憂心惸惸念我無禄民之無辜並其臣
僕哀我人斯于何從禄瞻烏爰止于誰之屋
瞻彼中林侯薪侯蒸民今方殆視天夢夢既
克有定靡人弗勝有皇上帝伊誰云憎謂山
蓋卑爲罔爲陵民之訛言寧莫之懲召彼故
老訊之占夢具曰予聖誰知烏之雌雄謂天
盖高不敢不局謂地盖厚不敢不蹐誰號斯
言有倫有眷哀今之人胡爲虺蝪瞻彼阪田
有莞其特天之杌我如不我克被求我則如
不我得執我仇仇亦不我力心之憂矣如或
結之今兹之正胡爲厲矣燎之方揚寍或滅
之赫赫宗周褒姒滅之終其永懷又窘陰兩
其車既載乃棄爾輔載輸爾載將伯助予無
棄爾輔員于爾輻屢顧爾僕不輸爾載終踰
絶險曾是不意魚在于沼亦匪克樂潜雖伏
矣亦孔之昭憂心慘慘念國之爲虐彼有㫖
酒以有嘉殽洽比其鄰昏姻孔云念我獨兮
憂心慇慇佌佌彼有屋䔩䔩方有穀民今之
無禄天天是椓哿矣富人哀此惸獨
　録曰板蕩之所謂憂譴告之時也此詩之
　所謂憂忘予之時也桑柔之所謂㓕亂生
　之日也此詩之所謂滅傾城之日也盖厲
　惟貪暴至幽復以淫德極之此所以局天
　蹐地而若無所容乎抑此詩既以褒姒犯
　其人又以臣僕犯其諱尚不以誹謗妖言
　罪之使無骨肉之變犬戎之禍未可必也
　奈何輻敗輪折竟莫之止天之仁愛卒無
　以勝人之昏惑也豈不哀哉
十月之交朔日辛卯日有食之亦孔之醜彼
月而㣲此日而㣲今此下民亦孔之衰日月
告㓙不用其行四國無政不用其良彼月而
食則維其常此日而食于何不臧爗爗震電
不寧不令百川沸騰山家崒崩高岸爲谷深
谷爲陵衰今之人胡憯莫懲皇父卿士番維
司徒家伯爲宰仲允膳夫聚子内史蹶維趣
馬楀維師氏艷妻煽方䖏抑此皇父豈曰不
時胡爲我作不即我謀徹我墻屋田卒汙菜
曰予不戕禮則然矣皇父孔聖作都于向擇
三有事亶侯多藏不愸遺一老俾守我王擇
有車馬以居徂向黽勉從事不敢告勞無罪
無辜讒口囂囂下民之孽匪降自天噂沓背
憎職競由人悠悠我里亦孔之痗四方有羨
我獨居憂民莫不逸我獨不敢休天命不徹
我不敢傚我友自逸
　録曰按周禮三公論道六卿分職未有所
　謂相臣也幽王扵六卿之外更爲都官以
　總六官之事非相臣而何以皇父一人而
　變亂成法遂致日食之變且扵純陽之月
　焉盖幽王昏德不振加灾扵小民致土木
　私興而不息羣臣朋比以相從國之危亡
　能幾何哉嗚呼厲王之時典刑未廢幽王
　之世一老不遺厲王之時專利在己幽王
　之世封殖自人此王身致亂雖同而王室
　存亡各異歟
周室東遷大夫行役過故宗廟宫室盡爲禾
黍憫宗社之傾覆徬徨不忍去作詩曰彼黍
離離彼稷之苗行邁靡靡中心摇摇知我者
謂我心憂不知我者謂我何求悠悠蒼天此
何人哉
　録曰夫子扵春秋曰知我者其惟春秋乎
　罪我者其惟春秋乎與詩知我者謂我心
　憂不知我者謂我何求有以異乎曰無以
　異也夫東遷之變非小變也以天王則被
　弑以臣子則被辱以社稷則被殘以宗廟
　則被毁自開闢以來未始有之大變也而
　當時付之不問君安扵事仇臣安扵忍耻
　天地閉而不知闢人心亡而不知啓彼豈
　不覩黍之離離而謂我何求哉盖以傷王
　政之不綱懼天討之遂廢是以欲進而不
　能前也其知我者謂我見黍離而感嘆覩
　宫廟而興悲不知我者謂我以一大夫而
　冒膺存亡之運過計宗社之規思欲爲其
　所難爲効其所難効故曰謂我何求然其
　實不可頃刻而忘扵懷也故復呼天而嘆
　其其嘆非爲己求非出位吾夫子删詩之
　時深契其意故亦云然以見春秋之不可
　已亦大夫行邁之不可遏也其㫖深哉
春秋魯隱公元年春王正月
　録曰詩亡然後春秋作作春秋所以教天
　下萬世之義也而義何自而托始乎是時
　王者不作諸侯放恣政教號令不及扵天
　下是故諸侯各紀其年不奉天子之正朔
　矣列國各書其事不遵王者之無外矣此
　何等時也邵子曰五霸之時如冬如冬者
　地氣不升天氣不降閉塞而成抑何以望
　其復春耶雖以子貢之賢智尚欲去告朔
　之餼羊夫子告之曰爾愛其羊我愛其禮
　是禮也中國所以不類扵夷秋不道所以
　不同扵禽獸何也夷狄不知有君禽獸不
　知有春可以人而不如之哉正次王王次
　春凛乎大一統之㫖犯之者不赦之誅也
　僣之者不韙之罪也綱常正而體統尊人
　紀立而禮義出君臣大義與天地並存而
　不失矣


弘道録
弘道録府六
　義
　　君臣之義
史記漢王南渡平陰津至洛陽新城三老董
公遮說王曰臣聞順德者昌逆德者亡兵出
無名事故不成故曰明其爲賊敵乃可服項
羽爲無道放殺其主天下之賊也夫仁不以
勇義不以力大王宜率三軍之衆爲之素服
以告諸侯而伐之扵是王爲義帝發䘮告諸
侯曰天下共立義帝今項羽放殺之寡人親
爲發喪兵皆縞素悉發関中兵收三河士南
浮江漢以下願從諸侯王擊楚之殺義帝者
　録曰此有漢四百二十年之天下其宏綱
　大義昭如日星者端在此舉惜乎元功之
　次不及録之遂使新城之名泯泯以至扵
　今也惜哉
　又曰漢昭烈之不能混一也宜哉夫兵出
　無名事故不成名其爲賊敵乃可服比萬
　世之大計天下之大幾也項之與曹聲勢
　後先相望邦之與備當時俱爲不敵也邦
　能名羽爲賊而備不能聲操之罪何耶夫
　君與后義相等倫方操弑伏后之時備果
　能倡明大義傳檄天下發喪制服正其大
　逆之罪明其無赦之誅然後興兵討伐天
　下之不響應曹氏之不歛手者幾希矣此
　祖孫之一轍也不知出此而董承者區區
　以帝衣帶中密詔與備謀誅曹操爲言嗚
　呼密之云然豈爲人上之語哉然則三國
　之董異扵新城之董明矣雖然承無足責
　當時法正號爲能正諫孔明號爲知大體
　顧乃昩扵機會徒以漢賊之言表扵散關
　之䟽亦無益矣至朱子之修綱目明書殺
　后其義始明豈非千古之遺恨哉
漢書高祖不修文學而性明達好謀能聴自
監門戌卒見之如舊初順民心作三章之約
天下既定命蕭何次律令韓信申軍法張倉
定章程叔孫通制禮儀又與功臣剖符作誓
丹書鐵券金匱石室藏之宗廟雖日不暇給
規摹弘遠矣
　録曰夫所謂規摹弘遠者蓋鑒于秦與新
　之失得也夫寬扵簡天之道也秦之興禁
　密若不容新之興更制若不及至扵衡石
　程書不遑暇寐此扵天下之事無復漏網
　之虞矣而不知天之道不若是之鎖鎖也
　今夫天洪者纖者高者下者無乎不容然
　而未嘗爽其則也人君法天以爲道操者
　縱者予者奪者亦無乎不有然而未嘗枉
　其度也秦罷封建新限王田計較扵錙銖
　毫釐之間而不知土崩瓦裂無伺寸寸而
　解也太史公亦以承敝易變使人不倦善
　觀人者矣
文帝二年詔曰人主不德天示之灾以戒不
治朕下不能治育群生上以累三光之明不
德大矣令至其悉思朕之過失及知見之所
不及匄以啓告朕及舉賢良方正能直言極
諫者以匡朕之不逮
　録曰此直言極諫之始扵是賈山上䟽名
　曰至言然而不録者山之言謂之直可也
　謂之至則未也其借秦爲喻彼以爲殷鑒
　而不知帝之敬天勤民愛人惜費廣言路
　崇譙讓杜興作却貢獻其本心也即位未
　幾已可槩見山之所喻皆非帝之所短也
　何必孳孳以人主之威非特雷霆勢重非
　特萬鈞爲言哉又何必以周養千八背國
　之民秦受千八百國之養爲言哉當時廷
　臣溺扵秦之忌諱一旦覩此遂爲之瞽名
　曰至言以愚觀之帝之所短在扵不能止
　至善乃安扵卑近忽扵賢聖此非小失也
　傳曰扵止知其所止可以人而不如鳥乎
　所以興起天下萬世至深切矣惑扵黄老
　清淨而不知君子無所不用其極何恠乎
　馳騁射獵以爲娱擊兔伐孤以爲樂哉苟
　得伊傳問召之徒與之坐而論道吾見敬
　之如神明信之如筮龜安在修之于家而
　壞扵天子之廷乎凡所以爲此者皆鄙夫
　之事而非聖賢之□也雖然上之所求者
　賢也下之所應者騎也山不能爲醇儒而
　欲其知王道哉
賈誼上䟽曰臣竊惟今之事執可爲痛哭者
一可爲流涕者二可爲長太息者六若其他
背理而傷道者難徧以䟽舉進言者皆曰天
下以安已治矣臣獨以爲未也曰安且治者
非愚則諛皆非事實知治亂之體者也夫抱
火厝之積薪之下而寢其上火未及然因謂
之安方今之勢何以異此
　録曰文帝一時而有二賈洛陽之賈非頴
　川之賈比也不惟其言皆當時之切要其
　摭摘秦事中漢之膏育故詳録之雖然爲
　國以禮其言不讓夫子猶且哂之大廷甫
　臨遽爲痛哭流涕長太息未免動之不以
　禮未善也
夫樹國固必相疑之執下數被其殃上數爽
其憂甚非所以安上而全下也欲天下之治
安莫若衆建諸侯而少其力力少則易使以
義國小則亡邪心今海内之執如身之使臂
臂之使指莫不制從諸侯之君不敢有異心
輻輳並進而歸命天子割地定制令齊趙楚
各爲若干國使其子孫以次受之分地衆而
子孫少者建以爲國空而置之須其子孫生
者舉使君之一寸之地一人之衆天子亡所
利焉誠以定治而已
　録曰厥後晁錯主父偃之議皆本扵此特
　以景帝不善而致亂武帝善用而致效其
　實生之論也夫文帝可爲之時也去分封
　未遠大國之王老者已耄弱者未壯漢之
　所置傳相方握其事誠以此時潜分七國
　之勢默奪諸侯之權此不勞餘力也失此
　不爲卒致破斧缺折之勞然則芒刀髖髀
　之踰豈年少而迂哉大抵漢之草創未有
　若封建之倉卒者周禮有大小宗之議有
　祖禰廟之别本宗百世爲天子支庶百世
　爲諸侯别子百世爲大夫然則衆建諸侯
　斯其常分也安有身爲王者支庶爲匹夫
　富者五十城或七十城貧者無立錐之地
　此非但勢不通亦理之所必無也以帝之
　明孝愽愛不能講求其故幸而生者開其
　端不竟其說絳灌又從而非之然則士之
　不遇豈非天哉豈非天哉
問君遺禮義棄仁恩並心扵進取行之二歲
秦而日敗故家富子壯則出分家貧子壯則
出贅借父耰鉏慮有德色母取箕箒立而誶
語抱哺其子與公併倨婦姑不相說則反唇
而相稽其慈子耆利不同禽獸者亡幾爾今
而遺風餘俗猶尚未改棄禮義相廉耻日甚
月異而歲不同矣今其甚者殺父兄矣而大
臣特以簿書不報期會之間以爲大故至扵
俗流失世敗壞因恬而不知恠以爲是適然
爾夫移風易俗使天下回心而鄉道類非俗
吏之所能爲也俗吏之所務在扵刀筆筐篋
而不知大體陛下又不自憂竊爲陛下惜之
　録曰此愚所謂中漢膏育之病不可救藥
　者也夫以古之人所以必旌别淑慝表厥
　宅里必彰善癉惡樹之風聲必殊厥井疆
　俾克畏慕者豈好爲是紛紜哉誠以商俗
　靡靡餘風未殄雖當重熙累洽之後不忘
　敝化奢麗之非一則曰邦之安危惟玆殷
　士二則曰驕淫矜侉將由惡終而周公克
　愼厥始君陳克和厥中畢公克成厥終更
　三聖賢保釐一方然後知移風易俗使天
　下回心而向道之難也漢之興也始以馬
　上得終以力筆治襲秦雜霸無乎不有甚
　者牽扵黄老安得不動生之痛又哉苟有
　成康之心求懋德克勤之老以資其垂拱
　仰成之功猶恐夜以繼日坐而待二之無
　及而紛紛以年少初學目之幾行而不長
　太息乎
筦子曰禮義廉耻是謂曰維四維不張國乃
滅亡使筦子愚人也則可□子而少知治體
則豈可不爲寒心哉奏滅四維而不張故君
臣乖亂六親□戮姦人並起萬民離叛凡十
三歲而社稷爲虚今四維猶未備也故姦人
幾幸而衆心疑惑豈如今定經制使君君臣
臣上下有差父子六親各得其宜姦人亡所
幾幸而群臣衆信上不疑惑若夫經制不定
是猶渡江河亡維楫中流而遇風波船必覆
矣可爲長太息者此也
　録曰此爲國之切務萬制之下所當深思
　也夫筦子吾徒所羞稱也尚知禮義廉耻
　國之四維何以堂堂聖人之徒反不知國
　乃滅亡之道乎夫姦人之幾幸自古而已
　然也寵利之所在威權之所歸若蠅之無
　釁而趨蟻之不約而赴而况人君號招附
　翼之乎由是蕩然無復界限羞惡之心而
　萬物之靈反蚊蚋之不若矣其所以必至
　扵滅亡者盖以國之所以爲國者人而其
　兩以爲人者心古之聖人所以必扵政貴
　有恒辭尚體要正欲人心截然歸之乎正
　曉然齊之乎一而後道洽政治膏潤生民
　四夷左衽罔不咸賴苟使無執守維持之
　道天下貿貿焉莫知所從人欲肆而天理
　滅國之喪亡無日矣此西都經制不立必
　致王莽之禍而後誼之言始驗然則管子
　豈眞愚人也哉
夫禮者禁扵將然之前而法者禁扵已然之
後是故法之所爲用易見而禮之所爲用難
知也若夫慶賞以勸善刑罰以懲惡先王豈
故不用哉然而曰禮云者貴絶惡扵未萌而
起教扵㣲𦕈使民日遷善而不自知也爲人
主計者莫如先審取舍取舍之極定扵内而
安危之萌應扵外矣湯武廣大其德行六七
百歲而弗失秦王治天下十餘歲則大敗此
亡他故矣湯武之定取舍審而秦王之定取
舍不審矣夫天下大器也置諸安處則安置
諸危處則危湯武置天下於仁義禮樂秦王
置天下扵法令刑罰此天下之所共見也是
非其明效大騐耶
　録曰孟子曰矢人豈不仁扵亟人哉矢人
　惟恐不傷人亟人惟恐傷人巫匠亦然故
　術不可不愼也此所謂術即取舍之謂也
　湯武置天下扵仁義禮樂者惟恐傷人也
　秦王置天下扵法令刑罰者惟恐不傷人
　也原其初豈誠性惡哉差之毫釐而謬以
　千里此爲治者汲汲扵審所尚也夫以好
　惡形於中而後取舍定扵内聖人所以心
　溥萬物而無心情順萬物而無情者誠以
　好惡之不可殉也所好或私于一天下靡
　然趨之所惡或䧟扵偏天下忽然向之帝
　非不知仁義法令之美惡特以惑扵他岐
　無自固之志誼非無見而云然也使帝誠
　有所釋以更制則善以立法則順亦何所
　憚而不爲哉雖然讓者其事也老者其心
　也心不在扵作爲則衹見吾之多事矣
武帝元年詔舉賢良方正直言極諫之士上
親策問以古今治道廣川董仲舒對曰臣觀
天人相與之際甚可畏也自非大亡道之世
天盡欲扶持全安之事在勉疆而已疆勉學
問則聞見博而知益明疆勉行道則德日起
而大有功道者所繇適扵治之路也仁義禮
樂皆其具也故聖王已没而子孫長久安寍
數百歲此皆禮樂教化之功也夫周道衰扵
幽厲非道亡也幽厲不繇也至扵宣王思昔
先王之德興滯補敝明文武之功業周道粲
然復興此夙夜不懈行善之所致也
　録曰此天人首策也其曰勉疆去者即中
　庸其次致曲通大賢以下而言也自漢以
　來學者鮮能知之以舒之下帷發憤潜心
　大業所得扵勉疆者甚多也故大廷之際
　首以爲對非若後世摭拾陳言不切扵實
　學者比也而帝方且天縱椎畧思欲爲誇
　古邁今之務區區勉疆行道彼豈甘心效
　之哉抑以賈董而遇漢之文武董之勉强
　可行扵柔克之君而生之通達宜施扵大
　略之主奈何天不曲成投非所入徒使百
　世之下誦其言思其人論其世惜其主吁
　嗟慨乎
爲人君者正心以正朝廷正朝廷以正百官
正百官以正萬民正萬民以正四方四方正
遠近莫敢不一於正而亡有邪氣奸其間者
是以陰陽調而風雨時群生和而萬民殖諸
福之物可致之祥莫不畢至而王道終矣今
陛下貴爲天子富有四海居得致之位操可
致之勢又有能致之資行高而恩厚知明而
意美愛民而好士可謂誼主矣然而天地未
應而美祥莫至者何也凡以教化不立而萬
民不正也夫萬民之趨利也如水之走下不
以教化隄防之能止也古之王者明扵此故
南面而治天下莫不以教化爲大務立太學
以教於國設庠序以化扵邑漸民以仁摩民
以義節民以禮故其刑罰輕而禁不祀者教
化行而習俗美也
　録曰自秦而後心學澌㓕殆盡仲舒舉以
　爲言誠漢庭之指南也惜乎君以多慾臣
　以正心投之猶轅之北而望其車之南夫
　是而莫之省也有宋隆興藝祖方知此論
　曰古之爲君鮮能正心自致無過之地朕
　夙夜畏懼防非窒慾庶幾以德化人之義
　斯人也可與之論正心以正朝廷也而有
　宋一代之治陰陽調風雨時群生和萬物
　殖仲舒之言孰謂果無驗耶
臣聞聖王之治天下也爵禄以養其德刑罰
以威其惡故民曉扵禮義而耻犯其上武王
行大誼平殘賊周公作禮樂以文之至扵成
康之隆囹圄空虚四十餘年此亦教化之漸
而仁義之流也今陛下并有天下而功不加
扵百姓者殆王心未加焉曾子曰尊其所聞
則高明矣行其所知則光大矣高明光大不
在乎他在乎加之意而已願陛下設誠扵内
而致行之則三王何異哉
　録曰此二策也夫以人主之尊至厪再問
　則其意可知矣舒不能變易其說益以尊
　所聞行所知爲言白黑薰猶何相若哉此
　其所以悠然可想非若杜欽谷永之徒挾
　其私智遲其詐說然則一言而可知何待
　再厪而後變耶
道者萬世亡敝敝者道之失也夏尚忠殷尚
質周尚文者所繼之捄當用此也道之大原
出扵天天不變道亦不變是以禹繼舜舜繼
堯三聖授而守一道亡捄敝之政故不言其
所損益也繇是觀之繼治世者其道同繼亂
世者其道變今漢繼大亂之後若宜少損周
之文政用夏之忠春秋大一統者天地之常
經古今之通誼也今師異道人異論百家殊
方指意不同是以上無以持一統臣愚以爲
諸不在六藝之科孔子之術者皆絶其道勿
使並進然後統紀可一而法度可明民知所
從矣
　録曰此三策也夫舒之所陳堯舜三代相
　傳之道也帝之所好權術功利文辭之言
　也而丞相所奏罷則又申啇韓非蘇張之
　說也斯三者豈啻風馬牛之不相及哉必
　欲棄百家尊孔氏盍不用仲舒之策乎勉
　强學問行其所知則異端邪辟之害日遠
　而高眀光大之效日臻矣舍眞儒而遠之
　而莊助司馬相如東方朔枚臯之徒並居
　左右安在其崇此抑彼耶然則帝之所謂
　儒可知矣
時帝方招致大學儒者常曰吾欲云云而汲
黯爲人性倨少禮面折不能容人之過對曰
陛下内多慾而外施仁義奈何欲效唐虞之
治乎上默然怒變色而罷朝謂左右曰甚矣
汲黯之戇也時公卿皆爲黯懼至有數黯者
黯曰天子置公卿輔弼之臣寧令從諱承意
䧟主於不義乎且已在其位縱愛身奈辱朝
廷何
　録曰武帝能容黯而不能容顔異者以名
　利之交勝也夫嘉唐虞樂殷周者豈正言
　之可諱哉非樂而取之不得已也穹奢侈
　極嗜慾者豈交征之可辭哉非刑而威之
　不可得也是故多慾之言雖存于其心而
　反唇之譏實害于其政此或誅或否之所
　以異也
征和四皇帝下詔深陳既徃之悔曰有日奏
請遠田輪臺欲起亭隧是擾勞天下非所以
安民也朕不忍聞當令務在禁苛暴止擅賦
力本農修馬復令以補缺毋乏武備而已由
是不復出軍而封田千秋爲富民侯以明休
息富民也
　録曰輸臺罪己之詔與奉天罪已之詔同
　乎曰不同也武帝之悔發于本心所謂鳥
　之將死其鳴也哀人之將死其言也善故
　能一洗舊染之汙以就維新之化也德宗
　之悟賴於陸贄所謂君子之德風小人之
　德草草上之風必偃故亦能反亂而爲治
　易危而爲安也自古言之動物聲之感人
　未有若斯之速者信乎風雲霜露變化莫
　測日月交蝕光輝難掩後之王者其可忽
　哉
宣帝興扵閭閻知民事之艱難霍光既薨始
親政事勵精爲治五日一聴事自丞相以下
各奉職奏事敷奏其言考試功能侍中尚書
功勞當遷及有異善厚加賞賜至于子孫終
不改易樞機周密品式備具上下相安莫有
苟且之意
　録曰有啇賢聖之君所以六七作者以其
　舊勞于外也有周盈成之主所以善繼述
　者亦以所其無逸也蓋中人之情不見可
　欲則不能動所好不見可憎則不能逗所
　惡帝雖高材好學使不興扵閭閻安能知
　民事艱難吏治得失而中興侔德啇周乎
　此非但生扵憂患而玉汝于成天心益可
　見矣
時丙吉魏相並爲丞相相好觀故事數條漢
興以來國家便宜行事及賢臣賈誼晁錯董
仲舒等所言奏請施行之敕椽吏按事郡國
及休告從家還至府輙白四方異聞或有逆
賊風雨災變郡未上輙奏言之與丙吉同心
輔政吉尚寬大好禮讓不親小事時人以爲
知大體爲之語曰高祖開基蕭曹爲冠孝宣
中興丙魏有聲後之相者莫能及焉
　録曰漢自蕭曹以後所置丞相多舊故功
　臣及材官武夫目不及文藝口不談詩書
　而去孫弘之徒又反曲學阿世獨魏相起
　自賢良高弟以嚴毅稱遭際孝宣遂能白
　去副封諫止征伐收霍氏之權遏淫天之
　勢向使賈董之徒遭際如此豈負扵漢哉
　惜乎我躬不閱我後反行其儀是以君子
　恒患言之不立不患德之無鄰非特丙魏
　之有聲抑亦賈董之吐氣乎
上以戎狄賓服思股肱之美乃圖書其人扵
麒麟閣法其形貌署其官爵姓名唯霍光不
名曰大司馬大將軍愽陵侯姓霍氏其次□
安世韓增趙充國魏相丙吉杜延年劉德梁
丘賀蕭望之蘇武凡十一人皆以功德知名
當世是以表而揚之明著中興輔佐列扵方
叔召虎仲山甫焉
　録曰麒麟閣之次盖以擁立之功爲最而
　所以圖繪之意則以四夷賓服而思股肱
　之美初不以蘇武之節操爲之優劣也若
　以爲誇示中國人才之盛則武帝之時殫
　心竭慮徃徃求泛駕之馬𧿧𧿶之士其所
　以爲使絶域之計至矣而李陵衛律紛紛
　降虜求其一九年而不變節者獨一子卿
　而已固足以嘆中國人才之衰也使武生
　遺扵世宗之朝必特以不次之位奈何白
　鴈書遲黑頭變早此武之戹會非漢之得
　策矧又呼韓邪之方難耶經生舉業之論
　類非聞道之言不可以爲訓
成帝爲太子幸酒樂燕樂中山哀王薨太子
前吊不哀元帝大恨附馬都尉史丹免冠謝
上意乃解及帝寢疾數問尚書以景帝時立
膠東王故事史丹以親密臣得侍疾侯上間
獨寢時直入卧内頓首伏青蒲上涕泣言曰
皇太子以適長立積十餘年名號繫扵百姓
天下莫不歸心臣子今者道路流言以爲太
子有動摇之議審若此公卿以下必以死爭
不奉詔臣願先賜死以示群臣上意感悟因
謂丹曰吾病浸加不能自還善輔道太子毋
違我意丹嘘唏而起太子由是遂定及即位
元延中故槐里令未雲上書求見公卿在前
雲曰今朝廷大臣皆尸位素餐臣願賜尚方
斬馬劒斷佞臣一人頭以厲其餘上問誰也
對曰安昌侯張禹上大怒曰小臣居下訕上
廷辱師傳死罪不赦御史將雲下雲攀殿檻
檻折雲呼曰臣得下從龍逢比干逰扵地下
足矣御史遂將雲去扵是左將軍辛慶忌免
冠叩頭殿下曰此臣素著狂直使其言是不
可誅其言非故當容之上意解及後當治檻
上曰勿易因而輯之以旌直臣
　録曰史丹之青蒲朱雲之折檻皆一時盛
　事而不知果孰爲得失也夫漢世之禍始
　于成帝王氏之簒成于張禹苟無史丹之
　諫必將易無斷之君漢之爲漢未可知也
　果行朱雲之言必將斬佞人之首王之爲
　王亦未可知也惜乎丹也諫行雲也折檻
　其行者可與立未可與權也其折者說而
　不繹從而不改也此則得失之所以分也
東漢書南陽鄧禹杖策追光武及扵鄴光武
曰我得專封拜生遠來寍欲仕乎禹曰不願
也但願明公威德加扵四海禹得效其尺寸
垂功名扵竹帛爾光武笑因留宿禹進說曰
今山東未安赤眉青犢之屬動以萬數更姑
既是常才而不自聽斷諸將皆庸人屈起志
在財幣爭用威力朝夕自快而已非有忠良
明智深慮遠圖欲尊主安民也明公素有盛
德大功爲天下所嚮服軍政齋肅賞罰明信
爲今之計莫如延欖英雄務悅民心立高完
之業救萬民之命以公而慮天下不足定也
光武大悅
　録曰夫人誰不願垂功名扵竹帛哉亢旱
　爲災則神龍困涪網罟不除則瑞麟罹殃
　文叔不舉則南陽草莽爾何以能效其尺
　寸耶今觀鄧禹之齡甫踰弱冠乃能洞曉
　大計直欲立高祖之業救萬民之命非草
　草一介之夫可比至扵在德厚薄之言又
　默契仁者無敵之㫖然則生之遠來豈眞
　欲仕乎將益信龍興而雲從麟至而瑞應
　矣其爲元功不亦宜乎
赤眉暴亂三輔郡縣大姓各雍兵衆光武乃
遣偏將軍今異討之車駕送至河南敕異曰
三輔遭王莽更始之亂重以赤眉岑彭之酷
元元塗炭無所依訴將軍今奉辭討諸不轨
營堡降者遣其渠帥詣京師散其小民令就
農桑壞其營壁無使復聚征伐非必略地屠
城要在平定安集之耳諸將非不徤闘然好
功掠鄉本能御吏士念自修敕無爲郡縣所
　異頓首受命引而西所至布威信群盗多
降
　録曰帝之敕馮異也不曰戒鄧禹之大而
　一意平定安集此可見爲民父母之心也
　夫以仁暴之不敵而馮鄧之一體禹之不
　㣲之運其矯枉盖有時而當然且能不失
　其眞正是可爲人主之嘉尚矣若北宋本
　以安石童惇蔡卞之徒而致亂高宗中興
　復任黄潜善汪伯彦秦檜之徒不以爲過
　此則飛鳥以凶不可如何也如是而不足
　責矣
明帝永平三年帝思中興功臣乃圖盡二十
八將扵南官雲臺以鄧禹爲首次馬成吴漢
王梁賈復陳俊耿弇杜茂㓂恂傳俊岑彭堅
鐔馮異王霸朱祐任光祭遵李忠景丹萬修
蓋延邳彤姚期劉植耿純臧宫馬武劉隆又
蓋以王常李通竇融卓茂合三十二人焉
以椒房之親獨不與焉
　録曰愚觀雲臺諸將其謀謨氣象似不及
　西京元功而能成蓋世之名何也盖高帝
　善將將光武善將兵豁逹大用者將將之
　術也才明勇略者將兵之本也是故背水
　之陣雖高帝不能知而昆陽之戰光武所
　由取勝借著之謀非張良不能决而聚米
　之畫光武見於目中使高帝而逢㓂鄧未
　必遽收桑榆之功光武而御韓彭未必能
　成垓下之績此兩漢之將逢時遇主各有
　不同而其成功則一者也






弘道録
弘道録府七
　義
　　君臣之義
諸葛亮出師表曰先帝創業未半而中道崩
殂今天下三分益州疲敝此誠危急存亡之
秋也然侍衛之臣不懈扵内忠志之士忘身
扵外者蓋追先帝之遇欲報之扵陛下也誠
宜開張聖聽以光先帝遺德恢弘志士之氣
不宜妄自菲薄引喻失義以塞忠諫之路也
宫中府中俱爲一體陟罰臧否不宜異同若
有作姦犯科及爲忠善者宜付有司論其刑
賞以昭陛下平明之治不宜偏私使内外異
法也侍中郭攸之費禕董允等此皆良實志
慮忠純先帝簡㧞以遺陛下愚以爲宫中之
事悉以諮之必能裨哺闕漏有所廣益將軍
向寵性行淑均曉暢軍事先帝稱之曰能衆
議舉寵以爲督愚以爲營中之事悉以諮之
必能使行陣和穆優劣得所親賢臣遠小人
此先漢所以興隆也親小遠賢士此後漢所
以傾頽也臣本布衣躬耕南陽苟全性命扵
亂世不求聞達扵諸侯先帝不以臣卑鄙猥
自枉屈三顧臣扵草廬之中諮臣以當世之
事由是感激許先帝以驅馳復值傾覆受任
扵敗軍之際奉命扵危難之間爾來二十有
一年矣先帝知臣謹愼故臨崩寄臣以右仕
也受命以來夙夜憂勤恐託付不效以傷先
帝之明故五月渡瀘深入不毛今南方已定
甲兵已足當奬帥三軍北定中原此臣所以
報先帝而忠陛下之職分也至扵斟酌損益
進忠盡言則攸之禕允之任也願陛下託臣
以討賊興復之效不效則治臣之罪陛下亦
宜自謀以咨諏善道察納雅言深追先帝遺
詔今當遠離臨表涕泣不知所云
　録曰亮之忠貞而可少哉夫可輔則輔之
　不可輔則自取此昭烈臨終之命未免殉
　之扵時也追先帝之殊遇欲報之陛下此
　武侯卓絶之見斷然殉之以義也以董袁
　曹馬之徒接跡於前而有二表之自誓譬
　則妖搶枉矢之交流而景星瞠乎其貫出
　也頑冥淫毒之騰作而日月焕然其大明
　也其曰宫中府中俱爲一體不但家人骨
　肉之相語而實後主存亡之所關也曰親
　賢臣遠小人亦不但切近殷鑒之當慮而
　實萬世治亂之所由也曰陛下亦宜自謀
　以咨諏善道察納雅言又不但生前至計
　之所望而實死後漢業之所終也故曰孔
　明三代人物管仲樂毅不足論矣
後出師表曰先帝深慮以漢賊不兩立王業
不偏安故託臣以討賊以先帝之明量臣之
才固知臣伐賊才弱敵疆然不伐賊王業亦
亡惟坐而待亡孰與伐之是故託臣而弗疑
也臣受命之日寑不安席食不甘味臣非不
自惜也顧王業不可偏安扵蜀都故冒危難
以奉先帝之遺意也而議者謂爲非計今賊
適疲扵西又務扵東兵法乘勞此進趨之時
也高帝明並日月謀臣淵深然陟險被創危
然後安今陛下未及高帝謀臣不如良平而
欲以長計取勝坐定天下此臣之所未解也
自臣到漢中中間期年耳然䘮趙雲陽群等
皆數十年之内所紏合四方之精銳非一州
之所有若復數年當何以圖敵今民窮兵疲
而事不可息事不可息則住與行勞費正等
而不及虚圖之乎夫難平者事也昔先帝敗
軍扵楚當此時曹操拊手謂天下已定然後
先帝東連吴越西取巴蜀舉兵北征夏侯授
首此操之失計而漢事將成也然後吴更違
盟關羽毁敗秭歸蹉跌曹丕稱帝凡事如是
難可逆見臣鞠躬盡力死而後已至扵成敗
利鈍非臣之明所能逆覩也
　録曰亮以操之用兵髣髴孫吴而二表所
　陳無一奇謀秘策獨以兵法乘勞爲今之
　計亮豈未之思耶夫有不自滿假之成湯
　而後鳴條之師可措有無貳爾心之武王
　而後膺揚之勇可施以禪爲君而亮爲輔
　以叡爲敵而懿爲臣譬則□而引之者堯
　也羊而牧之者狼也豈可以爲理哉然而
　漢賊不兩立王業不偏安堂堂大義不可
　不聞扵天下也故一則曰奬帥三軍北定
　中原興復漢室還于舊都二則曰寑不安
　席食不甘味鞠躬盡力死而後已亮之心
　已知其無能爲矣此其堂堂侃侃又非狐
　媚狗趨僥倖成功者比也
唐張藴古上大寳箴曰今來古徃俯察仰觀
惟辟作福爲君實難主普天之下處王公之
上任土貢其所求具寮陳其所倡是故恐懼
之心日弛邪僻之情轉放豈知事起乎所忽
禍生乎無妄固以聖人受命拯溺亨屯歸罪
扵己因心扵民大明無私照至公無私親故
以一人治天下不以天下奉一人禮以禁其
奢樂以防其佚勿謂無知居高聴卑勿謂何
害積小就大樂不可極樂極生哀欲不可縱
縱欲成災壯九重扵内所居不過容膝彼昏
不知瑶其臺而瓊其室羅八珍扵前所食不
過適口惟狂罔念丘其糟而池其酒勿内荒
扵色勿外荒扵禽勿貴難得貨勿聽亡國音
衆棄而後如刑衆悅而後行賞弱其强而治
其亂伸其屈而卄其枉故曰如衡如石不定
物以情物之懸者輕重自見如水如鏡不示
物以情物之鑒者奸蚩自生勿渾渾而濁勿
皎皎而清勿汶汶而闇勿察察而明雖冕施
蔽目而視扵無形雖黈纊塞耳而聴扵無聲
縱心乎湛然之域逰神扵至道之精知之者
應洪纖而效響酌之者隨淺深而皆盈故曰
天之經地之寧王之貞四時不言而代序萬
物無言而化成豈知帝力而天下和平吾王
撥亂戡以智力民懼其威未懷其德我皇撫
運扇以淳風民懷其始未保其終爰述金鏡
窮神盡聖使人以心應言以行包括治體抑
揚詞令天下爲公一人有慶開羅起祝援琴
命詩一日二日念兹在兹惟人所召自天祐
之諍臣司直敢告前疑
　録曰自漢以後中更六朝南北又歷兩晋
　而隋君臣大義視之如繫匏濩落而諍臣
　司直杜口削迹久矣有唐龍興闢乾揭日
　始知爲君不易而大寳一箴復見敷陳亦
　可謂難得矣雖然偃與藴古同時事主謝
　以頌諛張以諷切雖一時賞賫相同而他
　日威刑竟異此大明無私天下爲公之難
　而使人以應言以行之不可得歟
通鑑太宗益親魏徵徵自以爲不世遇乃展
盡底藴凡二百餘奏無不剴切當帝心者或
告徵私其親戚上使温彦愽按之無肰彦愽
言扵上曰徵不存形迹遠避嫌疑心雖無私
亦有可責上令讓徵且曰自今宜存形迹他
日徵入見言曰臣聞君臣同心是謂一體宜
相與盡誠若上下但存形迹則國之興衰尚
未可知臣不敢奉詔上矍然曰吾已悔之徵
再拜曰臣幸得奉事陛下願使臣爲良臣勿
爲忠臣上曰忠良有異乎對曰稷契臯陶君
臣恊心俱饗尊榮所謂良臣龍逄比千面折
廷爭身誅國亡所謂忠臣上說
　録曰魏公之學出于河汾者也而其言無
　一扵身心何歟稷契臯陶豈徒君臣恊心
　俱饗尊榮而已哉上而父父子子下而兄
　兄弟弟内而夫夫婦婦無不各得其所故
　能安饗榮名萬古不替太宗之世父子易
　常兄弟違序夫婦亂倫衹扵賞罰進退之
　間科條號令之設天資英敏偶不能紊故
　徵得而叙論之此正張藴古所謂民畏其
　威未懷其德者也何足以語唐虞三代乎
　其所謂忠良之道亦君臣徒取羙名觀者
　當辨其眞可也
魏徵上䟽以爲人主善始者多克終者寡豈
取之易而守之難乎蓋以殷憂則竭誠以盡
下安逸則驕恣而輕物盡下則胡越同心輕
物則六親離德雖震之以威怒亦皆貌從而
心不服也今主誠能見可欲則思知足將興
繕則思知止處高危則思謙降臨滿盈則思
抑損遇逸樂則思樽節在宴安則思後患防
壅蔽則思延納疾讒邪則思正己行賞爵則
則思因喜而僣施刑罰則思因怒而濫兼是
十思而選賢任能固可以無爲而治又何必
勞神苦體以代百姓之任哉
　録曰徵之說善矣惜乎無以及扵聖功之
　本也心之官則思心何啻十思耶矧乎一
　日二日萬幾而可以數限之哉惟扵不覩
　不聞之前幽獨隱微之際一以守之靜以
　持之蓋一則無始無始則物不能間靜則
　無擾無擾則心恒有主雖千慮必得而又
　何暇扵十耶夫見可欲者耳目之官也思
　知足者心之官也既見可欲則已交扵物
　矣物交物而後措之扵思能不爲所引者
　幾何哉此古人格心之業易而徵十思之
　效難
徵曰臣奉侍帷幄陛下許臣以仁義之道守
而勿失儉約朴素終始弗渝頃年以來䆮不
克終貞觀初清靜寡欲化被方外今萬里遣
使市索駿馬並訪珎怪此一漸也貞觀初護
民之勞呴之如子不輕營爲頃既奢肆思用
人力二漸也貞觀初役己以利物比來縱欲
以勞人雖憂人之言不絶扵口而樂身之事
實切諸心三漸也貞觀初親君子斥小人比
此君子恭而遠之小人狎而近之四漸也貞
觀初不貴異物不作無益而今難得之貨雜
然並進玩好之作無時而息五漸也貞觀初
求士如渴取其所長常恐不及比來由心好
惡以衆賢舉而用以一人毁而而棄六漸也
貞觀初高居深拱無田獵畢弋之好數年之
後志不克固鷹大之貢遠及四夷晨出夕返
馳騁爲樂七漸也貞觀初遇下有禮群情上
逹今外官奏事顔色不接間因所短詰其細
過雖有忠欵而不得伸八漸也貞觀初孜孜
治道常若不足比恃功業之大負聖智之明
長傲縱欲無事興兵遠裔九漸也貞觀初頻
年霜旱畿内户口並就關外擕老扶幼卒無
亡去比者疲扵徭役關中之人勞弊尤甚十
漸也夫禍福無門惟人所召千載休期時難
再得明主可爲而不爲臣所以欝結長歎者
也䟽奏帝曰朕聞過矣以所上䟽列爲屏幛
兼録付史官使萬世知君臣之義
　録曰何謂始敬勝怠也義勝慾也何謂漸
　怠勝敬也慾勝義也夫周武唐宗其初何
　以異耶而卒不同者漸也雖然徵之說切
　中萬世君人之病帝既録付史館以彰君
　臣大義而旋復違之屏幛几席不殊扵昔
　時黄金廐馬失笑扵他日然則不但漸不
　克終亦已頓忘其初矣
上思佐命功乃命工圖畫趙公長孫無忌趙
郡元王孝恭萊成公杜如晦鄭文貞公魏徵
梁公房玄齡申公高士廉鄂公尉遲敬德衛
公李靖宋公蕭瑀褒忠勝公段志玄夔公劉
弘基蔣忠公屈突通鄖節公殷開山譙襄公
柴紹邳襄公長孫順德鄖公張亮陳公侯君
集郯襄公張公謹盧公程知節永興文懿公
虞世南譙襄公劉政會莒公唐儉英公李世
勣胡壯公秦叔寳等扵凌煙閣凡二十四人
　録曰凌煙之圖繪而不及裴寂劉文靖何
　也季布漢之仇也而反赦之丁公漢之恩
　也而反誅之英主之所見夫豈珠哉是故
　王魏仇也忠扵主則雲龍並美裴劉恩也
　背扵義則圖繪爲羞觀此寧不知所向乎
玄宗初年姚元之爲兵部尚書同中書門下
三品元之知帝大度銳扵爲治乃先設事以
堅帝意奏曰垂拱以來以峻法繩下臣願政
先仁恕可乎朝廷覆師青海未有牽復之悔
臣願不倖邉功可乎比來壬佞冐觸憲綱皆
得以寵自解臣願法行自近可乎后氏臨朝
喉舌之任出閹人之口臣願宦堅不與政可
乎戚里貢獻以自媚扵上公卿方鎮漸亦爲
之臣願租賦外罷絶之可乎外戚貴主更相
用事班序荒雜臣願戚屬不任臺省可乎先
朝褻狎大臣虧君臣之嚴臣願陛下接之以
禮可乎燕欽融韋月將以忠得罪自是諍臣
沮折臣願群臣皆得批逆鱗犯忌諱可乎武
后造福山寺上皇造金仙玉眞二觀費鉅百
萬臣願絶道佛營造可乎漢以禄莽閻梁亂
天下國家爲甚臣願推此監戒爲伐法可乎
帝曰朕能行之
　録曰孟子曰人不足與適也政不足與間
　也惟大人爲能格君心之非玄宗初政之
　時其鋒銳矣其心未可知也崇能先事以
　格其心使不正者率由于正庶幾無鮮終
　之悔今觀其十事如政先仁恕不倖邉功
　法行自近宦戚與政等皆一時用人行政
　之失而格心之要曾無片言及之且要說
　者約其必可施行而後言之亦異乎責難
　扵君者矣厥後尊倖邉臣專寵女艷恣權
　宦戚縱意奢侈至扵亡國鮮不蹈崇之言
　果何益哉以是知大賢一言似迂其實切
　崇進十事似切而實迂
刑部尚書宋璟同平章事璟爲相務在擇人
隨材授任使百官各稱其職刑賞無私敢犯
顔正諫上甚敬憚之雖不合意亦曲從之突
厥默啜世爲中國患朝廷旴食傾天下之力
不能克郝靈筌得其首自謂不世之功璟以
天子好武功恐好事者競生心僥倖痛抑其
賞逾年始授郎將靈筌痛哭而死時姚宋相
繼爲相崇善應變時務璟善守法持正二人
志操不同然恊心輔佐使賦役寬平刑罰清
省百姓富庶唐世賢相前稱房杜後稱姚宋
他人莫得此焉
　録曰愚觀宋廣平可謂大臣也已矣敬憚
　扵二張降心扵思最痛哭扵靈筌難致扵
　毛仲數者皆大臣之事也使其遇三代之
　主其得爲伊周之匹乎曰未也伊尹曰咸
　有一德周公曰思兼三王其所期何如也
　璟之設施止扵復貞觀之舊而已是故立
　仗之馬未幾復斥而優人之譛旋踵輙行
　功業不終其以比與若乃擇人任官犯顔
　正諫皆彼相之可爲以是槩璟淺乎末矣
韓休爲黄門侍郎同平章事休爲人峭直不
干榮利及爲相甚允時望守正不阿上或宫
中宴樂及後苑遊獵小有過差輙謂左右韓
休知否言未終諫䟽已至上嘗臨鏡默然不
樂左右曰韓休爲相陛下殊瘦扵舊何不逐
之上曰吾貌雖瘦天下必肥蕭嵩奏事嘗順
㫖既退吾寢不安韓休嘗力爭既退吾寢乃
安吾用韓休以爲社稷耳非爲身也
　録曰玄宗左右以相韓休爲瘦則必以相
　林甫爲肥可知矣夫帝之瘦非以天下也
　以艷色不足視于目聲音不足聴于耳便
　佞不足使令于前也一旦而得太眞之豐
　艷禄山之傾巧霓裳羽衣之妖淫則悠然
　適意能不心廣體胖乎卒之流蕩忘返刼
　遷播越當不减而自瘁矣然則臨鏡之嘆
　所以兆聞鈴之悲乎故君子曰貌瘦天下
　肥者虚名也與貌肥天下瘦者實禍也
帝千秋節君臣皆獻寳鏡張九齡曰先帝有
言以銅爲鑑可正衣冠以古爲鑑可見興替
以人爲鑑可知得失乃述前世興廢之源爲
書五卷興邦建業第一選文備武第二報國
復興第三盡命報國第四去古樸進新美第
五以此五卷備患名爲千秋金鑑録願陛下
莫以色姿爲樂後當亡國䘮邦可宜正已而
治思古證今可也録上賜書褒美
　録曰按金鑑録九齡就中書焚藁不傳于
　世付于韓宋二婿之後此録一千年之外
　方布人間今得而讀之淵哉斯言皎如日
　月蓋不但識一禄山而當時共禍之人齡
　皆識之豈徒鑒扵興亡而實精扵物理所
　謂别物如鑑者眞如是非泛然謂之録也
　其曰安禄山者野猪之精腹垂過膝史思
　明者鷊鳥之精脇生兩羽楊貴妃者白鷴
　之精指爪純赤復有木子雙木木易行金
　又曰匪兕匪虎東傾西舉妖舞精語宫室
　禾黍又曰陛下治國日久仁心漸希忠諫
　爲仇謟佞相守羊鯉浮游羊謂國忠鯉謂
　林甫椰榆並進國破家亡悔當思舊又曰
　主上淚灑巴山艱行蜀道恩已變仇方慕
　愚直時開元極盛天寳未終齡何以預知
　蜀道之難靈武之易耶乃不特照人之形
　而實照人之心不但一時得失而實兩世
　興亡乎雖然以齡而觀後世所謂妖舞精
　語亦屢矣安得齡之先見而與之論興亡
　乎哉
平原太守顔眞卿知安禄山反因霖雨完城
浚濠料丁壯實倉廪禄山以其書生易之及
反牒以平原愽平兵七千人防河津眞卿拒
之乃遣平原司兵李平間道聞奏朝廷知禄
山反惟聞河北郡縣皆望風而靡上囂然歎
息曰二十四郡曾無一人義士耶及平至上
大喜曰朕不識顔眞卿作何狀乃能如是眞
卿使親客密懷購賊牒詣諸郡由是諸郡多
嚮應者
　録曰孔子曰上好禮則民莫敢不敬上好
　義則民莫敢不服上好信則民莫敢不用
　情聖人之爲此言以風示天下恒恐其随
　風而靡也明皇之世好諛悅色禮義信掃
　地盡矣如是而嘆無一人義士豈不謬哉
　以是知三綱之大四維之重不可一日無
　之而唐虞之風動豈無當之臆談哉
顔杲卿起兵纔八日守備未完史思明蔡希
德引兵至城下杲卿告扵王承業承業欲竊
其功擁兵不救杲卿晝夜拒戰粮盡矢竭城
䧟賊縱兵執杲卿及袁履謙等送洛陽禄山
數之曰汝自范户曹我奏汝爲判官不數年
超至太守何負於汝而反耶杲卿瞑目駡曰
汝本營州牧羊羯奴天子擢汝爲三道節度
使恩幸無比何負扵汝而反我世爲唐臣禄
位皆唐有雖爲汝所奏豈從汝反耶我爲國
討賊恨不斬汝何爲反也禄山大怒並履謙
咼之比死駡不虚口
　録曰愚觀顔氏二公夫豈但决死生于危
　迫之際哉蓋以立有唐三百年君臣之綱
　也夫自晋陽啓釁劉裴反隋天授興周唐
　臣從諛有國百餘年來曾不知伏節死義
　爲何物也聞二公之舉事若從天降若從
　地出故曰吾不知顔眞卿作何狀乃能如
　此雖以身銼舌誅而芬芳暢逹光輝宣著
　跨敝隋而挽虐周也豈不盛哉
張廵起兵拒禄山令狐潮圍之扵雍丘四十
餘日時聞玄宗已幸蜀有大將六人白廵以
兵勢不敵且上存亡不可知不如降賊廵陽
許諾明日堂上設天子畫像帥將士朝之引
六將扵前責以大義斬之士心益勵乃以死
士五百斫潮營潮漸益兵圍之廵使郎將雷
萬春扵城上與潮相聞語未絶賊弩射之面
中六矢而不動潮疑其木人使諜問之乃大
驚遥謂廵曰向見雷將軍方知足下軍令矣
然其如天道何廵謂之曰君未識人倫焉知
天道
　録曰廵之舍生取義而豈徒哉夫識見定
　而後中有主中有主而後事可濟功可成
　人倫盡時天理自見是故聞大唐之光復
　未聞賊運之克昌聞張許之若生未聞令
　狐之不死孰謂倉卒造次之際而非從容
　中道之時乎
尹子奇久圍睢陽城中食盡議棄城東走張
廵許遠謀以爲睢陽江淮之保障若棄之去
賊必乘勝長驅是無江淮也不如堅守以待
之始與士卒同食茶紙既盡遂食馬馬盡羅
雀掘鼠雀鼠既盡廵出愛妾殺以食士遠亦
殺其奴然後括城中婦人食之既盡繼以男
子老弱人知必死莫有叛者所餘纔四百人
癸丑賊登城將士病不能戰廵西向拜曰臣
力竭矣不能全城生既無以報陛下死當爲
厲鬼以殺賊
　録曰愚觀厲鬼之言果可信乎夫彭生伯
　有一人之辜也睢陽完節萬世之事也其
　力可屈其志不可屈其身可隕其氣不可
　隕忠魂義魄雖不可以視聴而猪兒之反
　刃朝義之操戈若鬼神使之者安知其非
　厲耶唐能復其故物耳固不能加戮扵安
　史之軀也然則厲鬼之言果不可信耶
德宗建申二年汾陽忠武王郭子儀薨子儀
爲上將擁兵程元振魚朝恩讒謗百端詔書
一紙徵之無不即日就道由是讒謗不行嘗
遣使至田承嗣所承嗣四望拜之曰此膝不
屈扵人若干年矣李靈曜據汴州公私物過
汴者皆留之惟子儀物不敢近遣兵衛送出
境校中書令考凡二十四月入俸錢二萬緡
私産不在焉府庫珍貨山積家人三千人八
子七婿皆爲顯官諸孫數十人每問安不能
盡辯頷之而已僕固懷恩李懷光渾瑊輩皆
出麾下雖貴爲王公常頤指役使趍走扵前
天下以其身爲安危者殆三十年功盖天下
而主不疑位極人臣而衆不疾窮奢極欲而
人不非之年八十五而終其將佐至大官爲
名臣者甚衆
　録曰夫汾陽之岀處將以係天下之安危
　也胡爲乎不以𡝭嫉則以讒間朝恩牽之
　扵前元振引之扵後而子儀曾無芥蒂何
　耶易曰否之匪人不利君子貞小徃大來
　吉亨夫以肅代之世君子所不利也尚頼
　一人之命兼萬方之威得以成其濟否之
　志小徃大來也出則有命無咎不出則包
　畜承順是以欲閑則閑俾散則散安徃而
　不自得哉是故安史之亂則一岀也吐蕃
　之㓂則再岀也懷恩之難則又再出回紇
　之危則又再岀向使忽扵苞桑之戒牽扵
　邪濫之羞知安而不知危知利而不知害
　則身殆而國隨以亡豈大人之吉亨乎
興元元年改元赦令既具帝以藁付陸贄使
啇討贄知帝執德不固乃上䟽以爲動人以
言所感已淺言又不切人誰肯懷今兹德音
悔過不得不深引咎不得不盡使天下聞之
廓然一變若披重昏而覩朗曜廼下制曰朕
長于深宫之中暗扵經國之務積習易溺居
安忘危不知稼穡之艱難不恤征戍之勞苦
澤靡下究情未土通事既壅隔人懷疑阻猶
昧省己遂用興戎徵師四方轉餉千里賦車
籍馬遠近騷然行齎居送衆庶勞止天譴扵
上而朕不寤人怒扵下而朕不知馴致亂階
變興都邑萬品失叙九廟震驚上累扵祖宗
下負扵烝庶痛心靦貌罪實在予永言愧悼
若墜泉谷自今中外書奏不得更言聖神文
武之號赦下人心大悅明年李抱眞入朝爲
上言山東宣布赦書士卒皆感泣臣見人情
如此知賊不足平也
　録曰涣之六四曰涣有丘匪夷所思九五
　曰涣汙其大號誠以履非常之危者不可
　以常道安解非嘗之紛者不可以常語喻
　誠不至則物不感損不極則益不臻信乎
　德之流行速扵置郵而傳命也德宗徒知
　天生李晟以爲社稷而不知人心感動賊
　不足平危難則思進忠言禍平則追仇讜
　論此所以雖能奔其机而得所願終不能
　涣其群而就光大也惜哉
陸贄極論裴延齡奸詐數其罪惡其略曰延
齡以聚歛爲長策以詭忘爲嘉謀以掊克歛
怨爲匪躬以靖譛服讒爲盡節可謂堯代之
共工魯邦之少卯也書奏上不悅贄每以上
知待之厚事有不可嘗力爭之所親或規其
大銳答曰吾上不負天子下不負所學他無
所恤
　録曰夫人豈忍負天子哉上驕則下謟君
　忌則臣佞斯天子之自負也亦豈願負所
　學哉以剖尅爲上策以聚歛爲得計斯所
　學之自悮也若夫君子則不然君子之所
　學所以學爲聖與賢也是故堯舜禹湯文
　武之爲君其所責難也臯陶伊傳周召之
　爲臣其所期待也君苛刻而己以忠愛君
　猜忌而己以欵誠豈故爲是枘鑿耶在我
　者誠如是也孟子不云乎吾君不能謂之
　賊然則負所學者眞穿窬之不若矣而爲
　天子者亦豈可誨人以負之耶
李晟家百口及神策軍士家屬皆在長安軍
中有言及家者晟泣曰天子何在敢言家乎
及朱泚使親近以家書遺晟曰公家無恙晟
怒曰爾敢爲賊問立斬之
　録曰爲天下者不顧家雖顧之何益哉易
　曰坎有孚維心亨行有尚時朱泚盗京師
　懷光反咸陽險而又儉苟不堅一其心則
　方寸亂矣安能徃有功乎非惟不能顧家
　併與其國亡之矣厥後賜第供帳迎導列
　懸何啻疇昔之家乎哉矧有若憲若愬者
　在賊雖欲不善遇之曷得而傾之哉
憲宗元和三年裴垍爲中書侍郎同平章事
初德宗不任宰相細務皆自决之上在藩邸
心知其非及即位選擢宰相推心委之垍亦
竭誠輔佐嘗問垍爲理之要何先對曰先正
其心
穆宗即位嘗見愛州觀察判官柳公權書跡
愛之以爲右拾遺上問公權卿書何能如是
之善對曰用筆在心心正則筆正上默然爲
之改容盖知其以筆諫也
　録曰唐自太宗以來諫者多矣未有深探
　其本若裴垍之先正其心公權之心正筆
　正者然而憲宗卒不能正其終穆宗亦不
　能正其始何也曰心者理而已矣噐雖具
　于人而理實出于天非學無以明之也是
　以大學之道始扵格物致知及扵意誠心
　正其序不可亂其功不可闕裴柳能開其
　端而不能竟其說憲穆徒聞其論而莫能
　覺其非無惑乎仙而不人荒而不蠱心何
　爲哉長太息而已
自元和末宦官益横建置天子在其掌握威
權出人主之右人莫敢言文宗太和二年昌
平劉蕡對策極言其禍其畧曰陛下其先憂
者宫闈將變社稷將危天下將傾海内將亂
又曰陛下將社篡弑之漸則君正位而近正
人遠刀鋸之賤親骨鯁之直輔相得以專其
任庶職得以守其官奈何以褻狎五六人總
天下大政禍稔簫墻姦生帷幄臣恐曹節侯
覽復生扵今日又曰忠賢無腹心之寄閽寺
恃廢立之權䧟先君不能正其終致陛下莫
得正其始又曰陛下何不塞陰邪之路屏褻
狎之臣制侵陵迫脇之心復門户掃除之役
戒其所宜戒憂其所宜憂考官馮宿等皆歎
服而畏宦官不敢取
　録曰以文宗之世而有蕡之直言譬如日
　食而皷而馳而走雖與天懸絶亦見其不
　能已而已焉故録之以志唐祚之告終也

弘道録(終)





弘道録府八
　義
　　君臣之義
宋史太祖即位之初交廣劒南太原荆湖江
表遼夏皆敵國因注意將帥命李漢超屯關
南馬仁瑀守瀛州韓令坤鎮常州賀惟忠守
易州何繼筠領棣州郭進控西山武守琪成
晋州李謙溥守隰州李繼勳鎮昭義以禦太
原趙賛屯延州姚内斌守慶州董遵誨屯環
州王彦昇守原州馮繼業鎮靈武以備西夏
其族屬在汴京者撫之甚厚郡中筦榷之利
悉以與之恣其貿易復免所過征稅許令召
募亡命以爲牙爪凡軍中事皆得便宜每來
朝必召對命坐厚爲錫賫以遣之由是邉臣
富資能養死士使爲間諜洞知敵情及其入
㓂設伏掩繫多致克捷二十年間無西北之
憂以至平蜀楚拓吴越所向遂志盖能推赤
心以馭群下之所致也
　録曰愚觀宋祖之大略有五知人一也善
　任二也推誠三也厚撫四也至扵筦榷之
　利悉委諸將恣其貿易皆得便宜五也今
　北有韃虜之擾南有交趾之通諸司筦榷
　之利入經制者非所當論而東南番舶所
　計不貲特議國者以爲導利而不言明法
　者以爲開邊而不講殊不知人情利一而
　害十尚猶不顧今海不揚波不但已三年
　矣一徃一來如趨熟路故閩諺以爲海熟
　此非虚語也番夷資其貨利中國反無所
　處愚竊以爲未之思也夫利盡東海者盬
　也盬之外復有千章之木萬斛之辛兩廣
　軍門見資其用具有舊規盍不量移閩浙
　之間置封椿之庫以易安南之首可也收
　羡餘之利以攄西北之憂亦可也何獨以
　爲忌諱而不言哉舍此不務而區區扵告
　奸抑奪之間以增攘臂穿窬之餌非所謂
　之大計也
太宗謂宋琪等曰世之治亂在賞當其功罰
當其罪即無不治謂爲飾嘉怒之具即無不
亂卿等愼之又謂吕蒙正凡士未逹見當世
之務戾于理者則怏怏于心及列于位得以
獻可替否當盡其所藴言雖未必盡亦當簽
議而更之俾恊于道朕固不以崇高自恃使
人不敢言也
　録曰人王之用在扵賞罰人臣之用在扵
　獻替太宗可謂達扵治矣然以所行之事
　觀之豈盡然耶夫多遜之扵趙普不並立
　者也帝苟愛普則先去多遜縱使貪戀賞
　罰一出扵已夫誰曰不然乃使交搆以傾
　廷美由帝之心在扵廷美也然則不但餙
　喜怒之具無乃决得失之幾乎自柴禹湯
　告變之後今日賞告隸之功明日議堂吏
　之獄大小臣工豈無達當世之務者而太
　師王溥等七十四人阿諛曲從䧟君不義
　曾是以爲恊扵道乎又不但以崇高自恃
　而已也
李沆爲人自少器度宏遠父丙嘗語人曰此
兒異日必至公輔嘗侍曲宴太宗日送之曰
李沆風度端凝眞貴人也眞宗問治道所宜
先沆曰不用浮薄新進喜事之人此最爲先
一夕遣使持手詔欲以劉氏爲貴妃沆對使
者引燭焚詔附奏曰但道臣沆以爲不可其
議遂寢
　録曰愚觀引燭焚詔之事未嘗不嘆文靖
　之風烈也夫封還猶羙事補綴亦盛典而
　况扵焚之乎非其存心之廓然太公所見
　之確然不易未有不以利害動于中者也
　且劉氏何爲者以其族則至㣲也以其藝
　則至卑也以其姓則至遠也扁扁之石履
　之卑兮帝寍不思耶而賦性警敏通曉書
　翰于政之漸肇基于此沆之先見豈惟陰
　却履霜之㣲而且明拒如綸之㫖他日李
　迪之不肯從諛楊億之不從草制是皆聞
　風而起者熟謂一時之舉措不足以關一
　伐之得失耶
帝以沆無密奏謂之曰人皆有密啓卿獨無
何也對曰臣待罪宰相公事則公言之何用
密啓人臣有密啓者非讒即佞臣常惡之豈
可效尤
　録曰自萋斐之風熾而交亂之禍成更未
　有如密啓之爲害也夫善欺者莫如指鹿
　爲馬善佞者莫如指鳥爲鸞然尚有鹿之
　可指鳥之可稽情雖罔上理或可通至扵
　密封之進其始也潜蹤秘跡既無人知其
　竟也出此入彼慿何執証奚翅以薰爲猶
　變白爲黑乎矧乎眞宗之世王欽若丁謂
　之徒接踵于朝其所以論沆者正以謂若
　待之爾不知由君子觀之所處者光天化
　日之下猶恐一毫之暗昩肯自居扵阿私
　之地耶惟夫小人之心則不然其處已非
　便則利其待人非怨則尅利非佞莫進忌
　非讒莫入讒與佞人之所深惡也扵是假
　托隱密之名以售其奸深之術然必脅人
　主有不可辨之㣲怒而窺其心有不可白
　之隱情君臣之間自謂投膠扵漆無踰此
　者至乃加之以封識表之以函章蝮腸虎
　翼隨其所指而欺天罔人無乎不至復何
　所忌憚乎由是聽不得不偏信不得不獨
　豈惟人暗罹其禍而朝廷明被其撓矣此
　李沆之論萬代所瞻仰也
張齊賢慷慨有大略每以致君爲志嘗從容
爲眞宗言皇王之道而推本其所以然帝曰
朕以爲皇王之道非有跡但庶事適治道則
近之矣
　録曰大雅稱無然畔援眞宗殆未之思乎
　夫皇王者堯舜禹湯文武之謂也其道允
　執厥中惟精惟一之傳也是故存于心而
　爲天德達于政而爲王道若書傳所陳敬
　天勤民與夫治人事神皆其實事何得爲
　無跡歟其曰非有跡者廼茫昩無根之言
　荒唐不經之語惜乎齊賢開端不竟徒以
　爲非常之報而不知典謨訓誥萬世經常
　之理非有索隱行恠希世絶儉祗在日用
　常行之間而已厥後神道設教之言果符
　此論遂至矯誣飾詐無所不至而道之津
　岸邈乎遠矣
韓琦蚤有盛名識量英偉臨事喜愠不見扵
色居相位再决大策以安社稷時朝廷多故
琦處危疑之際知無不爲或曰公所爲誠善
萬一蹉跌豈惟身不自保恐家無處所矣琦
嘆曰是何言耶人臣當盡力事君死生以之
至扵成敗天也豈可豫憂其不濟遂輟不爲
哉聞者愧服其所建請唯顧義之所在無適
莫心與富弼並著勳業故時稻賢相者必曰
富韓
　録曰琦之知無不爲孟子曰先得之其曰
　有安社稷臣者以安社稷爲悅者也釋一
　者曰大臣之計安社稷亦如小臣之務悅
　其君眷眷扵此而不忘豈以安危利害動
　其心哉若以安危利害動其心則不足與
　有爲矣
包拯性峭直剛毅惡吏苛刻爲政務敦厚雖
嫉惡如仇而未嘗不推以忠恕與人不苟合
不僞辭色以悅人平生無私書及知開封貴
戚宦官爲之歛手吏民不敢欺童稚婦女亦
知其名呼曰包待制京師爲之語曰關節不
到有閻羅包老以其笑比黄河清焉
　録曰愚觀閻羅包老之諭由古及今未之
　有見亦未之前聞也然必本扵人心合乎
　天理枉者吾所必錯直者猶能伸之實者
　吾所必究誣者猶能訐之未有不論是非
　罔分曲直任意肆志而爲逋迯之淵藪也
　設若陰府果有閻羅見存必使善者超昇
　惡者墜墮不然天亦得而罪之况人乎哉
　近世有以風力自居廼悍然不顧冥然罔
　覺傍視己側若皆無人不旋踵隨亦云亡
　然則不但上帝之譴實難避閻羅之誅耳
　其扵關節不到何盡之有
趙抃爲侍御史彈劾不避權倖聲稱凛然京
師目爲鐵面其言務欲朝廷别白君子小人
以謂小人雖小過當力遏而絶之君子不幸
詿誤當保全愛惜以成就其德一時名臣賴
以安焉移梓州路轉運使尋改益州西蜀地
遠民弱吏肆爲不法州郡公相餽餉抃身先
帥之匹馬入蜀一琴一鶴以自隨爲政簡易
稱是長厚清修人不見其喜愠日所爲事夜
必衣冠露香以告于天不可告者則不敢爲
也其政善因俗施設猛寬不同在成都尤爲
世所稱道神宗每詔郡守必以抃爲言要之
以惠利爲本晚學道有得將終與子㞦訣詞
氣不亂安坐而没韓琦嘗稱抃眞世人標表
蓋以爲不可及云
　録曰趙清獻之得道也豈刀圭鉛汞之力
　哉乃寡慾養心之助清操絶俗之徵夫人
　不可以不知也今夫煉形如稿木脫屣若
　飄風孰不曰得道也而不知無益於人倫
　世教徒取偷生苟免故君子不由也曷若
　遺恩在人蓄德在物朝野同聲内外無間
　若清獻者天地有盡而英爽無窮宜乎以
　爲不可及也
魯宗道爲右正言論列無所畏避眞宗嘗書
殿壁曰魯直蓋思念之及入中書屢有獻替
時明肅太后臨朝嘗問唐武后何如主對曰
唐之罪人也幾危社稷后默然有小臣方仲
兮請立劉氏七廟后以問輔臣不敢對宗道
獨進曰若立劉氏七廟如嗣君伺乃止后甞
與帝同幸慈孝寺欲乘輩先乘輿宗道曰夫
死從子婦人之道后遞命輦後輔政七年剛
正疾惡貴戚用事者皆憚之目爲魚頭參政
因其姓且言骨鯁也及薛奎繼參政事性亦
剛介不苟合遇事敢言后謁太廟欲被服衮
冕奎曰必御此若何爲拜及臨崩帝見群臣
泣曰太后疾不能言猶數引其衣若有所屬
何也奎曰其在衮冕乎服之豈可見先帝扵
地下帝悟卒以后服歛
　録曰史魚之秉直既殁而後聞宗道之骨
　鯁生前而顯著矧執政之與諫官不相爲
　謀孰有稱魚頭參政者耶然則明肅之過
　武曌蓋萬萬矣雖然二公之諫不費辭說
　而引義切當幽冥死生實共頼之豈本朝
　之家法有以開之乎不然何以言行之俱
　危也
傳堯俞十歲能文石介晏硃皆奇之曰子精
識雅度文約而理盡卿相材也王安石復與
之善甫新法不便皆極論之及蔡確之貶宰
執侍從以下罷者七八人臺府爲之一空堯
俞曰確之黨其尤者固宜逐其餘可以一切
置之願陛下扵此聴之如蚊䖟過耳無使纖
㣲之忤以奸太和之氣此聖人所以養至誠
而御遐福也後由諫官補郡法令有未安者
一切遵之曰君子素其位而行諫官有言責
郡之守法而已復拜中書侍郎神宗與太皇
太后曰傅侍郎清直一節終始不變金玉君
子也司馬光謂邵雍曰清直勇之德人所難
兼吾扵欽之見焉雍曰欽之清而不耀直而
不激勇而能温是爲難爾
　録曰夫所謂金玉君子者蓋本衛風淇澳
　如金如錫如圭如璧釋之者曰金錫言其
　鍜鍊之精純圭璧言其生質之温潤衛武
　公不得專美扵前矣自是而後矜而或爭
　群而或黨豹虎荆棘之場魑魅蠻髦之俗
　君子祗爲之砥礪錯石又安能追琢其童
　金玉其相乎哉蓋不但可觀成德其扵世
　之升降道之汙隆槩乎盡矣
司馬光知諫院以三劄子上殿其一論君德
有三曰仁曰明曰武仁者非嫗煦姑息之謂
也興教化脩政治養百姓利萬物此人君之
仁也明者非煩苛伺察之謂也知道誼識安
危别賢愚辨是非此人君之明也武者非强
亢暴戾之謂也唯道所在斷之不疑奸不能
惑佞不能移此人君之武也臣切見陛下推
心御物端拱淵默群臣各以其意有所敷奏
不復詢訪利害盡察得失一皆可之望陛下
以天性之至仁廓日月之融光奮乾剛之威
斷則唐虞三代之隆何遠之有其二論致治
之道在三曰任官曰信賞曰必罰國家采名
不采實誅文不誅意夫以名行賞則天下餙
名以求功以文行罰則天下巧文以迯罪其
三論揀軍言養兵之術務精不務多上以其
一留中其二送中書其三送樞密院又進五
規一曰保業二曰惜時三曰遠謀四曰謹㣲
五曰務寬帝深納之
　録曰先正朱熹曰温公可謂智仁勇他那
　活國處是甚次弟其規模稍大又有學問
　其人嚴而正嗚呼觀熹所言則諫院所陳
　乃其自得之歟夫三達德聖人入道之門
　也至扵不憂不惑不懼未嘗不惓惓焉光
　之所得扵天可以爲不厚乎哉肆力扵學
　可以爲不篤乎哉若夫三事五規施行之
　次第耳而君德爲之根本中庸不云所以
　行之者一也然則光之存誠有自也已
及哲宗立以光爲尚書左僕射時已得疾而
青苗免役將宗之法猶在西夏未降光歎曰
四害未除吾死不瞑目折簡與吕公著曰光
以身付醫以家事付愚子惟國事未有所托
今以屬公既而詔免朝覲許乘肩輿三日一
入省光不敢當曰不見君不可以視事詔令
子康扶入對遼人聞之敕其邊吏曰中國相
司馬公矣愼無生事開邉隙時兩官虚己以
德光亦自見言行計從欲以身狥社稷躬親
無務不舍晝夜賓客見其體□舉諸葛食少
事多爲戒光曰死生命也爲之益力病革不
復自覺諄諄如夢中語然皆朝廷天下事也
　録曰吕獻可之將卒也手書屬司馬公曰
　天下事尚可爲君實勉之司馬公之將卒
　也折簡與吕公著曰國事未有所托今以
　屬公二公之正終略相同者由其所存之
　合一也易曰王臣蹇蹇匪躬之故至是鞠
　躬盡瘁而後已矣一息尚存殉國之心不
　容少懈安得不諄諄如夢中語耶
熙寧時帝以災變避正殿减膳徹樂王安石
言于帝曰災異皆天數非關人事得失所致
富弼在道聞之嘆曰人君所畏者天耳若不
畏天何事不可爲者此必姦人欲進邪說以
摇上心使輔弼諫諍之臣無所施其力是治
亂之機不可以不速救即上書數千言雜引
春秋洪範及古今傳記人情物理以明其决
不然者及入對又言君子小人之進退係王
道之消長願深加辯察勿以同異爲喜怒喜
怒爲用舍陛下好使人伺察外事故奸憸得
志又今中外之務漸有更張此必小人獻說
扵陛下也大抵小人性喜動作生事其間有
所希覬若朝廷守靜則事有常法小人何所
望哉
　録曰以帝之摇奪而有弼之正言譬則聾
　者而尚提其耳瞽者而尚責其明然猶不
　廢録者時有不同理無竟息天不足畏而
　天之理可畏人不足恤而人之心當恤一
　人之喜怒不可憑而百官萬民之喜怒可
　憑一時之用舍不可信而天下後世之用
　舍可信若以爲無益而遂棄之則萬古如
　長夜矣
王安石執政皆以爲得人吕誨獨言其不通
時事大用之則非所宜將内適司馬光亦詣
經筵密問今日所言何事誨曰袖中彈文乃
新參也光愕然曰衆喜得人奈何論之誨曰
君實亦爲是言耶此人雖有時名然好執偏
見輕信姦回喜人佞己聴其言則美施扵用
則踈置諸宰輔天下必受其禍廼上䟽曰大
姦似忠大詐似信安石外示朴野中藏巧詐
驕蹇慢上陰賊害物今畧數十餘事誠恐陛
下悅其才辯久而倚毗情僞不得知邪正無
復辯大姦得路辟陰彙進賢者盡去則亂由
是生臣竊憂之悮天下蒼生者必斯人也
　録曰君子之立言也而可忽哉外示朴野
　中藏巧詐驕蹇慢上陰賊害物斯四言者
　曲盡安石之底藴天下萬世莫能掩矣然
　則安計其聴與不聼行與不行哉若祗稱
　其先見則李師中亦預識之不但獻可而
　已然也師中始仕州縣邸狀報包拯參知
　政事或云朝廷自此多事師中曰包公何
　能爲今鄞縣令王安石眼多白甚似王孰
　他日亂天下必斯人也後二十年言乃信
　蓋又先於吕誨矣
范純仁奏安石掊克財利民心不寧書曰怨
豈在明不見是圖帝曰何謂不見之怨對曰
杜牧所謂不敢言而敢怒者是也帝曰卿善
論事宜爲朕條陳古今治亂可爲監戒者遂
作尚書解以進其言皆堯舜禹湯文武周公
之事治天下無以易此願深究而力行之及
行均稅法於六路復言臣嘗親奉德音欲脩
先王補助之政今乃效桑羊均輸之法而使
小人爲之掊克生靈歛怨生禍安石以富國
强兵之術啓迪上心欲求近功忘其舊學上
法令則稱商鞅言財利則背孟軻鄙老成爲
因循棄公論爲流俗異己者爲不肖合意者
爲賢人不聼純仁每上䟽激切帝悉不付外
至是盡録申中書安石大怒乞加重貶帝曰
彼無罪姑與一善地命知河中府
　録曰新法言多矣未有若純仁之親切也
　且以牧之之言何爲而發乎盖秦之用鞅
　即帝之用石也石之致用即鞅之學術也
　其曰論至德者不同扵俗成大功者不謀
　扵衆即石之執拗不通也又曰常人安扵
　故俗學者溺扵見聞即石之違衆自異也
　孳孳爲利至扵剥民之膏盡民之力民之
　怨之奚啻若自其口出乎故以牧之之論
　秦者而論石卒以蠹國叛道民不樂生而
　夷狄之禍亦不旋踵其與亡秦之轍相去
　無幾噫可恨哉
時久旱歲饑征歛苛急東北流民扶携塞道
□疾愁苦每風沙霾曀身無完衣並城民買
麻籸麥麩合米爲糜加木實草根至身被鎖
械而負瓦揭木賣以償官累累不絶值光州
司法參軍鄭俠監安上門乃繪爲圖奏言陛
下南征北伐皆有勝捷之勢作圖來上料無
以天下憂苦父母妻子不相保遷移困頓遑
遑不給之狀爲圖而獻者臣謹按安上門逐
曰所見繪成一圖百不及一但經聖眼亦可
流涕况扵千里之外哉陛下觀臣之圖以行
臣之言一日不兩乞斬臣以正欺君之罪䟽
奏帝反覆觀圖長吁數四袖以入内是久寢
不能寐翌日命開封體放免行錢三司察市
易司農發常平倉三衛具熙河所用兵諸路
上民物流散之故青苗免役權息追呼方田
保甲並罷凡十八事民聞之讙呼相賀俠仍
取唐魏徵姚崇宋璟李林甫盧𣏌傳爲兩軸
題曰正直君子邪曲小人事業圖迹在位之
臣暗合林甫革而反扵崇璟者各以其類爲
書獻之臺史楊忠信謁俠曰御史緘默不言
而君上書不已是言責在監門而臺中無人
也取懷中名臣諫䟽二帙授俠曰以此爲正
人助
　録曰君子思不出其位俠可謂出位矣夫
　言有好惡之異圖據見聞之眞俠也其人
　寧辭檢討之任而就監門之官其志蓋可
　知而言非孟浪也死者在扵斯須故不吝
　百方以助效焚者在扵目睫又何惜一死
　以就安帝已寢不能寐猶迷而不復何耶
　卒使英州之芳流扵後世汴州之禍慘扵
　當時君子要不可以㣲職拒之也
徽宗時陳禾爲右正言童貫與黄經臣盧航
表裏爲姦禾曰此國家安危之本吾任言責
不言可乎遂上䟽劾貫怙寵弄權之罪論表
未終帝拂衣起禾引帝請畢其說衣裾落帝
曰正言碎朕衣矣禾言陛下不惜碎衣臣豈
惜碎首此曹今日受富貴之利陛下他日受
危亡之禍言愈切帝變色曰卿能如此朕復
何憂内侍請帝易衣帝却之曰留以旌直臣
　録曰聞補衮闕矣未聞落帝裾也落帝裾
　可録歟宋之禍始扵安石惠卿終扵童貫
　王黼衮職至是㓕裂破碎雖有仲山甫之
　臣莫之能措矣
李若水爲吏部侍郎欽宗再如金師逼帝易
服若水抱持而哭詆其人爲狗葷金人曳出
繫之仆于地粘没喝令曰必使李侍郎無恙
若水絶不食或勉之曰事無可爲今日順從
明日富貴矣嘆曰天無二日吾寧有二主哉
其僕亦慰解之曰公父母春秋高若少屈冀
得一歸覲若水叱之曰吾不顧家矣忠臣事
君有死無二但親老恐驚徐言之可也及議
立張邦昌復召若水計事因歷數駡之監軍
撾破其唇至裂頸斷舌而死時年三十五金
人相與言曰遼國之亡死義者十數南朝惟
李侍郎一人而已
劉韐爲資政殿學士金之入眞定也父老號
呼曰使劉資政在鎮豈有此禍金人益知其
名必欲之及京師䧟韐至金營金以其國僕
射韓正館韐于城南壽聖院謂之曰國相知
君今用君矣韐曰偷生以事二姓死不爲也
正曰軍中議立異姓欲以君爲尚書僕射得
以家屬行與其徒死不若北去取富貴韐仰
天大呼曰有是乎乃歸書片紙言其事使親
信持歸報其子子羽等即沐浴更衣酌巵酒
而縊金人嘆其忠瘞之寺南岡上凡八十日
乃就歛顔色如生
　録曰南朝李侍郎眞定劉資政民到于今
　稱之下視邦昌劉豫不啻唾去之矣何足
　言幾


弘道録卷之十六羅一
　義
　　君臣之義
高宗紹興元年召李綱爲尚書右僕射上䟽
曰興衰撥亂之主非英哲不足以當之惟其
英故用心剛足以蒞大事而不爲小故之所
摇惟其哲故見善明足以任君子而不爲小
人之所間在昔人君體此道者惟漢之高光
唐之太宗本朝之藝祖太宗願陛下以爲法
　　録曰綱之言英哲也豈無所見哉就帝
　　之初服觀之㓂戎方將奮然請徃可以
　　爲英矣决機倉卒定𣇄式㣲可以爲哲
　　矣惜乎中人之性溺於宴安逢君之徒
　　志於苟且有綱之賢而不能竟其用有
　　張韓劉岳之將而莫能畢其功以至於
　　汪黄秦檜小人之徒匿意恣情無所不
　　至而不知高光數主椰榆於地下久矣
　　孰謂綱非先見乎哉
及綱至行在奏曰金人不道專以詐謀取勝
中國不悟一切墮其計中賴天命未改陛下
緫師於外爲天下臣民之所推戴内修外攘
還二聖而撫萬邦責在陛下與宰相臣自視
缺然不足以副委任之意乞追寢成命帝曰
朕知卿忠義智略久矣其勿辭綱頓首泣謝
且言唐明皇欲相姚崇崇以十事要說皆中
一時之病今臣亦以十事仰干天聼陛下度
其可行者賜之施行臣乃敢受命一曰議國
是二曰議巡幸三曰議赦令四曰議僣逆五
曰議僞命六曰議戰七曰議守八曰議本政
九曰議久任十曰議脩德翌日班議於朝惟
僣逆僞命二事留中
　録曰宋高宗之不足與有爲也夫明其爲
　賊敵乃可服固漢高之大略而誅韋斬關
　以謀匡復亦唐玄之英武也宋室之仇一
　時縱未可復盍不曰邦昌机上肉乎夫邦
　昌之罪上通於天其汙衊我斧扆腥穢我
　朝寧跡其惡逆犬彘且猶不堪何吝吾之
　一刃耶十事之中此爲最要乃上下名分
　所關生民綱紀所頼帝秘而不發將何待
　耶可以見畏懦不君之甚雖以綱之爭執
　亦不過止於投篡固未能聲其罪於天下
　也不旋踵間劉豫蹈其故轍偃然南面坐
　命其子以伐宋國異於誅韋滅項者矣此
　南宋之所以終於無震也
李綱又言曰今國勢不違靖康間然而可爲
者陛下英斷於上羣臣輯睦於下庶幾靖康
之弊可革而中興可圖然非有規模而知先
後緩急之序則不能以成功夫外禦强敵内
銷賊盗修軍政變士風裕邦財寬民力改弊
法省冗官誠號令以感人心信賞罰以作士
氣擇帥臣以任方面選監司郡守以奉行新
政俟吾所以自治者政事已脩然後可以問
罪金人迎還二帝此謂規模也至於所當急
而先者則在於料理河北河東蓋河北河東
者國之屏蔽也料理稍就然後中原可保東
南可安今河東失者恒代太原澤潞汾晋餘
郡猶存河北所失者不過眞定懷衛濬四州
其餘二十餘郡皆爲朝廷守兩路士民兵將
所以戴宋者其心甚堅皆推豪傑以爲首領
多者數萬少者亦不下萬人朝廷不因此時
置司譴使以恩慰撫之分兵以援其危急臣
恐糧盡力疲坐受金人之困雖懷忠義之心
援兵不至危迫無告必且憤怨朝廷金人因
得撫而用之皆精兵也莫若於河北置朝撫
司河東置經制司擇有才略者爲之使宣諭
天子恩德所以不忍棄兩河於敵國之意有
能全一州復一郡者以爲節度防禦團練使
如唐方鎮之制使以自守非惟絶其從敵之
心又可資其禦敵之力最今日之先務也帝
善其言問誰可任者綱以張所及傅亮薦焉
　録曰愚觀兩河之議而經制招討之建宋
　之興復在於目中矣以綱南人而堂堂大
　義出於風氣之外豈非一大機會乎曾未
　幾何黄潜善汪伯彦力排綱去而招撫經
　制司遂廢車駕益東幸而兩河郡縣相繼
　淪没凡綱所規畫軍民之政一切廢格金
　兵益盛關輔殘毁中原盗賊蜂起而國始
　不可爲矣
宗澤上疏曰天下者太祖之天下陛下競競
業業思傳之萬世奈何遽議割河之東西又
議以之蒲解乎自金人再至朝廷未嘗命一
將出一師但聞姧邪之臣朝進一言以告和
暮入一說以乞盟終至二聖北遷宗社蒙耻
臣意陛下赫然震怒大明黜陟以再造王室
今即位未聞有大號令但見刑部指揮不得
明播赦文於河之東西陜之蒲觧者是褫天
下忠議之氣而自絶其民也臣雖駑怯當躬
冒矢石爲諸將先得捐軀報國足矣帝覽其
言而壯之是時開封尹闕李綱言綏復舊邦
非澤不可乃以爲東京留守知開封府澤又
上䟽言開封物價市肆漸同平時將士農民
商旅士大夫之懷忠義者莫不願陛下亟𡚖
京師以慰人心其倡爲異議者非爲陛下忠
謀不過於張邦昌輩陰與金人爲地耳時眞
定懷衛間敵兵甚盛方密脩戰具爲入攻之
計澤乃渡河約諸將共議事宜以圖收復而
於京城四壁各置使以領招集之兵造戰車
千二百乘又據形勢立堅壁二十四所於城
外駐兵數萬澤徃來按試之又並河鱗次爲
連珠砦連結河東河北山水砦忠義民兵於
是陜西京東西諸路人馬咸願得澤節制澤
累表請帝還京而帝用黄潜善計决意幸東
南
　録曰澤之二䟽大意與綱同蓋天下之勢
　不進則退進則不惟故疆可全而讐亦可
　復耻亦可雪退則不惟河北河東不可保
　而河南終非我有不惟河南終非我有而
　淮甸亦復騷然退而渡江退而航海所必
　至矣此澤之憂憤不至於死不已也嗚呼
　汪黄之罪可勝誅乎此高宗之始悮一也
建炎四年冬十月詔韓世忠進次楊州世忠
得命感泣曰主憂如此臣子何以生爲親提
騎兵以當敵伐木爲栅自斷歸路正行間會
朝廷遣魏良臣使金軍世忠給良臣云詔乃
移屯守江良臣去世忠即上馬令軍中曰抵
吾鞭所嚮於是移軍向大儀勒五陳設伏二
十餘所良臣至金師金人問宋師動息則具
以移屯對聶兒孛堇聞之大喜起兵至江口
距大儀五里别將撻不野擁鐵騎過五陣東
世忠傳小麾鳴皷伏兵四𧺫旗色與金人旗
雜出金軍亂宋師迭進世忠令背嵬軍各持
長斧上揕人胸下斫馬足敵被甲䧟泥淖世
忠麾勁騎四面蹂躪人馬俱斃遂擒撻不野
等二百餘人而世忠所遣董旼亦擊敗金人
于天長之鵶口橋解元至高郵北門遇敵設
伏水軍夾河陣一日合戰十三相距未决世
忠遣成閔將騎士徃援復大戰俘獲甚多世
忠復親追至淮金人驚潰相蹈藉溺死者甚
衆捷聞羣臣入賀帝曰世忠忠勇朕知其必
能成功沈與求曰自建炎以來將士未嘗與
金人迎敵一戰今世忠連捷厥功不細論者
以此舉爲中舉武功第一
及帝自將禦金師次於平江府金齊之師日
迫羣臣勸帝他幸以避之張俊曰避將安之
惟進禦乃可免耳趙鼎曰戰而不捷去未晩
也帝因曰朕爲二聖在遠屈已請和而彼復
肆暴侵凌朕當親總六師臨江决戰沈與求
復力賛之鼎喜曰累年退怯敵志益驕今聖
斷親征將士必奮成功可必臣願效區區以
謀報國
及張浚視師鎮江見趙鼎執其手曰此行舉
措皆合人心鼎笑曰喻子才之功也詔拜浚
知樞密院事浚受命即日赴江上視師時撻
懶兀术擁兵十萬約日渡江决戰浚長驅臨
江召劉光世韓世忠張俊議事將士見浚勇
氣十倍浚既部分諸將身留鎮江以節度之
岳飛留建康見帝數論恢復之略且言金人
所以立劉豫於河南蓋欲荼毒中原以中國
攻中國彼得以休兵觀釁臣欲陛下假臣月
日便則提兵趨京洛據河陽陜府潼關以號
召五路叛將叛將既還遣王師前進彼必棄
汴而走河北京畿陜右可以盡復然後分兵
濬滑經略兩河如此則劉豫可擒金人可滅
社稷長久之計實在此舉帝曰有臣如此顧
復何憂進止之機朕不中制復召至寢閣命
之曰中興之事一以委卿飛遂圖大舉
　録曰愚觀岳飛之言乃其效用之實初非
　大言以欺人也其破楊么以水㓂攻水㓂
　既以成功之速則今之以叛將攻叛臣寧
　不易爲力耶苟使如帝之言中興之事一
　以委之其燭計見効必不遠矣乃阻於奸
　檜請詣都督檜豈不知浚之忌乎而卒以
　忤間亦以憂沮是後復請則無及矣雖則
　媢嫉之可厭抑豈天敗之無成與此高宗
　之再悮一也
時梁興會太行忠義社及兩河豪傑等帥衆
歸岳飛由是金人動息山川險要飛皆得其
實中原盡磁相澤潞晋汾隰衛之境皆期日
興兵與官軍會其所揭旗以岳爲號父老百
姓爭挽車牽牛載糗糧以饋義軍頂盆焚香
迎候者充滿道路自燕以南金人號令不行
兀术欲僉軍以抗飛河北無一人應者乃嘆
曰自我起北方以來未有如今日之挫衂金
將王鎮崔慶李覬崔虎華旺等皆率所部降
飛龍虎大王之將忔查等亦密受飛旗榜自
其國來降韓常亦欲以衆五萬内附飛大喜
語其下曰直抵黄龍府與諸軍痛飲爾因上
奏興等過河人心願歸朝廷金兵累敗兀术
等皆令老少北去正中興之機而秦檜方欲
畫淮以北與金爲和諷臺臣請諸將班師且
知飛志銳不可回上言飛孤軍不可久留乞
速召還於是飛一日奉十二金牌飛憤惋泣
下東面再拜曰十年之力廢於一旦
　録曰愚觀高宗之世可與有爲之時三建
　炎之初河朔未叛人心未離李綱在内宗
　澤在外當是時也以守則可固以攻則可
　取可以光復舊物也甫其中也諸將立功
　帝親視師江上趙鼎張浚爲政政事先後
　及人才所當召用者次第奏行之故列要
　津多一時人望號爲小元祐及其末也金
　人敗郾城敗朱仙敗順昌自燕以南號令
　不行兀术乃嘆曰自我起兵未有如今日
　者飛亦大喜曰直抵黄龍府與諸君痛飲
　此何等氣象也奈何帝之本心不欲二帝
　之還恐奸大位託爲權姧之誤於是不待
　狡兎高鳥之盡而先爲烹狗藏弓之謀天
　下之大事從此去矣愚故備録諸將於前
　緫而論之於後以爲萬世之犬戒云
岳飛立志慷慨以必取中原擒滅讐虜爲念
自奉甚薄少時飲酒能至數斗帝戒之曰卿
異時到河朔方可飲酒遂絶口不飲家無姬
侍吴玠願與交驩乃飾名姝遺之飛曰主上
宵旰豈大將安樂時耶𨚫不受玠益敬服帝
欲爲營第辭曰金虜未滅何以家爲或問天
下何時太平飛曰文臣不愛錢武臣不惜死
天下太平矣卒有取民一縷束芻者立斬以
狥夜宿民間開門願納無敢入者號凍不拆
屋餓死不鹵掠卒有疾躬爲調藥諸將遠戍
遣妻問勞其家死事者哭之而育其孤或以
子婿其女凡有頒犒均給軍吏秋毫不私善
以少擊衆欲有所舉盡召諸統制與謀謀定
而後戰故有勝無敗猝遇敵不動敵人爲之
語曰撼山易撼岳家軍難張俊嘗問用兵之
要曰仁信智勇嚴闕一不可好賢禮士覽經
史雅歌投壺恂恂如書生每辭官必曰將士
效力飛何功之有其忠憤激烈議論持正不
挫於人卒以此得禍蓋飛與檜勢不並存者
也
　録曰愚觀岳武穆以爲罕見其儔何也蓋
　古之名將自孫吴韓彭英衛李郭而下可
　數也然孫乃賣友吴乃殺妻韓乃假王英
　乃背主儀乃窮奢他無足論近代若張魏
　公有富平之敗韓郡王有江上之奔張伯
　英心術全殊劉平叔馭軍無法惟武穆不
　忘周同張所是爲信友却吴玠之姝是爲
　遠色母有痼疾藥餌必躬是爲悅親旗賜
　精忠膚存報國是爲獲上大倫根於天性
　每事不忘忠孝是爲誠身其馭軍也五事
　克全百戰無敵而且□□於民力無秋毫
　之犯方之於古殆方叔吉甫之儔而未能
　舉宣王之功者天不祚宋無徒多怨於時
　君季輔也
胡銓上䟽曰臣按王倫本一押邪小人市井
無賴□縁宰相無識舉以使虜專務詐誕欺
罔天聽今者無故誘致虜使以詔諭江南爲
名是欲臣妾我也是欲劉豫我也夫天下者
祖宗之天下也陛下所居之位祖宗之位也
奈何以祖宗之天下爲犬戎之天下以祖宗
之位爲犬戎之位陛下一屈膝則祖宗廟社
之靈盡污夷狄赤子盡爲左衽朝廷宰執盡
爲陪臣天下士大夫皆當裂冠毁冕變爲胡
服就今虜决可和天下後世將謂陛下何如
主也况醜虜變詐百出而倫又以姧邪濟之
梓宫决不可還太后决不可復淵聖决不可
歸中原决不可得而此膝一屈不可復伸可
爲痛哭流涕長太息者矣向者陛下間關海
道危如累卵尚不肯北面臣虜况今國勢稍
張只如頃者敗之於襄陽敗之於淮上敗之
於渦口較之前日萬萬不侔今無故而反臣
之欲屈萬乘之尊下穹盧之拜此魯連所以
義不帝秦非惜天下之虚名誠以天下大勢
有所不可也今内而百官外而軍民萬口一
辭皆欲食倫之肉臣竊謂不斬王倫國之存
亡未可知也雖然倫不足道也秦檜以腹心
大臣而亦爲之陛下有堯舜之資檜不能致
君如唐虞而欲導君爲石晋孫近傅會檜議
遂得叅政几檜曰可和近亦曰可和檜曰當
拜近亦曰當拜臣切謂檜與近並可斬也臣
備員樞屬義不與此曹共戴天區區之心願
斷三人頭竿之稿街然後羈留虜使責以無
禮徐興問罪之師則三軍之士不戰而氣自
倍不然臣有蹈東海而死爾安能處小朝廷
求活耶
　録曰此踈如嚴霜烈日乃天地之正氣百
　世之下時誦一翻凛然猶澹菴之在目况
　當其時奸邪醜虜寧不奪其氣而折其心
　然後知立言君子與日月同光乾坤同久
　其功豈小補哉却金人百萬之師增中國
　有人之嘆雖百挫辱之而至大至剛塞乎
　天地之間者不可泯滅也豈非南朝二百
　年一大快耶
理宗隆興七年起復劉珙宣撫荆襄不拜䟽
曰荆襄四肢也朝廷腹心元氣也元氣强則
四肢壯朝廷施設得宜根本全盛則荆襄利
害可以漸圖請先論國家大計而後及根本
之實何謂大計恢復是也臣謂今日有其形
而未盡其實大抵有實無形則計定事成而
敵人不覺有形無實則速禍致㓂而無以待
之燕昭王漢諸葛此有實無形者也夫虜之
不能忘我猶我不能忘敵所以數年之間邉
警不聞彼亦懲逆亮之輕舉而思萬全之議
今兵未動而聲先聞實未至而形先見使虜
人謀我日深備我日嚴是誨之也臣竊痛之
何謂實脩己也求賢也卹民也用將也養兵
也周宣王任賢使能哀矜鰥寡采芑之任將
車攻之簡徒政事之大無過四者夫治平之
本不在於慶賞號令之間而在於人君一身
身之善惡在於一念一念之積湛然於方寸
之中則見善必明是非判然於前陛下即位
于今九年事有昔是而今非人有始賢而後
否願舍一己之見而以天下之見爲見去一
己之智而以衆人之智爲智如欲來一世之
眞賢當先蒙正臣之直氣若邪佞不盡去直
道不可行彼將長徃山林不得而用之矣至
於士風澆薄尤可嘆息誕謾大言迎合主意
大者蒙非常之眷小者亦復竊寵甚至倚托
幽陰排斥異己使忠直氣阻利害罔聞此求
賢之實未盡也今日雖有字民之官而不得
舉字民之職財賦之所驅上司之所迫苟迯
譴罰不過巧名色以科歛給文引以追呼至
於勞來還定安集劬勞未見其人此卹民之
實未盡也將有掊克豊己朘下媚上者逐之
當矣而新所揀擢多膏粱子弟平生不經戰
陣緩急恐難應敵此用將之實未盡也古之
養士有推車釃酒之樂有投石超距之氣故
勇於公戰聞敵則奮其主將有投醪之惠吮
疽之恩愛之如子弟扞之如手足今則不然
刻剥之勞役之故傾來招兵無一應募近聞
馬軍移屯建康道路愁嘆語流四方生亡卒
怨讟之心沮三軍勇說之氣此養兵之實未
盡也如此民窮財乏兵怨將驕必有盗賊將
竊發於邦域之中而欲鳴劍於伊吾之北此
臣之所未諭也
　録曰愚觀忠肅之言乃季宋之通患中主
　之頽風六陵之積弊匪直以警孝宗也異
　時元氣不固四肢隨没大命亦旋以去矣
　至於金革之例徃徃師相大臣假託以奸
　大位戀大權自非伏義之臣神明之胄孰
　能七詔七辭者哉故録以終覆讐之義討
　賊之心外此皆浩嘆之日矣哀哉
文天祥自爲童子時見學宫所祠鄉先生歐
陽脩楊邦乂胡銓皆謚忠節欣然慕之曰没
不俎豆其間非夫也年二十舉進士對策時
理宗在位久政理浸怠天祥以法天不息爲
對其言萬餘一揮而成帝㧞爲第一考官王
應麟奏曰古誼若龜鑑忠肝如鐵石臣敢爲
得人賀咸淳九年起爲湖南提刑見故相江
萬里萬里素奇天祥志節語及國事愀然曰
吾老矣世道之責其在君乎德祐初詔天下
勤王天祥捧詔涕泣使陳繼周發郡中豪傑
并結溪峒諸蠻有衆萬人其友止之天祥曰
吾亦知其然第國家養育臣庶二百餘年一
旦有急徵天下兵無一人一騎入關者吾深
恨於此故不自量力而以身狥之庶天下忠
臣義士將有聞風而起者義勝者謀立人衆
者功濟如此則社稷猶可保也益王以觀文
殿學士召至福拜右丞相衛王繼立加少保
信國公厓山破天祥至京時世祖多求才南
官王績翁言南人無如天祥者遂遣績翁諭
㫖天祥曰國亡吾分一死矣召入諭之曰汝
何願對曰天祥受宋恩爲宰相安事二姓願
賜之死足矣臨刑從容曰吾事畢矣其妻歐
陽氏收其屍衣帶中有賛曰孔曰成仁孟云
取義惟其義盡所以仁至讀聖賢書所學何
事而今而後庶幾無愧
　宋史筆斷曰宋亡節義之臣自文天祥而
　下若湖南安撫李芾池州通判趙昂發揚
　州都統姜才眞州太守苗再成常州統制
　王安節湖北提刑張起巖安吉太守趙良
　淳無爲守趙淮淮東制置李庭芝刺史趙
　孟□常州太守姚訔察訪趙與睪興化守
　陳瓉通判張日中潮州守馬發江東制置
　謝枋得信州守唐震與張世傑陸秀夫陳
　文龍皆其章著者其餘尚多有之
　録曰豫章有言周孔之心使人明道學者
　果能明道則周孔之心深自得之三代人
　才得周孔之心故視死生去就如寒暑晝
　夜之移而忠義行之者易至漢唐以經術
　古文相尚而失周孔之心故經術自晁董
　公孫弘倡之古文自韓愈柳宗元啓之於
　是明道者寡故視死生去就如萬鈞九𣇄
　之重而忠義行之者難今觀有宋王安石
　决壞六經廉耻道喪而北宋之亡伏節者
　鮮周程張朱講明道學義理而南宋之滅
　死義者多明效彰然著矣然則愚之立志
　孳孳不息者豈眞好辯哉不得已也觀者
　詳之
張世傑少由小校累功至黄州武定諸軍都
統制時方危急徵勤王多不赴獨世傑提所
部兵入衛上下嘆異自和州防禦使不數月
累加至保康軍承宣使總都督府兵大軍迫
臨安世傑請移三宫入海而與天祥合兵背
城一戰陳宜中方遣人請和不許宋既納款
世傑痛忿率所部兵去臨安次於定海元使
都統卞彪說降世傑斷彪舌磔之以死自誓
遂從二王入福州端宗立以爲樞密副使帝
昺立復拜少傅封越國公以碙州不可居徙
居新會之厓山張弘範襲厓山或謂世傑曰
元兵以舟師塞海口則我不能進退盍先據
海口幸而勝國之福也不勝猶可西走世傑
恐有離心動則必散乃曰頻年航海何時已
乎今須與决勝負乃悉焚行朝草市結大舶
千餘作水砦爲死守計弘範得世傑甥韓命
以官使三至招之世傑歷數古忠臣曰吾知
降生且富貴但爲主死不移耳俄而颶風大
作舟人欲艤向岸世傑曰無以爲也爲我取
瓣香來仰天呼曰我爲趙氏亦己至矣一君
亡復立一君今又亡我未死者庶幾敵兵退
别立趙氏以存宗祀耳今若此豈天意耶若
天不欲復存趙祀則大風覆我舟舟覆遂溺
死焉
陸秀夫三歲從其鄉人孟先生學獨指以爲
非凡兒長登進士李庭芝鎮淮南辟至幕中
擢叅議官時邉事急諸多亡者惟秀夫不去
庭芝上其名除司農丞累擢至宗正少卿元
入宋二王走温州秀夫追從之使人召陳宜
中張世傑等遂相與立益王宜中以秀夫久
在兵間知軍務每事咨訪始行秀夫悉心賛
之無不曲盡時君臣播越庶事踈畧每朝會
儼然正笏如治朝儀或時在行中淒然泣下
以朝衣拭淚盡浥左右無不悲動端宗崩群
臣皆欲散去秀夫曰度宗一子尚在將焉置
之古人有以一旅一成中興者今百有司皆
具士卒數萬天若未欲絶宋豈不可以爲國
耶乃與衆復立衛王以秀夫爲左丞相秉政
時世傑駐兵厓山秀夫外籌軍旅内調工役
凡所興作盡出其手雖勿遽流離中猶日書
大學章句以勸講不輟厓山破秀夫走衛王
舟王舟大且諸舟環結度不得出走乃仗劒
驅妻子入海遂以身負王赴海死
　録曰愚觀世傑之自溺與秀夫之負帝俱
　溺未嘗不浩然而嘆也嗟乎乘桴之嘆傷
　時之悲也而今果見其人乎哉時全蜀破
　壞刑襄失守四海無措躬之地獨仗區區
　二三君子懷忠負義不至於此不已也卒
　斃而得其正其亦異乎汨羅鴟革者歟
陳文龍俊卿後也能文章負氣節咸淳五年
廷對第一由鎮束軍節度判官拜監察御史
襄陽被圍似道日恣淫樂陽請督師而陰使
留己竟失襄陽文龍上䟽極諫時王爚與陳
宜中不能畫一策而日坐朝堂爭私意文龍
復䟽書言三后恊心同底於道北兵今日取
某城築某堡而我以文相遜以迹相疑譬猶
拯溺捄焚而爲安步徐行之儀也請召大臣
同心圖治無滋虚議其後二人終不相能而
去至十月始來事已不可爲矣是冬累遷至
叅知政事益王立爲閩廣宣撫使已而降將
王世强復導大軍入廣建寧泉福皆降知福
州王剛中遣使狥興化文龍斬之賫書責世
强剛中負國遂發民兵自守城中兵不滿千
大兵來攻使其姻家持書招降之文龍焚書
斬其使曰諸君特畏死且未知此生能不死
乎乃使其將林華偵伺境上華即迎降且導
兵至城下通判曹澄孫開門納欵執文龍至
軍中欲降之不屈指其腹曰此皆節義文章
也可相逼耶乃械送杭州文龍去興化即不
食餓至杭而死
　録曰天祥文龍皆廷對第一者也豈其節
　義之獨聞歟是時執政者有生之樂無死
　之心幸而一二君子乃心許國文章氣節
　表率一世當是時也内則有死之心外亦
　無生之樂此其所以殺身成仁而不悔也
　矧夫少成天性壯學自然故一則自少時
　志於俎豆未至者非夫一則笑諸君畏而
　欲生未知生能不死二者同是一道則同
　是一命矣



弘道録卷之十六










弘道録卷之十七羅二
　義
　　君臣之義
御製文集　大明　諭中原檄曰自古帝王
臨御天下中國居内以制夷狄夷狄居外以
奉中國未聞以夷狄治天下也自宋祚傾移
元以北狄入主中國達人志士每有冠履倒
置之漢及其後嗣沈荒失君臣之道又加以
宰相專權憲臺報怨有司毒虐於是人心離
叛天下兵起使我中國之民死者肝腦塗地
生者骨肉不相保雖因人事實天厭其德而
棄之之時也予本布衣因天下亂爲衆所推
率師渡江居金陵形勢之地奄及南方盡爲
我有民安食足控弦執矢目視中原之民久
無所主深用疚心予恭天成命罔敢自安方
欲遣兵北逐羣虜拯生民於塗炭復漢官之
威儀慮民不知反爲我讐挈家北走䧟溺尤
深故先諭告兵至民人勿避予號令嚴肅無
秋毫之犯歸我者永安於中華背我者自竄
於塞外盖我中國之民天必命中國之人以
安之夷狄何得而治之哉
　録曰此我
皇祖繼天立極所謂本諸身徵諸庶民考諸
　三王而不謬建諸天地而不悖質諸鬼神
　而無疑百世以俟聖人而不惑者也或者
　及以同符漢祖爲言夫秦誠暴矣分封三
　代千有餘年猶吾中國也岐豐之地文王
　用之以興二南之化猶吾人民也豈若元
　之腥膻污穢侏離左衽者哉雖曰威滅六
　國法制黔首其視决壞禮義瀆亂人倫又
　有間矣自吾夫子内華外夷撥亂反正之
　後二千有餘年而大義復伸讀斯文而不
　祗肅仰嘆者嗚呼鮮矣
名臣録　明　祖初起淮右舉湯武吊伐之
事有識之士雲附景從於時股肱心膂之臣
皆英武傑特超邁之才若純誠厚德顓顓焉
尊主庇民爲心者中山武寧王徐達其首也
次開平忠武王常遇春次岐陽武靖王李文
忠次寧河武順王鄧愈次東歐襄武王湯和
次黔寧昭靖王沭英尚書彭韶述賛曰天眷
聖明篤生賢輔削平羣雄翼我洪武反狄陰
山雪耻千古攻城弗屠手完藏府錫爵分茅
以有魏土奠彼朔野莫敢予侮氣作山河不
物以腐常遇春賛曰長材偉貌猛如彪虎手
提椎埋早歸眞主强漢僞吴席捲以舉長驅
入燕光復中土錫胙疇封以開鄂渚允矣元
戎赫然威武廟祀於通血食千古李文忠賛
曰勳戚之曹一世人豪淹貫羣籍曾是六韜
甲裳盡赤家有戰袍宋元故都兼舉並包宣
威萬里實爲爾勞庸建上公以國於曹追王
廟食没膺寵褒鄧愈賛曰惟我順王洸洸大
夫功叅佐命義旗之初氣蓋六軍視敵如無
何堅不䧟何强不鋤吊民禮士𢠢彼來蘇節
鎮八州恩信以敷稽古凌烟褒鄂爲徒湯和
賛曰堂堂襄武豊沛故人股肱之佐心膂之
臣從下江東奄舉甌閩摧堅撫順吊伐用伸
六合一統允藉元勳釋兵以老情寄彌親功
崇元首李鄧其倫沐英賛曰於惟昭靖早育
潜宫智勇自奮克敘戎功戰守方隅閫寄攸
崇西南底定元室遺宗負固有年拒命弗通
一皷平之莫不率從即彼開府以錫世封
　録曰先之下中原之檄者華夷之大限天
　人之順理所謂堂堂之陳正正之旗也繼
　之以六王之賛者虎嘯而風烈龍興而致
　雲所謂同聲相應同氣相求也孟子曰五
　百年必有王者興其間必有名世者此天
　地閉而復闢日月晦而復明中華屯而復
　泰人類雜而復分唐虞三代以來未甞有
　之大亂亦未嘗有之大治也故以終君臣
　之義焉至於嘉言善行可以範世者列於
　其左右
王文端公直天性嚴重寡言笑居家儼然及
至接人和氣可掬學富才敏屢典春闈得人
最盛在翰林三十年恭勤不怠及位冢宰益
加謙愼時罷廷臣薦舉人才專屬吏部公留
意㧞擢委任部屬及御史出巡必令愼選自
是振肅多號得人奔競之風爲之頓息劉文
安公嘗謂公始焉歷文章之任至學士中焉
膺政事之寄至冢宰終焉履道德之選至師
傅此三地位公論皆以爲堪之而無異辭且
當其時雄辭大册之鼓動於聼聞甄賢㧞俗
之各伸其績效雍容調堂儀範羣辟之仰配
乎古昔至於今猶可追羡遐思不容冺也
王忠肅公翺端方强毅清白儉約循理守法
一毫不苟事無巨細一經陟歷終身不忘有
所當行寢食不遑坐以待旦第宅不改於舊
公餘退食朝房非朔望時令謁先祠未嘗𡚖
家門無私謁苞苴不敢近權勢囑託婉而拒
之故人畏而不怨累遭變故無他虞於恩仇
一不介意甞曰吏部豈報復之地耶李逹文
曰臯陶言九德王公有其五亂而敬擾而毅
簡而廉剛而塞强而義劉文安又曰公出而
撫治於名方岳窮邉塞南若江廣摧沮豪俠
寧帖蠻僚西若關陜羗戎服其令東若遼碣
夷酋懾其義玁狁滔天猾夏而公所在屹若
鉅防召正銓衡閱景泰天順成化紀年屢更
而任遇無改不惟服其經略之大而處事亦
無滲漏故也
王端毅公恕歷事　五朝正色危言辯别邪
正嘗知楊州民爲立石頌德撫鄖陽會襄陽
盗起召公勦殺劉千金等大師欲縱兵搜山
公不可榜諭流民復業爲建生祠繪像事之
廵撫雲南時鎮守内臣私市外夷誅求無厭
人莫敢問公言昔交趾鎮守非人致一方䧟
没騰衝麓川叛逆今日之事殆又甚焉凡九
閱月䟽二十上直聲動於天下及撫南畿中
官王敬乘傳東南搜索奇玩所至驚懼公具
言失人心損國體傷和氣召災殄　詔收捕
下獄中外稱快謂有回天之力轉南京兵部
尚書時員外郎林俊以諫建永昌寺下獄公
爲論救有㫖令致仕
孝宗即位召爲吏部尚書裁仰僥倖褒奬名
節甄沷淹滯無敢以私于如鉅鹿耿公華亭
張公襄城李公莆田彭公盱江何公太原周
公錢塘倪公皆海内人望引而置之當路以
弼成弘治之化天下之人至今稱三原者猶
未已也
馬端肅公文升立朝五十餘年以身殉國不
避艱險性介特寡言笑不尚華侈初按山西
湖廣所至有聲陞福建按察使遇鎮守擾民
輙繩以法民戴其德歌謡載道固原土夷滿
四倡亂公爲都御史生擒之時流賊蜂起漢
中李鬚子潼關火蝎兒滿城王彪各聚衆刼
掠殺敵官軍其鋒甚銳悉以計除之尋常節
制三邊北虜深入檄召諸路兵按伏湯羊嶺
虜至遇伏擒斬數多因改其嶺爲得勝坡遷
兵部侍郎適遼東有警公以諳練戎務徃備
之制五花營八陳圖以訓士卒復上禦邊十
五事皆切時宜虜患遂息建州女直叛命公
復徃適都御史陳鉞欲誘殺進貢夷人以掩
己過太監汪直復恃寵倖功陰主鉞議因公
與汪抗禮奴視其左右鉞遂厚賂傾公汪還
誣奏公妄啓邉隙遂坐謫戍直敗詔復撫遼
東至是凡三徃皆樹奇績東人至今思之遷
兵部尚書哈密反覆爲變公謂若專示以恩
而不加之以威彼終不知畏　勑令肅州副
緫彭清統番漢兵襲殺威聲大振阿黑麻以
是畏威悔過遣使入貢并以陜巴金印來𡚖
西域遂寧虜酋火篩擁衆㓂大同勢甚猖獗
京城戒嚴
上親召至内殿咨以戰守之策因舉保國公
朱暉等整㮶官軍且令各邉謹斥堠修戰具
吏黜有備即時遠遁轉吏部尚書弘治年間
孝皇御煖閣召公面諭天下諸凡國務咸得
稽察仍命中官扶翊下階是歲大考各省官
敵知去不職一千餘員無異議正德改元懇
求謝政自公去而人政一變升降之機其索
矣乎
韓忠定公文風骨王屹舉止凝重雍粹若天
成加以奮勵充養自給舍迄藩岳部院四十
餘年歷事　三朝受知　列聖夙夜圖報黽
勉忠益爲户部尚書陳革弊七事一開中引
𥂁之弊二興販私𥂁之弊三賤賣官𥂁之弊
四買補殘𥂁之弊五夾帶殘𥂁之弊六越境
賣𥂁之弊七運司廢弛之弊指摘剴切於是
數十年積弊無遺公私告便時宣大聲息甚
急需索供億復值大喪大婚相繼並内外及
各王府諸邉賞賜費用不貲悉心經畫緩急
以濟及蘖堅劉瑾依憑宿愛蒙蔽　聖𦖟蠱
惑百出每以夜爲日荒湛無度因而盗弄威
福虐焰横空縉紳凛凛率自顧以避公追痛
孝皇深以　宗社爲憂首倡府部科道等官
伏闕抗章暴露罪狀繼之以泣乞置諸法守
正被害直道勁節丕振中外劉閣老徤甞曰
國家養士百五十年當其時只養得箇韓貫
道者
劉忠宣公大夏得　君尤重弘治中爲兵部
尚書戴珊爲左都御史
孝皇有大政每召二人面議曰事有不可欲
召卿商量又以非卿部内事而止今後有當
行當罷者卿可寫揭帖密封進來對曰不敢
上曰何也大夏曰先朝李孜省可爲鑑戒
上曰與卿論國事豈孜省營私害物者比乎
曰臣下以揭帖進朝廷以揭帖行與前代斜
封墨勑相去不多今宜遠法帝王近法祖宗
大事外付之府部内咨之閣下可也如用揭
帖日久上下俱有弊且非後世法臣不敢效
順　上稱善嘗與吴廷舉書曰居官之道以
正己爲先所謂正己非特當戒利亦當遠名
苟有意近名則凡事皆有所爲而爲即程子
所謂今之仕者爲己也特此以徃而欲政善
民安以成佐理之功恕不可得幸熟思而自
考之事上治下皆當主之以誠行之以恕誠
則自然動物恕則能體上下之情體其情而
感動之將無人不可馭無事不可爲己
戴恭簡公珊德性和粹中耿耿不苟合而洞
達無城府爲左都御史益自檢律務持風紀
雖薄書之細必極精覈嘗與吏部考察京官
者一考天下官者再弘治乙丑與劉大夏面
議事畢　上令中使出白金二錠以賜且諭
曰朕聞朝覲日文官避嫌有閉户不與人接
者如卿等雖開門延客誰復以賄賂通也朕
親知故有是賜且命不必朝謝恐他大臣知
之未免各懷愧懼也及　上親鞠大獄諸司
震悚公從容應對時有所開拆天威頓霽
上知公清愼每廷奏宣面問至移晷刻其見
重有如此
張簡肅公敷華風采凝定不妄言笑奉公秉
法望重一時辯義利若黑白事有不可不曲
爲遷就進退得失未嘗一動其心初爲庶吉
士李文逹彭文憲欲留官翰林公與劉東山
力辭不就後皆以政事爲世名卿故實疑清
望之士徃徃不樂錢穀公兩司財賦事皆優
贍而氷蘖之操可通神明温雅不隨果介不
刻愛憎喜怒不加之意端慮愼動凝然靜密
而貪殘矯僞者自革盖其廉能公斷根於性
本發於心源賁之以文章學問故抱負設施
粹然不見其迹自可久而不變所謂大受之
器也爲左都御史請嚴天下有司貪酷奔競
之禁會讞重獄有寵臣坐法或疑當末减公
執不可卒從重議遺命所屬猶謂不以悖貨
累其子孫蓋至死不亂云
　録曰愚觀文端公而下其典刑風範徃徃
　相似而禄位名壽大抵亦同然愚甞求之
　李獻吉有云　國制文極於六曹尚書官
　之北斗天造不論夏蹇經綸悃愊
太宗北征全國是屬三楊公亮寅恊熙績臺
　省坐臻太平君佚臣勞所謂代天之相
英廟之遇文達略比馬周吁俞一德密畫顯
　斷萬幾精覈局體一變成化間三原(王公/恕)
　河州(王公/竑)單縣(秦公/紘)封丘(黄公/紱)巍然輩出
　居則岳峙動則雷擊大事斧斷小細海畜
　帷幄佞幸請劍必殛使見之者畏關之者
　懾斯其人死生富貴足動之哉然較之大
　順以前則殊矣時興位不同耶委任權力
　殊耶弘治中華客(劉公/大夏)洪洞(韓公/文)鈞陽(馬/公)
　(文/舟)靈寳(許公/進)陽曲(周公/經)盧氏(耿公/裕)金陵(倪/公)
　(岳)安福(張公/敷華)咸稱名卿然志存納約行在
　精密苟濟其事小枉安焉局體又變矣雖
　形跡罔暴義遵矯直亦運數然歟自言路
　志伸毁譽進黜氣歃滿盛公卿欽遜正德
　以來遂靡靡難觀亦諸人甘寵餙譽稍有
　嘉矣便立祠樹碑要歌徵頌鏤板鐫石惟
　恐不流今信後也此意既横機巧自生工
　言論務彌縫斯又一變足爲篤論云
都御史顧公佐性嚴守法剛稜不撓舉正嫉
邪吏民畏服爲應天府尹勳豪貴戚爲之歛
手政聲赫然比之包孝肅　宣宗嘗問廷臣
中誰可使掌憲楊士奇曰通政使顧佐廉公
有威任御史及按察司獨著風采楊榮曰甞
爲京尹政清弊革　上喜乃陞右都御史憲
度嚴明奏黜不肖二十餘人下至吏卒悚惕
凛凛未嘗口毁譽人旦暮東朝房小憩獨處
小夾室非公事未嘗與諸司羣坐雖遭時得
君之盛要亦有慴伏彈壓之實焉
秦襄毅公紘剛毅廉介威望素著爲御史侃
侃奉職綽有風裁及廵撫陜西時秦府校尉
肆横民苦之公悉擒治不少貸王不能堪奏
公欺滅憲皇怒逮下錦衣獄命内臣尚亨籍
其家止得黄絹一疋故衣數事亨回奏狀
上嘉嘆良久詔釋公繫且賜鈔萬貫以旌其
廉調撫河南巨鐺汪直亦以事至汪時竊弄
威福聲勢烜赫他廵撫率屈禮以見公獨與
抗禮略不爲屈汪亦知重公不爲較後回京
上問各省撫臣賢否汪獨稱公及爲左都御
史風采益峻人謂有顧佐之風
尚書王公竑賦性正直剛毅一毫不能詭隨
於人爲給事中值正統己巳之變王振專權
誤國致　乘輿播遷　郕王初監國於　午
門視朝百官彈劾奸臣罪狀錦衣衛指揮馬
順從旁呵各官起去竑遂起拉馬順首曰此
正奸臣當除去監國退百官拳敺馬順以死
及虜入㓂直犯京師命董師禦之即戎服鞭
馬赴軍號令區畫咸適機宜卒官兵部尚書
尚書黄公紱廉峻直執遇事飈發正色山立
即重忤時貴弗恤也智巧所避毅然肩之爲
郎中時人業以硬黄目之及任湖廣布政僧
繼曉以妖術媚　上遂奸眠食回鄉掃墓實
以迯生耳乃令武昌府計留之居無幾果敗
檻車送京誅之後爲左都嚴甄御史量能委
之火其差簿於廷曰事貴得人資勞久近豈
立官意哉所上奏議及政蹟並所著詩文悉
棄不留至如江南食鹽殘鈔民苦包攬掊勒
呻吟公爲户部尚書力條其折徵銀狀以聞
至今便之不容口比之自章嘉矣汲汲流今
信後者得與失不較然白哉
都御史軒公輗爲監察御史獨振氷蘖之聲
爲按察使布袍蔬食同僚多不能堪及陞都
御史清操愈厲南京歲時詣禮部拜表慶賀
至則屛居一室撤去侍燭朝服端坐寂無一
言待鼓嚴而出禮畢不告於同事者竟御肩
輿而歸平生俊偉之節惟恃公牘之存間令
吏寫數十大册以爲他日傳世考云
都御史楊公繼宗性資鯁直言動不凡初爲
刑部主事獄中重囚桎梏年久多死於臭腐
每提督必給與飲食令三日一櫛沭蘇活人
命無筭王忠肅公薦知嘉興府在任止帶蒼
頭一人如旅寓然滿九載陞浙江按察使一
時憲綱爲之振舉初諸司所用咸辦於下鎮
守中官供給浩繁一切革去之軍民愛之如
父母官吏畏之如神明尋陞都御史廵撫順
天外戚宦寺多占民間地土悉奪還之權貴
歛跡爲人好善惡惡出於天性不苟與人合
人亦憚其方嚴至忠孝大節議論風采雖庸
人孺子皆知其名焉
　録曰孔子曰吾未見剛者又曰棖也慾焉
　得剛釋之者曰人有慾則無剛剛則不屈
　於慾若數公者寧非其人乎哉　大明麗
　空邪枉屏塞高大光明之氣充滿宇宙豈
　無至大至剛直養無害者出於其間此其
　所以斷然配義與道而無一毫委靡餒飲
　之私也嗚呼盛哉
李文毅公時勉少負大志勤於問學窮性命
道德之奥初授刑部主事改翰林院侍讀永
樂十九年三殿災　詔求直言公陳十五事
皆中時病有　㫖允十四事而行之洪熙改
元復以時政違節條上二本面奏　上怒命
武士撲以金爪十六七脇肋之骨已斷其三
曳出不能言尋改爲御史令日問囚一起言
事一章至三上乃下錦衣衛獄先是折脇内
向不相着醫用挺柱而斷骨忽自接人以爲
忠誠所感遂卧病一月而愈宣德元年冬
駕幸萬歲山召問以激怒先帝之由詢至數
四始誦言之至第六事少止　上曰事尚有
何以不言對曰天威嚴重臣不能記其詳
上笑曰是第難言耳汝之稿在否對曰已焚
矣遂得宥
劉忠愍公球正統中任翰林經筵講官□□
於開導啓迪議論慷慨不阿比權貴平居憂
時之心恒切值北虜數來貢公深以爲慮已
而麓川不靖實王振操柄之初逞其私怒大
舉兵伐之公上章欲罷兵屯田以招降之而
專意於西北邊防以備虜㓂麓川再叛再發
兵征討公復陳十事其一言陛下宜親政務
權柄不可下移王振覧之大怒欲嫁禍無由
適編脩董璘自陳願爲太常卿得罪振令錦
衣衛指揮馬順深探其獄謂公畫此謀誣爲
朋黨陛前捽去卒斃於錦衣獄
鍾恭愍公同景泰間拜監察御史先是正統
中　皇太子已立至是建議者欲易之同憤
其議願獻狄梁公之誠脫受比干之□無所
憾詞氣嚴正繼之以泣大略言宗社之本在
儲位宜復不宜緩兼陳一切弊政遂大忤
㫖下錦衣衛獄死焉
　録曰三公同心一德者也或死或不死死
　者完節於一時遊神於八表與日月爭光
　宇宙生色不死者神爲之呵護鬼爲之祓
　除掩瑕於尺璧完玷於白圭甫未踰時褒
　顯闡揚又非若幽隱冥漠爲厲爲魃者可
　比皆足爲萬世之榮也
于肅愍公謙少秉大志弱冠登進士授御史
正色敢言超拜兵部侍郎年方三十歷河南
山西廵撫一十八年始回理部事正統己巳
北虜酋也仙入㓂時太監王振擅權勸　上
親征公與尚書鄺埜請留不聼　車駕幸狼
山土木倉卒不爲備虜騎奄至王師敗績屬
車北狩京師大震公時居留聞報大慟
聖烈皇太后知公名進兵部尚書時三營精
銳盡簡征行所留老弱單敝一時搔動事端
萬緒公運用一心百萬生聚　九廟社稷倚
爲安危擁立　景皇帝遥尊
英廟爲太上皇於是天下始知有　君南北
道通朝貢畢來戰守之具一月完備士氣復
振人心乃定太監喜寧降也先遂爲其用盡
以細大告之因爲嚮導奉　駕趨紫荆關京
師戒嚴徃徃挈家南奔又侍講徐珵妄言占
象倡議南遷公慟哭於　廷抗言京師天下
根本　宗廟陵寢咸在百官萬姓帑藏倉廪
備具若一動則大勢盡去宋南渡之事可監
已遂堅持固守之議簡親信及戚畹重臣環
衛宫闕以强幹有志節給事中等官王竑等
監守九門盡令郭外携挈入城仍行虜所經
由堅壁清野固守勿戰誓以率先將士躬擐
甲胄軍於德勝門外閉闔城門以死泣諭三
軍曉以國恩忠義難得事機一失死亡立至
衆生不如死由是人人感奮勇氣百倍十月
之朔也先復入關傳言送　駕還京長驅直
前我軍堅不爲動虜知有備稍自引却喜寧
嗾也先邀府部重臣出城議和併邀金帛等
物計以百萬將因媒孽釁端廷議莫能决公
曰今日計止知有軍旅事他非所敢聞七日
我謀益審奉　駕就寬燥地與虜營離隔乃
砲擊其營虜死砲下不可勝計始大沮宵遁
　録曰我明　景皇帝過於宋高宗遠矣觀
　其施爲氣象雖出於一時運籌帷幄决勝
　千里之功然能堅心定志不爲少變始也
　納王竑之說而馬順就誅繼乃殉林聦之
　謀而王振殁入繼又直葉盛之論而扈從
　失律者追討無遺較之耿南仲黄潜善汪
　伯彦既無所與其謀視彼罷李綱以謝金
　人之師罷宗澤以𥚚忠義之氣罷岳飛以
　快奸諛之心者大有間矣此商文毅公縷
　言　景皇帝大有社稷之功爲是故歟至
　於于公之死亦春秋之義以報知主於地
　下故一則曰留一腔子二則曰留一腔子
　夫豈不知也哉向使有一毫顧戀之心則
　昔之善謀皆爲瓦裂必不能照然明白嗚
　呼君臣之間可謂義矣
孫忠烈公燧廵撫江西時宸濠横逆剥民蠹
政潜謀不軌公至首舉官校之虐害良善奸
民之侵奪財産樂官之白晝殺人啓請具獄
濠忌乃駕惡他郡王將軍自懲以文其過公
雖知覺然逆謀未露且屢䟽罪狀匿不得聞
惟密與廵按御史李潤范輅𠫵議陳洪謨副
使許達先後恊謀峙糧備兵布官要害内以
防其舉動外以戢其黨輿會南昌人張儀備
告御史蕭淮淮乃暴上其狀遣勳戚重臣戒
諭未至而逆校林華自京師馳報濠懼遂反
己卯六月十四日因生辰宴各官入謝濠立
露臺曰　太后有蜜㫖令我起兵監國公請
密㫖看濠語塞第曰不必多言我徃南京汝
保駕否公曰天無二日臣安有二君　祖宗
法令誰敢有違濠怒却入殿庭易戎服出呼
公駡曰我何負於汝奏我七本公亦曰朝廷
何負於汝而汝反一時官屬駭愕獨許忠節
公逵反覆辯論以爲不可且厲聲曰我輩方
面大臣何得如此濠怒曰許逵何言逵曰惟
有赤心耳肯從汝反乎遂喝令縛二公曳出
逵顧孫公曰早聼我言當不至此盖嘗有先
發後聞之謀爲人所沮許既就縛慷慨激烈
厲聲大駡不絶口遂偕遇害死之日烈日方
熾奄忽陰曀慘淡軍民無大小皆泣事聞贈
官賜謚命有司立廟並祀額曰旌忠
　録曰愚觀二公之死上以振千古不繼之
　英風下以作百代不泯之生氣前以遏淫
　人不臣之顯禍後以却朋奸不測之隱謀
　豈曰小補之哉始公之仕也當太平全盛
　之治孰不曰保無虞害豈期禍起内藩變
　生親屏惟公毅然當之盖其生也如無生
　故七䟽以擣其裏百方以剪其翼其死也
　如無死故正言以奇其禍嫚駡以賊其行
　從容慷慨之義兼而有之此其可重一也
武皇御極群邪迭興矯誣淫黷之行不可以
　藥人莫不腐心疾首自聞天無二日臣無
　二君之語凛凛乎秋霜烈日然後思亂之
　心從革激烈之氣益伸死孝死忠盖有不
　期然而然者矣此其可重二也漢之中葉
　有七國之變唐亦有漁陽之兵皆流毒延
　禍及寧庶之亂其謀不爲不深惡不爲不
　稔五旬而舉之原其所自漢無一人死難
　唐至二十四郡之後始有顔氏之子駡賊
　不屈豈如今日頸血濺其汙輪奮聲奪其
　僞命慘愴而陰雲變色叱詈而伏雪騰空
　君子已先期其必殄矣此其可重三也大
　憝底平王國克正天道既明而復蔽皇路
　既開而復窒忠良之慮禍亦幾矣然卒無
　金甌之玷者正以人心難易則雖有懿羿
　操莽將亦徒然而况么魔虫鼠之孳哉此
　其可重四也四者不違天不後幾不失已
　不憤事故曰非小補也觀者不可不知




弘道録卷之十七















弘道録卷之十八
　義
　　父子之義
孟子曰舜盡事親之道而瞽䏂底豫而天下
化瞽䏂底豫而天下之爲父子者定
　録曰夫所謂之定者孝經云一人有慶兆
　民頼之蓋以父子之間思嘗掩義人但知
　有愛而不知有敬至是始知主敬之道而
　父子之分截然矣此秦俗慈子嗜利不同
　禽獸無幾者眞後世大亂之道也
史記堯時洪水滔天四岳舉鯀治水無功鯀
乃殛死舜既即位舉禹使續父業
　録曰唐虞盛時非特禪授岀於至公至於
　功過亦不相掩也夫鯀罪人也罪人之裔
　同朝且不可矧代父乎禹孝子也痛父之
　心委質且不堪况纉業乎盖舜之殛鯀與
　鯀之被殛出於天下之至公施者不以爲
　怨受者不以爲仇也及其舉禹使續父業
　亦合於人心之至順舉者不以爲嫌代者
　不以爲歉也設有一毫之私心則君臣父
　子之間皆有所窒碍矣又豈得爲義乎
禹娶塗山氏女生子啓辛壬癸甲啓呱呱而
泣禹弗子惟荒度土功
　録曰鯀之廢以方命圯族禹之興以敏給
　克勤然則㫖酒可惡人道亦可捐乎寸陰
　可惜辛壬亦可吝乎此公爾忘私國爾忘
　家至此而無以復加也
禮檀弓事親有隱而無犯左右就養無方服
勤至死致喪三年
　録曰親何必以有隱乎蓋父子之道天性
　也易曰幹父之蠱有子考無咎親雖有過
　子能幹之親之失即子之得也是故舜之
　父本頑也能左右之而頑化爲慈何必犯
　哉禹之父本凶也能左右之而功掩其過
　何必直哉若徒事掩藏其惡以至於亡國
　敗家非左右就養無方之義也
文王世子成王幼不能蒞阼周公相踐阼而
治抗世子法於伯禽欲令成王之知父子君
臣長幼之道也
　録曰愚觀抗世子法於伯禽乃千古之至
　妙也世子之立雖幼君也師保傅之設雖
　尊臣也臣可以責君乎將徒嚴坐揖之禮
　而實無嚴憚之義若乃伯禽之於魯亦世
　子也師保傅所得專也故成王不可撻伯
　禽則無嫌矣豈惟伯禽無嫌雖成王亦莫
　得而嫌之也受撻雖禽而所撻則王將不
　猛省而奮發耶吾而不改其過則人不已
　其撻其過有限其撻無窮必寡之又寡以
　至於無矣及其久也撻者免而過者化人
　但知終爲令主而不知所入之深豈非至
　妙至妙乎故仲尼曰周公優爲之所以深
　許之也歟
凡三王教世子必以禮樂樂所以脩内也禮
所以脩外也禮樂交錯於中發形於外是故
其成也懌恭敬而温文
　録曰三代以上禮樂爲實行三代以下禮
　樂爲虚文太子天下之本禮樂太子之本
　也太子而恭敬温文則君人無怠惰□刻
　矣君人無怠惰□刻則朝廷無乖張拂戾
　矣朝廷無乖張拂戾則天下無涣散危亡
　矣其豫養而夙儲之端乃在于是所以優
　入治安之域而不覺也
立太傅少傅以養之欲其知父子君臣之道
也太傅審父子君臣之道以示之少傅奉世
子以觀太傅之德行而審喻之太傅在前少
傅在後入則有保出則有師是以教喻而德
成也師也者教之以事而喻諸德者也保也
者愼其身以輔翼之而歸諸道者也記曰虞
夏商周有師保有疑丞設四輔及三公不必
備唯其人語使能也
　録曰師保傅之設其重如此後世乃以爲
　兼官或虚隆其禮或徒存其名或任匪其
　人或職非其事皆非周公之本意也又安
　所望於教世子之法哉
君之於世子也親則父也尊則君也有父之
親有君之尊然後賦天下而有之是故養世
子不可不愼也行一物而三善皆得者唯世
子而已其齒於學之謂也故世子齒於學國
人視之曰將君我而與我齒讓何也曰有父
在則禮然然而衆知父子之道矣其二曰將
君我而與我齒讓何也曰有君在則禮然然
而衆著於君臣之義矣其三曰將君我而與
我齒讓何也曰長長也然而衆知長幼之節
矣故父在斯爲子君在斯謂之臣居子與臣
之節所以尊君親親也故學之爲父子焉學
之爲君臣焉學之爲長幼焉父子君臣長幼
之道得而國治語曰樂正司業父師司成一
人良元萬國以貞世子之謂也
　録曰愚觀成周立法之善未有若世子之
　詳著審辯讀者可爲之踴躍也以世子生
　於深宫之中出於萬人之上敦敢與之齒
　亦孰從而齒之然而生必有所自統必有
　所承出必有所先世子與人同也雖世子
　與人同孰能使知其所同哉若夫衆人徒
　知己之有父而不知父之道雖尊不易徒
　知己之有君而不知君之道雖貴不移徒
　知已之有長而不知長之道雖崇高不變
　一齒讓之間而纖悉必盡天下其猶指諸
　掌乎故曰一人元良萬邦以貞極其歸美
　而無外也
說苑伯禽與康叔封朝於成王見周公三見
三答之康叔有駭色謂伯禽曰有商子者賢
人也與子見之康叔與伯禽見商子而問焉
商子曰南山之陽有木曰橋盍徃觀之二子
徃見橋竦焉實而仰以告商子商子曰橋者
父道也南山之陰有木曰梓盍徃觀之二子
徃見梓勃焉實而俯以告商子商子曰梓者
子道也二子明日見周公入門而趨登堂而
跪周公拂其首勞而食之曰安見君子對曰
見商子周公曰君子哉商子也
　録曰此伯禽之撻不但訓成王亦以訓康
　叔也夫家人有嚴君者嚴主敬君主義敬
　義立而親親之道不孤矣家人嗃嗃悔厲
　吉者易子而教之也易子而教所以全其
　父子之恩也此君子哉商子不傷恩不失
　義而能澤及十世豈非威如終吉之明驗
　歟彼秦俗之誶語漢法之傷恩婦子嘻嘻
　失家之節何怪乎覆亂之相尋也
國語周恭王游於涇上密康公從有三女奔
其母曰必致之王夫獸三爲羣人三爲衆女
三爲粲粲美之物也衆以美物歸女何德以
堪之康公弗獻一年王㓕密
　録曰密康公之母何其篤於愛子而昩於
　事君乎夫堂上之與膝下雖親踈不同至
　於心之無二則一也果若人言以謀子則
　善矣以謀王則吾不知也姦國之大惡人
　之大戾也如其義則雖祁祁如雲不以爲
　瀆如其非義一褒姒足以滅宗周安在其
　爲三女乎顧以爲粲而效之王王之美密
　之惡乎
左傳桓公二年取郜𣇄於宋納於太廟臧哀
伯諫曰君人者將昭德塞違以臨昭百官猶
懼或失之故昭令德以示子孫是以清廟茅
屋大路越席大羹不致粢食不鑿昭其儉也
衮冕黻珽帶裳幅舄衡紌紘綖昭其度也藻
率鞞鞛鞶厲游纓昭其數也火龍黼黻昭其
文也五色比象昭其物也錫鸞和鈴昭其聲
也三辰旂旗昭其明也夫德儉而有度登降
有數文物以紀之聲明以發之以臨照百官
於是乎戒懼不敢易紀律今滅德立違而寘
其賂器於太廟以明示百官百官象之其又
何誅焉國家之敗由官邪也官之失德寵賂
章也郜鼎在廟章孰甚焉公不聽周内史聞
之曰臧孫達其有後於魯乎君違不忘諫之
以德
　録曰臧哀伯之有後其諸臧僖伯之勸乎
　夫觀魚以崇靡其過小章賂以誨亂其過
　大羽父之視華督一間耳宋之亂既成魯
　之賊安討乎正其詞以歸獄桓罪蓋爲之
　魁而車中之禍特反乎爾已遂致子牙慶
　父仲遂意如之徒紛紛無所底止豈非作
　法於貪乎嗚呼臧氏之子可謂無負於魯
　矣厥後諸臧之孫有急病讓夷者有逐去
　東門者有號爲聖人者内史之談豈虚語
　哉然後知尚德立言雖不見用亦不可廢
　也
州吁未能和其民厚問定君於石子石子曰
王覲爲可曰何以得覲曰陳桓公方有寵於
王陳衛方睦若朝陳使請必可得也厚從州
吁如陳石蜡告於陳曰衛國褊小老夫耄矣
無能爲也此二人者實弑寡君敢即圖之陳
人執之而請蒞於衛九月衛使右宰醜蒞殺
州吁於濮石蜡使其宰□羊肩蒞殺石厚於
陳君子曰石蜡純臣也惡州吁而厚與焉大
義滅親其是之謂乎
　録曰蜡庶幾可與亂矣夫僻與溺均之爲
　戮也公既僻矣碏或溺焉有王者起其何
　能淑則向之正諫果何益哉桓立而蜡老
　厚死而石安蜡庶幾可與亂矣使漢之霍
　光知此明告於帝曰顯實與聞乎弑然後
　正淳于之罪停少女之婚霍之宗未滅也
　而卒以胥溺豈非不學之故與故曰爲人
　臣而不通春秋之義必䧟篡弑之罪此之
　謂也
晋獻公將殺其世子申生公子重耳謂曰子
盍言子之志於公乎世子曰不可君安驪姬
是我傷公之心也然則盍行乎曰不可君謂
我欲弑君也天下豈有無父之國哉使人辭
於狐突曰申生有罪不念伯氏之言以至於
死申生不敢愛其死雖然吾君老矣子少國
家多難伯氏不出而圖吾君伯氏苟出而圖
吾君申生受賜而死再拜稽首乃卒是以爲
恭世子也
　録曰獻公之不慈夫人得而誅之也而獻
　公之不孝人莫得而誅之也父子相繼以
　爲世者也故天之所與必先定其配偶正
　其嗣續所謂其類維何室家之壺何也而
　顧可瀆乎哉甚哉恭世子之不幸也烝者
　禽獸之道也天諉之聚塵焉所以資人之
　庖割也矧爲萬物之靈而又賢其秀者乎
　天下固鮮無父之國而亦其有無母之人
　歟惑於驪姬猶可言也烝於齊姜不可言
　也世子盖籌之矣天所以誅不孝者以懲
　不禄則我何敢愛其死哉此無所迯而待
　烹申生乃所爲恭而自言己志其在所後
　也夫
公使寺人披伐濔重耳曰君父之命不校乃
狥曰校者吾讐也踰垣而走披斬其祛遂出
奔翟
　録曰重耳庶幾可與難矣夫君父之命不
　校校者吾讐也衛太子之傳石德乃教以
　矯節收充等繫獄豈非讐乎小杖則受大
　杖則走人子之道當如是也雖踰垣而奔
　翟何害其行乎患難哉
晋襄公卒穆□日抱太子以啼於朝曰先君
何罪其嗣亦何罪舍適嗣不立而外求君將
焉寘此出朝則抱以適趙氏頓首於宣子曰
先君奉此子也而屬諸子曰此子也才吾受
子之賜不才吾唯子之怨今君雖終言猶在
耳而棄之若何宣子與諸大夫皆患穆□且
畏偪乃背先蔑而立靈公
　録曰靈公之謀趙盾蓋不待驟諫之日而
　在於頓首之聞乎夫君而頓首其臣臲卼
　甚矣爲盾者盍不思所以自反乎損私家
　之權歸公室之政昩於進退存亡之道是
　以動而有悔也或曰晋靈公之無道也宣
　子苟退不幾於䘮乎諸葛武侯云臣鞠躬
　盡瘁死而後已若夫成敗利鈍非臣之明
　所能逆料此義不明顧乃紛紛藉藉若鉏
　麑之觸槐提彌明之死大桑間靈輙之倒
　戟其迹似吝其咎又安可迯乎
周内史叔服至魯公孫敖聞其善相人也見
其二子叔服曰穀也食子難也收子穀也豊
下必有後於魯國穀生蔑蔑生速速生羯羯
生貜是爲僖子僖子將死召其大夫曰孔丘
聖人之後也莊孫紇有言曰聖人有明德者
若不當世其後必有達人今其將在孔丘乎
我若獲没必屬說與何忌於夫子使事之學
禮焉以定其位故孟懿子與南宫敬叔師事
仲尼仲尼曰能補過者君子也
　録曰此公子慶父之後也而曰能補過以
　著教也夫仁者必有後世之道也有子考
　無咎蠱之道也周公命蔡仲曰爾尚盖前
　人之愆正此意歟合而觀之可見聖人公
　天下之善
季文子相魯無衣帛之妾食粟之馬仲孫它
諫曰子爲魯上卿相二君矣妾不衣帛馬不
食粟人其以爲愛且不華國乎文子曰吾亦
願之然吾觀國人其父兄之食麤而衣惡者
猶多矣吾是不敢美妾與馬且吾聞以德榮
爲國華不聞以妾與馬文子以告孟獻子獻
子囚之七日自是子服之妾衣不過七升之
布馬餼不過稂莠文子聞之曰過而能改者
民之上也使爲上大夫子服它之字蔑之子
也
　録曰劉康公聘於魯發幣於大夫季文子
　孟獻子皆儉𡚖語王曰季孟其甞處魯乎
　敬恪恭儉臣也以敬承命則不違以恪守
　業則不懈以恭給事則寬於死以儉足用
　則遠於憂其上下無隙何任弗堪所以爲
　令聞長世也其言正與此合
公父文伯退朝朝其母其母方績文伯曰以
歜之家而主猶績乎其母嘆曰魯其亡乎使
僮子備官而未之聞耶居吾語女民勞則思
思則善心生逸則淫淫則忘善忘善則惡心
生沃土之民不材淫也瘠土之民莫不嚮義
勞也是故王后親織玄紞公侯之夫人加以
紘綖卿之内子爲大帶命婦成祭服列士之
妻加之以朝服自庶士以下皆衣其夫社而
賦事烝而獻功男女効績愆則有辟古之制
也吾冀其朝夕脩我曰必無廢先人爾今曰
胡不自安以是承君之官予懼穆伯之絶嗣
也
　録曰觀儀休之罷紝與敬姜之効績有以
　異乎曰無以異也夫男女之别在内與外
　而興亡之戒在淫與貪在位以不貪爲寳
　居家以不淫爲寳以儀之相不可有爭利
　之嫌以母之守不可懷宴安之毒若文伯
　者外無奉公之節内有多慾之愆亡無日
　矣母不惟可聽而又可信家人之表表乎
　謚爲敬姜有由然矣
范武子將老召其子燮曰燮乎吾聞之喜怒
以類者鮮易者實多君子之喜怒以己亂也
弗己必益之郤子其或者欲己亂於齊乎不
然余懼其益之也余將老使郤子逞其志庶
有豸乎爾從二三子惟敬乃請老郤獻子爲
政文子退朝而暮武子曰何暮也對曰有秦
客庾辭於朝大夫莫之對也吾知三焉武子
怒曰大夫非不能也讓父兄也爾童子而三
掩衆於朝吾不在晋國亡無日矣擊之以杖
及郤子伐齊師勝而返文子後入武子曰無
爲吾望爾也乎對曰師有功國人喜以逆之
先入必屬耳目焉是代帥受名也故不敢武
子曰吾知免矣故文子爲政有令名晋國頼
之
　録曰愚觀會之訓燮乃知諸宗之存亡有
　以哉夫狐趙冀郤欒范晋所謂大宗也族
　大則盈生盈生則驕至驕至則怨集所謂
　可畏不可恃者矧又益之以喜怒哉是故
　穿之弑君不在於桃林之攻而在於河曲
　之戰郤之亡身不在於胥童之謀而在於
　夫人之辱武子見之熟矣使爲盾者不狥
　輕肆之謀以遏其驕寵之性下官之難未
　可知也爲獻者不崇怨慾之心以抑其克
　伐之意三郤之辜亦未可知也智哉隨武
　子乎訓其子必以敬讓敬德之聚也讓禮
　之崇也能敬則必不肆能讓則必不伐他
　日鄢陵之反從容順正而丐鞅之嗣令名
　周全其視狐趙欒郤又何如哉
魏獻子謂成鱄曰吾與戊也縣人其以我爲
黨乎對曰戊之爲人遠不忘君近不偪同居
利思義在約思純有守心而無淫行雖與之
縣不亦可乎及梗陽人有獄其宗賂以女樂
魏子將受之魏戊謂閻没女寬曰主以不賄
聞於諸侯若受梗陽人賄莫甚焉吾子必諫
皆諾退朝待於庭饋入召之比置三嘆既入
使坐魏子曰吾聞諸惟食忘憂吾子置食之
間三嘆何也對曰或賜二小人酒不夕食饋
之始至恐其不足是以嘆中置自咎曰豈將
軍食之而有不足是以再嘆及饋之畢願以
小人之腹爲君子之心屬厭而已獻子辭之
　録曰父子之間不責善魏戊可謂能用諫
　矣知臣莫若君知子莫若父獻子可謂能
　用人矣㣲辭詭說使言者無忌聼者易入
　二子可謂能用言矣然則何嫌之可避而
　惓惓於成鱄之問耶善乎程子曰凡人避
　嫌者皆内不足也内既足何假於賄乎此
　其作法於貪無怪乎從獸無厭以取栢槨
　之貶不得謂之忠也
論語陳亢問於伯魚曰子亦有異聞乎對曰
未也甞獨立鯉趨而過庭曰學詩乎對曰未
也不學詩無以言鯉退而學詩他日又獨立
鯉趨而過庭曰學禮乎對曰未也不學禮無
以立鯉退而學禮聞斯二者陳亢退而喜曰
問一得三聞詩聞禮又聞君子之遠其子也
　録曰伯魚之對有五善而遠其子不與存
　焉甞獨立者其時閑而適仰不愧俯不怍
　也趨者其禮矜而莊無狎恩無恃愛也詩
　禮公物也未者知而不欺無怠隋無傲慢
　也無以者寬而有容無責善無賊恩也至
　於退而學則彬彬矣即其無以異之問而
　大有異者存乎其中惜乎陳亢之見無以
　及此也始以私意窺終以寸益喜使千載
　之下不能不遺恨於魚得非亢之過歟
　　大全以伯魚之質禀少劣故聖人止以
　　是教若使天質穎悟則顔曾所至伯魚
　　亦可至此語似非然也
家語曾子寢疾樂正子春坐於牀下曾元曾
申坐於足童子隅而坐執燭曰華而晥大夫
之簀與子春曰止曾子聞之瞿然而呼曰華
而晥大夫之簀與曾子曰然斯季孫之賜也
我未之能易也元起易簀曾元也夫子之病
革矣不可以變幸而至於旦請敬易之曾子
曰爾之愛我也不如彼君子之愛人也以德
細人之愛人也以姑息吾何求哉吾得正而
斃焉斯已矣舉扶而易之反席未安而没
　録曰夫所謂父母全而生子全而𡚖者蓋
　以言乎生理之本全也則何但啓予足啓
　予手而已哉自三省以至於寢疾自傳習
　以至於一貫自避席以至於執燭而待苟
　有一毫不得其正不可爲之全歸也不然
　則上帝所降之衷顧輕於父母所遺之體
　乎是故必易簀而後吾知免夫也若徒使
　弟子開衾而視抑末矣
小學孟軻之母其舍近墓孟子之少也嬉戯
爲墓間之事踴躍築埋孟母曰此非所以居
子也乃去舍市其嬉戲賈衒孟母曰此非所
以居子也乃徙舍學宫之旁其嬉戯乃設俎
豆揖讓進退孟母曰此眞可以居子矣遂居
之
　録曰孔子之嬉戯也常陳俎豆設禮容本
　於生知孟子之嬉戲也亦設俎豆揖讓進
　退本於學知此大聖大賢之分定於爲兒
　之時者然也
通鑑安陵人縮高之子仕於秦秦使之守管
信陵君攻之不下使人謂安陵君曰君其遣
縮高吾將仕之以五大夫使爲執節尉安陵
君致信陵君之命縮高曰君之幸高也將使
高攻管也夫父攻子守人之笑也見臣而下
是倍主也父教子倍亦非君之所喜敢再拜
辭使者以報信陵君信陵君大怒遣使之安
陵君所曰安陵之地亦猶魏也今吾攻管而
不下則秦兵及我社稷必危矣願君生束縮
高而致之若君弗致無忌將發十萬之師以
造安陵城之下安陵君曰吾先君成侯受詔
襄王以守此城也手授太府之憲曰國雖大
赦降城亡子不得與焉今縮高辭大位以全
父子之義而君曰必生致之是使我負襄王
之詔而廢大府之憲也雖死終不敢行縮高
聞之曰信陵君爲人猛悍而自用此辭反必
爲國禍吾已全己無違義矣豈可使吾君有
魏患乎乃刎頸而死
　録曰安陵之辭縮高不愈於侯□之教信
　陵乎夫幸其父從君之令以取大位匹夫
　猶尚羞之矧教其臣叛君之命以求勝名
　侯生甘爲之哉王之爲俑姬之爲憝亥之
　爲剽鄙之爲豚無忌之爲懟皆羸之賊有
　以啓之也假令無忌遂以篡逆羸可從諛
　亥可加功姬可兒戯鄙可袖手乎以是知
　王者不作其亂有如此者而必誅無赦之
　刑豈聖人之過計哉
齊淖齒之亂湣王出奔王孫賈從之已而失
王之處其母曰汝朝出而晚來則吾倚門而
望汝暮出而不還則吾倚閭而望汝今事王
王出走汝不知其處汝尚何歸焉王孫賈乃
攻淖齒殺之於是齊亡臣相與求湣王子法
章立以爲齊王保莒城以拒燕
　録曰王孫賈之母何如孟嘗君乎平時盗
　一國之名寵安危闔闢惟己所制矧於國
　破君亡曾是而不加之意哉而卒殺淖齒
　立襄王保莒城以拒燕者皆母之義有以
　激之也然則爲文者可以愧死矣或曰湣
　欲去文文奔魏故無及也愚曰夫湣而有
　是哉上不見天下不見地中不見人而乃
　見文夫湣而有是哉則母之言若固有以
　啓之也



弘道録卷之十八










弘道録卷之十九羅四
　義
　　父子之義
西漢書文帝時賈誼上疏夏殷周爲天子皆
數十世秦爲天子二世而亡人性不甚相遠
也何三代之君有道之長而秦無道之暴也
占之王者太子乃生固舉以禮有司齊肅端
冕見之南郊過闕則下過廟則趨故自爲赤
子而教以行矣孩提有識三公三少固明孝
仁義禮以道習之逐去邪人不使見惡行於
是皆選天下之端士孝悌愽文有道術者以
衛翼之使與太子居處出入故太子乃生聞
正言行正道左右前後皆正人也夫三代之
所以長久者以其輔翼太子有此具也及秦
則不然使趙高傅胡亥而教之獄所習者非
斬劓人則夷人之三族也故胡亥今日即位
而明日射人忠諫者謂之誹謗深計者謂之
妖言其視殺人若艾草菅豈惟胡亥性惡哉
彼其所以道之者非其理故也
　録曰誼之疏可謂深明其未然矣夫古者
　天子之元子衆子以至公卿大夫元士之
　嫡子與凡民之俊秀皆入大學而教之以
　窮理正心脩己治人之道及周之衰教化
　陵夷道之廢也久矣不獨秦已然也以帝
　之賢而不能用誼之說君子之所深惜也
　故録以存之厥後景帝殺戮大臣變易太
　子廢置主后驕寵愛弟幾乎不蹈秦之故
　轍孰謂誼果少年之見乎哉
萬石君石奮歸老於家過宫門闕必下車趨
見路馬必軾焉子孫爲小吏來𡚖謁萬石君
必朝服見之不名有過失不誚讓爲便坐對
案不食然後諸子相責因長老肉袒固謝改
之乃許子孫勝冠者在側雖燕必冠申申如
也僮僕訢訢如也唯謹上時賜食於家必稽
首俯伏而食如在上前其執䘮哀戚甚子孫
遵教亦如之萬石君家以孝謹聞乎郡國雖
齊魯諸儒質行皆自以爲不及也長子建爲
郎中令少子慶爲内史建老白首萬石君尚
無恙每五日洗沐歸謁親入子舍竊問侍者
取親中裙厠牏身自浣滌復與侍者不敢令
萬石君知之以爲常内史慶醉歸入外門不
下車萬石君聞之不食慶恐肉袒謝罪不許
舉宗及兄建肉袒萬石君讓曰内使貴人入
閭里里中長老皆走匿而内史坐車中自如
固當乃謝罷慶及諸子入里門趍至家
　録曰愚觀秦漢之際刑家之梏而乃有石
　氏之禮法可以見人心之天矣使若人者
　以傳太子以訓諸侯王若伯禽抗世子之
　法則漢世之俗庶幾有瘳乎奈之何徒見
　躬行之不費而不知非由清靜玄妙之虚
　文徒厭儒術之紛華而不知本乃性分固
　有之實用乃以建爲郎中令慶爲内史則
　給事之官錢穀之職其於國家之益能幾
　何哉誼之痛哭良有以也録之
金日磾本匈奴休屠王太子也母閼氏教誨
其子甚有法度日磾奉母進孝道武帝聞而
嘉之詔圖其像於甘泉宫日磾每過見畫像
常拜泣然後去及日磾長子爲武帝弄兒其
後壯大自殿下與宫人戯日磾適見遂殺之
上怒日磾具言所以上爲之泣而心敬日磾
　録曰以愚觀於日磾之事乃知夷狄之有
　親不如諸夏之亡也夫成季之勲宣孟之
　忠而不祀者原同平括之淫乎莊姬也康
　叔之裔祀融之墟而盡滅者公子頑之通
　乎君母也矧於殿廷何地宫人何人可與
　之狎而若罔聞乎磾與光均之不學者也
　豈其光之無術而磾之有識哉斷與不斷
　忍與不忍而已矣故曰當斷不斷反受其
　亂又云小不忍則亂大謀斯言也可以不
　學而識
韋賢與子玄成俱以明經歷位丞相故鄒魯
之間曰遺子黄金不如一經賢爲人質朴少
欲篤志於學號稱大儒徵爲博士詔授帝詩
故宣帝之時甚見尊重本始三年爲丞相封
扶陽侯在位五歲以老病乞骸骨𡚖丞相致
仕自賢始玄成尤謙遜下士兄弘爲太常丞
當嗣及賢病篤家以玄成上有詔引拜玄成
辭避不得已受爵宣帝高其節以爲河南太
守弘東海太守初帝寵姬張婕好男淮陽憲
王好政事通法律上奇其才有意欲以爲嗣
然因太子起於細㣲又早失母故不忍也久
之上欲感風憲王輔以禮讓之臣乃拜玄成
爲淮陽中尉及元帝即位十年之間遂繼父
相位封侯故國榮當世焉
　録曰漢世以經術居相位自公孫而後韋
　氏父子而已賢耄老當柄居位五年得遂
　乞骸其時以爲美談况望有所建白耶玄
　成在位七年守正持重不及其父而文采
　過之夫以家相之任上位天地下育萬物
　如以文而已矣乃學士之選也此所以終
　漢之世相業無聞非逡巡自保則因循故
　事無惑乎治道之止於斯也
史記太史公司馬談仕於建元元封之間愍
學者之不逹而師悖乃論六家之要指曰陰
陽儒墨名法道德太史公掌天官不治民有
子曰遷生於龍門耕牧河山之陽十歲誦古
文二十而南遊江淮上會稽探禹穴闚九疑
浮於沅湘北涉汶泗講業齊魯之都觀孔子
之遺風過梁楚以𡚖於是遷仕爲郎中奉使
西征巴蜀以南還報命是歲天子始建漢家
之封而太史公留滯周南不得與從事故發
憤且卒而子遷適使反見父於河洛之間太
史公遷手而泣曰余先周室之太史也自上
世嘗顯功名於虞夏典天官事後世中衰今
天子接千歲之統封泰山而予不得從行是
命也夫予死汝必爲太史爲太史無忘吾所
欲論著矣夫天下稱誦周公言其能論歌文
武之德宣周邵之風達太王王季之思慮爰
及公劉以尊后稷也幽厲之後王道闕禮樂
衰孔子脩春秋學者至今則之自獲麟以來
四百餘歲諸侯相兼史記放絶今漢興海内
一統明主賢君忠臣死義之士予爲太史而
弗論載廢天下之文予甚懼焉汝其念哉遷
俯首流涕曰小子不敏請悉論先人所次舊
聞弗敢闕卒三歲而遷爲太史令紬史記石
室金匱之書不墮先人所言所謂述故事整
齊其世傳非所謂作也於是論次其文七年
而遭李陵之禍退而深惟詩書隱約欲遂其
志思昔西伯拘羑里演周易孔子厄陳蔡作
春秋屈原放逐著離騷左丘失明厥有國語
孫子臏脚而論兵法不韋遷蜀世傳吕覽韓
非囚秦說難孤憤詩三百篇大抵賢聖發憤
之所爲作也故述徃事思來者卒術陶唐以
來至於麟止自黄帝始著十二本紀十表八
書三十世家七十列傳凡百三十篇藏之名
山副在京師以俟後世聖人君子
　録曰按遷自叙曰漢繼五帝末流接三代
　統業秦滅古文明堂金匱石室玉板圖籍
　散亂漢興更萧何韓信張蒼叔孫通百年
　之間彬彬文學稍進詩書徃徃間出矣時
　天下遺文古事靡不畢集太史公太史公
　相續纂其職夫固有所受也然猶憤發於
　黨禍而成百三十篇之書矧於後學而敢
　面墻乎哉及班氏繼作盡用其文至後杜
　預通典鄭樵通志馬端臨通考詔許於三
　館惜書尚書給筆札繕寫而温公通鑑文
　公綱目胡安國春秋傳學徒暨乃子厥婿
　皆同纂校嗚呼何其盛哉今或志可勉而
　力之所建已不能勉才可强而書之所載
　己不可强己可信而人之所好已不可信
　則亦徒志而已君子不可徒羡古人之才
　美又不可甘蹈今人之自畫於可勉而勉
　之可備而備之可信而信之則亦庶幾乎
　一家之冗說矣
劉向三子伋賜皆好學惟歆最知名父子俱
好古受詔領校祕書講論六藝傳記諸子詩
賦數術方技無所不究向卒歆復領五經終
父前業始皆治易宣帝時詔受榖梁春秋見
古文春秋左氏傳歆大好之初左傳多古字
古言學者訓故而已至是歆引傳文以解經
轉相發眀由是章句義理備焉復湛靖有謀
博見疆志過絶於人嘗以左丘明好惡與聖
人同親見夫子而公羊穀梁在七十子之列
傳聞之與親見之其詳畧不同數以難向向
不能非間也
　録曰班固賛曰仲尼稱材難自後綴文之
　士唯孟軻孫况董仲舒司馬遷劉向揚雄
　此數公者皆博物洽聞通達古今其言有
　補於世傳曰聖人不出其間必有命世者
　焉劉氏鴻範論發眀大傳著天人之應七
　略剖判藝文綜百家之緒三統歷譜考步
　日月五星之度有意其推本之也嗚呼向
　言山陵之戒於今察之哀哉指明梓柱以
　推廢興昭矣豈非直諒多聞之益與觀固
　所言與向前後所上封事忠精懇篤天胡
　不祐之乎而卒以空言殆天所廢非人所
　能也子駿改名應讖爲師市寵於
　愧云
東漢書鄭玄戒子益恩曰吾家舊貧不爲父
母群弟所容出爲厮役之吏游學周秦之都
徃來幽并衮豫之域獲覲在位通人處逸大
儒咸從捧手有所受焉遂博稽六藝粗覽傳
記時睹秘書緯術之奥年過四十乃歸供養
坐黨禁錮十有四年公車再召比牒併名早
爲宰相彼數公懿德克堪王臣故宜式序吾
自忖度無任於此但念述先聖之元意思整
百家之不齊亦庶幾以竭吾才而黄巾爲害
萍浮南北復歸鄉邦歲已七十宿素衰落案
之禮典便合傳家今我告爾以老將隱居以
安性覃思以終業咨爾煢煢一夫曾無同生
相依其最求君子之道研鑚勿替敬愼威儀
以近有德顯譽成僚友德行立於己志若致
聲稱亦有榮於所生可不深念邪若忽忘不
識亦已焉哉
　録曰愚觀康成生前所疏難不啻百餘萬
　言臨末憤憤徒以所好群書卒皆腐敗不
　得於禮堂寫定傳與其人且自嘆西方日
　暮祗以其意戒子未嘗求知於人也及益
　思赴北海之難身隕祚㣲益不足恃而所
　注十三經及諸論述後世卒無寸遺孔子
　不云不患莫己知求爲可知也其終身無
　紱冕之情有讓爵之高亦非溢㫖比之馬
　融羞曲士之節終以奢樂恣性黨附成譏
　不可同日語也
班彪才高好述作專心史籍自司馬遷著史
記大初以後闕而不録好事者頗或綴集時
事然多鄙俗不足以踵繼其書彪乃繼採前
史遺事傍貫異聞作後傳數十篇因斟酌前
史譏正得失彪卒子固以彪所續前史未詳
乃潜精研思欲就其業既而有上書告固私
作國史詔下郡收固繫獄盡取其家書固弟
超恐爲郡所覈考不能自明乃馳詣闕上書
得召見具言固所著述意而郡亦上其書顯
宗甚奇之召詣校書○部蘭臺令史與前睢
陽令陳宗長陵令尹敏司隸從事孟異共成
世祖本紀遷爲郎典校秘書文撰列傳載記
二十八篇奏之帝乃復使終成前所著書固
以爲漢紹堯運以建帝業至於六世史臣乃
追述功德私作本紀編于百王之末厠於秦
項之列故探撰前記綴集所聞以爲漢書起
高祖終於孝平十有二世二百三十年綜其
行事傍貫五經通爲春秋考紀表志傳凡百
篇自永平受詔積思二十餘年至建初中乃
成當世甚重其書學者莫不諷誦焉
　録曰愚觀班馬之述作皆有所祖潜精研
　思無足多者獨以顯宗之峻刻不惟赦固
　及身之烖而反假以制作之柄此千古以
　來未之聞也抑孔子作春秋丘明述國語
　皆當時之事所當避諱矧所遭皆季世若
　必以爲罪當何如哉當何如哉故觀於壺
　遂難司馬遷之言君子盖不可以不愼也
馬援兄子嚴敦並喜譏議通輕俠援書戒之
曰吾欲汝曹聞人過失如聞父母之若耳可
得聞口不可得言也好議論人長短妄是非
政法此吾所大惡也寧死不願聞子孫有此
行也龍伯高敦厚周愼口無擇言謙約節儉
廉公有威吾愛之重之願汝曹效之杜季良
豪俠好義憂人之憂樂人之樂父喪致客數
郡畢至吾愛之重之不願汝曹效也效伯高
不得猶爲謹敕之士所謂刻鵠不成尚類鶩
者也效季良不得䧟爲天下輕薄子所謂畫
虎不成反類者也
　録曰以援之謹𩛙而不免身後之謗何耶
　夫援以壯時欲就邊郡田牧蓋未爲得志
　也故其舊志自謂窮當益堅老當益壯夫
　誰能奪之及其致身於人便爲分限雖欲
　馬革褁尸甘心瞑目豈能盡如所願耶既
　有請行之言又爲據鞍之態讒人從而媒
　孽之此其求全之毁尚類於刻鵠之事向
　非朱勃之論不幾於畫虎者耶將益信謹
　𩛙之尚有未盡而輕俠之安所爲可乎
靈帝大誅黨人詔下急捕范滂等督郵吴導
至縣抱詔書閉傳舍伏牀而泣滂聞之曰必
爲我也即自詣獄縣令郭揖大驚出解印綬
引與俱亡曰天子大矣子何爲在此滂曰滂
死則禍塞何敢以罪累君又令老母流離乎
其母就與之訣滂白母曰仲博孝敬不足以
供養今從龍舒君𡚖黄泉存亡各得其所唯
大人割不忍之恩勿增感戚母曰汝今得與
李杜齊名死亦何恨既有令名復求壽考可
兼得乎滂跪受教再拜而辭復顧其子曰吾
欲使汝爲惡則惡不可爲使汝爲善則我不
爲惡行路聞之莫不流涕
　録曰范滂之母人謂歡其義也愚以爲不
　得已而爲是言也苟使愛惜其死將何益
　哉盍若辭之曰人生脩短自有義命顔回
　爲善於爾何如有命自天不爲逭己豈不
　達哉至於李杜生與同難死何足方若乃
　名之一字始末禍端尤不當以爲言也所
　竊喜者仲博有子龍舒克男仁者有後不
　爲廢絶不然以未發白之齡而罹短命之
　苦豈惟行道出涕其萬世痛絶也乎
晋書王裒父儀爲魏安東將軍司馬昭司馬
東關之敗昭問於衆曰今日之事誰任其咎
儀對曰責在元帥昭怒曰司馬欲委罪於孤
邪遂引出斬之裒痛父非命於是隱居教授
三徵七聘皆不就廬於墓側旦夕常至墓所
拜跪攀栢悲號涕淚着樹樹爲之枯讀詩至
哀哀父母生我劬勞未嘗不三復流涕門人
受業者並廢蓼莪之篇家貧躬耕計口而田
度身而蠶或有密助之者裒皆不聼及司馬
氏篡魏裒終身未嘗西向而坐以示不臣於
晋
　録曰王祥孝矣及其爲三公也魏置其君
　而視之如弁髦土□然曾不若剖氷求鯉
　之堅且篤也孟宗賢矣及其爲大夫也吴
　孫綝廢亮反爲告於廟而行之曾不若泣
　竹感天之順且從也然則終身不西向者
　豈徒誦哀哀父母而能然哉
兖州刺史王㫤爲人謹厚名其兄子曰默曰
沈名其子曰渾曰深爲書戒之曰吾以四者
爲名欲使汝曹顧名思義不敢違越也夫物
速成則疾亡晚就則善終朝華之草夕而零
落松栢之茂隆寒不衰是以君子戒於闕黨
也夫能屈以爲伸讓以爲得弱以爲强鮮不
遂矣夫毁譽者愛惡之原而禍福之機也孔
子曰吾之於人誰毁誰譽以聖人之德猶尚
如此况庸庸之徒哉人或毁己當退而求之
於身若己有可毁之行則彼言當矣若己無
可毁之行則彼言妄矣當則無怨於彼妄則
無害於身又何反報焉諺曰救寒莫若重裘
止謗莫如自脩斯言信矣
　録曰昶之命子若預爲渾設也夫沈默渾
　深四者皆謙厚不伐之㫖也是故願其如
　海焉納百川而未見其盈也願其如泂焉
　涉萬里而未見其止也以昶之謹厚而後
　有渾與濟之洪雅使能充之於功名之際
　則爲有道之士弘之於容人之量則成長
　者之風豈不益賢乎哉借其狥於流俗狃
　於愧恨既不免時人之譏及居台輔聲望
　日减則頓失命名之義矣嗟夫
唐書貞觀二十二年上作帝範十二篇以賜
太子曰君體建親求賢審官納諫去讒戒盈
崇儉賞罰務農閱武崇文且曰脩身治國備
在其中一旦不諱更無所言矣又曰汝當更
求古之哲主以爲師如吾不足法也夫取法
於上僅得其中取法於中不免爲下吾居位
以來不善多矣錦繡珠玉不絶於前宫室臺
榭屢有興作犬馬鷹隼無遠不致行遊四方
供頓煩勞此皆吾之深過勿以爲是而法之
顧我弘濟蒼生其益多肇造區夏其功大益
多損少故人不怨功大過㣲故業不隳然比
之盡善固多愧矣汝無我之功勤而承我之
富貴竭力爲善則國家僅安驕惰奢縱則一
身不保且成遲敗速者國也失易得難者位
也可不惜哉可不愼哉
　録曰唐太宗之教太子可謂至矣惜其於
　君子之道槩乎其未之聞也夫君子之道
　造端乎夫婦及其至也察乎天地此上古
　聖人所以徹上徹下由内以及於外由家
　以至於朝廷然後爲無弊也今觀自君體
　建親以至閱武脩文莫不畢陳又自細㣲
　過失以及事功顯迹悉皆無隱可謂至再
　至三而未甞一及於刑家之道帝豈智不
　及此哉武曌之禍蓋反巢刺之刃家事之
　言速報脅父之謀耳豈惟訓誥而有遺兼
　通讖記而無奈是以古之君子必務正心
　誠意愼㣲謹獨未嘗一念之或苟然後及
　於治國平天下一以貫之而無遺此其帝
　之所獨闕而唐之所深禍歟
鄭善果父誠母崔氏嚴明節操愽涉書史通
曉治方誠爲周大將軍討尉遲迴戰死善果
襲父爵及爲魯郡太守每出廳事母輒坐障
後察之聞其剖斷合理𡚖則大悅若行事不
允或妄嗔怒即還涕泣不食善果伏於床下
曰汝先君在官清恪以身狥國汝自童子襲
茅土至方伯案可妄加嗔怒墮於公政内墜
家風外虧天子之法何面目見汝先君善果
由是克己號爲清吏
崔玄暐母盧氏嘗戒玄暐曰吾聞姨兄辛玄
馭云子姓凡居仕宦人有言貧乏不能存此
是好消息若聞財貨充積此惡消息吾甞以
爲確論比見親表中務多財以奉親而其親
不究所從來必出乎廪禄則善矣如其不然
何異盗乎若汝爲吏不能忠清無以戴天履
地宜識吾意故玄暐所至以清白名
　録曰鄭善果之母談虎而色變蓋有所傷
　之也故其詞也烈崔玄暐之母見賢而思
　齊夫有所受之也故其詞也温二子卒皆
　以清白聞信乎陰教之不虚也而玄暐遂
　能反正廢主有大功於唐較之善果晩節
　盖有間矣
韓休子七人浩洽洪汯滉渾洄皆有學尚節
義籍甚於時安禄山反皆䧟賊逼以官不受
出奔行在爲賊所擒浩洪渾皆遇害肅宗以
大臣子能死難詔贈浩吏部郎中洪太常卿
渾太常少卿汯終諫議大夫洽終殿中侍御
史洄終國子祭酒滉貞元元年加檢校左僕
射同中書門下平章事滉性節儉居嘗陋薄
取庇風雨門當列戟以父時第門不忍壞乃
不敢請堂先無挾廡弟洄稍增補之輙除去
曰先君容焉吾等奉之常恐失墜若摧圮繕
之則已安敢改作以傷儉德居重位清潔疾
惡不爲家人資産初判度支李晟以裨將白
軍事滉待之加禮使其子拜之厚遺器幣鞍
馬後晟終立大功幼時已有美名晚節益峻
其家範訓餙子弟甚嚴故貞元間言家法者
曰韓氏穆氏云
穆寧子四人賛質貟賞世以儒聞而剛正氣
節自任以明經調𥂁山尉過平原見顔眞卿
及聞禄山反即遺眞卿書以其子屬其母弟
曰苟不乏嗣足矣即馳謁眞卿曰先人有嗣
我可以從公死也既而眞卿過河見肅宗問
狀異之將以爲諫議大夫德宗在奉天奔詣
行在擢秘書少監太子右庶子及寧之老賛
爲御史中丞質右補闕員侍御史賞監察御
史皆以守道行誼爲縉紳所仰賛最孝謹質
强直員工文詞賞尚節義俱有令譽而和粹
當時以珍味目之賛俗而有格爲酪質美而
多入爲酥員爲醍醐賞爲乳腐寧平居嘗譔
家令訓諸子人一通戒曰君子之事親養志
爲大吾志直道而已苟枉而道三牲九𣇄非
吾養也
　録曰休一代元臣其家法峻整有自來也
　寧儒而已何至與韓氏並稱耶蓋節義之
　在天地間匹夫之於王公一也是故有歲
　寒之澹蕩而後有春融之敷華休之許國
　以義寧之許友以死凛凛乎立身大節可
　以爲柯幹可以爲巖石他日和之爲羹𣇄
　調之爲𥂁梅無惑乎皆以珍味目之也然
　則當時之說豈無謂哉


弘道録卷之十九






弘道録卷之二十羅五
　義
　　父子之義
宋史太祖母昭憲杜太后治家嚴毅有法生
五子長太祖次匡濟光義光美匡賛太祖即
位尊爲皇太后拜於堂上衆皆稱賀后獨愀
然不樂左右曰臣聞母以子貴今子爲天子
胡爲不樂太后曰吾聞爲君難天子置身億
庶之上若治得其道則此位可尊苟或失馭
求爲匹夫不可得是吾所以憂也太祖再拜
曰謹受教
　録曰后常目擊五代之亂至室家母子不
　能相保故有是諭雖然大禹陳謨首以克
　艱爲言后蓋不惟知母道而又知君道也
　以是爲訓宋之一代所以外無吕王武韋
　之禍而内有高曹向孟之賢皆后之壺範
　有以啓之於前也然則史稱昭憲垂裕之
　功其可少哉
太宗不豫宣政使王繼恩忌太子英明陰與
參知政事李昌齡殿前都指揮李繼勳知制
誥胡旦等謀立故太子楚王元佐宰相吕端
問疾禁中見太子不在旁疑有變乃以笏書
大漸字令親密吏趣太子入侍及帝崩皇后
令繼恩召端議所立端知有變即紿繼恩使
入書閣遂鎖之而使人防守亟趨入宫后問
端曰宫車已晏駕立嗣以長順也將如何端
曰先帝立太子正爲今日今始棄天下豈可
遽違命有異議耶后默然乃奉太子至福寧
殿即位太子既立垂簾引見羣臣端平立殿
下不拜請捲簾升殿審視然後降階率羣臣
拜焉
　録曰自金匱背盟之後甫傳眞宗即有繼
　恩之變頼吕端而免再傳仁宗復有允恭
　之奸頼王曾而免其變者國家危疑之運
　也其免者立國忠厚之功也是時宋德昌
　隆君子道長故大臣得以行其志而小人
　無所容其謀苟爲不然繼恩豈不能排闥
　而出而肯甘心就鎖乎若乃平立不拜誠
　非獲已既不能如周書顧命則不免於捲
　簾審視矣
初王安石當國變亂舊章光獻太后乘間語
神宗謂祖宗法度不宜輕改吾聞民間甚苦
青苗𦔳役宜罷之神宗崩哲宗立宣仁高太
后臨朝聽政於是散遺脩京役夫减皇城覘
卒止禁庭工技罷導洛司出近侍尤無狀者
十三人戒中外無苛歛𡩖民問保户馬罷造
軍器工匠罷成都府利都買馬罷京東西泗
州物貨場罷市易抵當汴河堤岸司地課放
市易常平免役息錢罷任他出限罰錢罷免
行錢罷提舉保甲錢罷錢糧提舉保甲官罷
方田罷鄜延團將罷增置鑄錢十四監事由
中㫖王珪等弗預知也
　録曰愚觀光獻宣仁之際其婦姑之間可
　謂善繼善述者也夫光獻有欲爲之志而
　未爲至宣仁而成就之光獻有已爲之事
　而可法至宣仁而遵述之設使紹熙崇寧
　之君皆能若是何害於紹述乎惜乎名則
　是而實則非也苟有人心將何面目見二
　后於地下
及太后崩哲宗改元紹聖楊畏上言神宗更
法以垂萬世乞早講求以成紹述之道帝即
詢以故臣孰可召用畏即疏章惇吕惠卿鄧
温伯李清臣帝深納之以章惇爲尚書左僕
射專以紹述爲國是遂引其黨蔡卞林希黄
履來之邵張啇英等居要地任言責恊謀朋
姧報復怨仇矣
　録曰王安石之流禍慘矣論者徒知歸罪
　於變法之端而不知實禍於紹述之政夫
　紹述美政也文武周公豈惟八百年之福
　祚抑且千萬世之顯稱人皆曰善繼人之
　志善述人之事者也然謂之善繼善述則
　其一字之間而有無窮之深意不可以不
　察也夫仁者之祚垂於無窮而戾者之氣
　未必隨泯設使仁考有後而神宗嗣孤夷
　狄之禍未必然也今以一宣仁救之而不
　足一章惇壞之而有餘則以哲宗爲之子
　也崔鶠陳瓘千言而不入鄧洵武一言而
　快意則又以徽宗爲之子也嗚呼周家傳
　位季歷以及昌而天命之永固神宗傳位
　哲宗以至佶而國事之日非豈非繼志述
　事之相同而創業垂統之不善歟
竇禹鈞五子儀儼侃偁僖皆相繼登科號爲
五龍馮道贈詩曰燕山竇十郎教子有義方
靈椿一株老丹桂五枝芳逮宋建隆元年太
祖謂宰相曰深嚴之地當以宿儒處之竇儀
清介重厚非斯人不可即日拜爲學士後屢
稱儀有執守欲相之趙普忌其剛直及卒閔
然曰天何奪我竇儀之速盖惜其未大用也
儼尤爲才俊善步星曆與盧多遜揚徽之同
任諫官嘗謂之曰丁卯歲五星聚奎自此天
下太平卒如其言太祖謂侍臣曰近朝卿士
竇儼質重嚴整有家法閨門敦睦人無讕語
諸弟不能及僖亦中人材爾偁有操尚可嘉
也
　録曰愚觀竇氏之在宋初其變面事讐則
　有可責其義方訓子則有可稱雖然有五
　星聚奎而後一代之人物可齊無五代亂
　離而後五子之出處可必人情世道大抵
　而然君子未可以厚非之也
陳省華與妻馮氏性嚴毅治家有法子堯叟
堯佐堯咨居常孝謹怡聲侍側不敢以貴自
處景德中堯叟掌樞機堯佐直史館堯咨知
制誥與省華同在北省比客至兄弟常立侍
父側客不自安多引去堯叟偉姿貌强力奏
對明辯多智數久典機密軍馬之籍悉能周
記堯佐少好學父授諸子經其兄未卒業堯
佐竊聼已成誦及貴讀書不輟初從種放於
終南山陳搏謂省華曰君三子皆當將相惟
中子貴且壽一如搏言及卒自誌其墓曰壽
八十二不爲天官一品不爲賤使相納禄不
爲辱三者粗可𡚖於父母棲神之域矣堯咨
以氣節自任君子謂省華聲聞由諸子而益
著有宋以來言家法者不能及云
　録曰愚觀陳氏一時不惟可稱而中子貴
　壽尤有可驗雖然以自驗而黽勉則可以
　自負而夸毗則不可盖貴與壽是人之所
　欲也亦有不可必者如顏子短命曾參寡
　禄冉閔無階而萬世之下莫不尊之以其
　德耳故太上立德其次立功以是𡚖息於
　棲神之域庶幾無忝於夙興夜寐之心矣
吕公著二子希哲希純少從憔千之孫復石
介胡瑗學德器成就大異衆人及長復從二
程張載遊聞見益廣遂絶意進取不事科舉
學以僥倖利禄王安石將寘其子雱於講官
以希哲有賢名欲先用之希哲辭曰辱公相
知久萬一從仕將不免異同則疇昔相與之
意盡矣安石乃止及申公作相二弟公綽公
弼已官省寺希哲獨滯管庫申公嘆曰當世
善士吾收拾略盡爾獨以吾故置不試命也
其母聞之笑曰是亦未知其子矣范祖禹其
妹婿也言於哲宗曰希哲經術操行宜備講
讀乃除崇政殿說書其勸導人主以脩身爲
本正心誠意爲主若身不能脩左右之人且
不能諭况天下乎與希純世濟其美樂易簡
儉終年名益重遠近皆師尊之
　録曰史稱吕申公知子之賢而不能薦有
　愧於從祖愚特以爲無忝於正獻何也文
　穆之時大道爲公不當以遠嫌爲辭申公
　之時大道既隱人當以亦黨自懼以是爲
　防他日林希尚言吕大防由公著援引故
　進希哲以酬私恩而公著之惡則希哲導
　成之嗚呼孟子不云仰不愧於天俯不怍
　於人希哲以之回視雱與嬉輩眞腐鼠之
　不若歟
洪皓三子适遵邁适幼敏悟日誦三千言皓
使朔方年甫十三能任家事以皓出使恩補
脩職郞紹興十二年與弟遵同中博學宏詞
科高宗嘆曰父在遠方子能自立天之報也
宜加升擢遂除适敕令所删定官遵秘書正
宇後三年邁亦中是選由是三洪文名滿天
下及皓𡚖忤秦檜三子皆外補皓謫英州适
徃來嶺南省侍者九載檜死适自兩制一月
入政府又四日擢居相位遵爲資政殿學士
邁爲端明殿學士邁之文學尤高其立朝議
論最多所謂忠義之報詎不信哉
　録曰洪忠宣豈比於蘇長孺哉武之時中
　國全盛匈奴恃其桀敖而已皓之時華夷
　倒置必死無生若非天之所報又安能有
　其家乎特以檜之惡甚於犬羊其毒逋於
　醜虜虜能容忍於異域檜不能得侍於同
　朝帝能加擢於一時顧不能保全於異日
　惟天不可爲卒之有子以顯其世有文以
　華其國雖不得秉政於生前亦登相位於
　身後觀於史臣亦□□曰忠義之報有由
　然夫
胡安國三子寅宏寧安國疆學力行以聖人
爲標的志於康濟見中原淪没黎民涂炭常
若痛切於身雖數以罪去其愛君憂國之心
遠而彌篤每有君命即置家事不問然風度
凝遠蕭然塵表視天下萬物無足以嬰其心
自正安右廢春秋不列於學官安國謂先聖
手所筆削之書乃使人主不得聞講說學士
不得相傳習亂倫滅理用夏變夷殆由乎此
故潜心是書二十餘年以爲天下事物無不
備於此每嘆曰此傳心要典也寅號致堂本
弟猶子少桀黠難制父閉之空閣其上有雜
木寅盡刻爲人形安國曰當有以移其心别
置書數千卷於其上年餘寅悉成誦不遺一
卷志節豪邁新州謫命下即日就道宏號五
峰傳其父之學優游𢖍山下餘二十年玩心
神明不舍晝夜張栻師事之安國之傳春秋
也寧脩纂檢討盡出其手著春秋通㫖以羽
翼其書云
　録曰人稱康侯如大冬嚴霜其子豈歲寒
　能凋者乎所上之章凛凛如出一轍蓋由
　其家學一以春秋爲凖的也父職緫裁子
　備檢討家庭之間宛然史局若温公與康
　侯者蓋不多見雖不仕猶仕也至於父子
　並列儒宗豈不美哉
蔡元定二子淵沈皆躬耕不仕始元定謫道
州跋涉數千里道楚粤窮僻處父子相對惟
以道理自相怡悅沈年三十屛去舉子業
以聖賢爲師自洪範之數學者久失其傳元
定獨心得之然未及論著常曰成吾書者沈
也沈受父師之說沉潜反覆者數十年然後
成書以謂體天地之撰者易之象紀天地之
撰者範之數數始於一奇象成於二偶奇者
數之所以行偶者象之所以立故二而四四
而八八者八卦之象也一而三三而九九者
九疇之數也由是重之而六十四六十四而
四千九十六而象備矣九而八十一八十一
而六千五百六十一而數周矣易更四聖而
象己著範錫神禹而數不傳後之作者昧象
數之原窒變通之妙或即象而爲數或反數
而擬象洞極用書潜虛用圖牽合傳會自然
之數蝕焉先君子曰洛書者數之原也余讀
洪範而有感焉上稽天文下察地理中𠫵人
物古今之變窮義理之精㣲究興亡之徴兆
彜倫所敘秩然有天地萬物各得其所之妙
故西山賈氏以爲與三聖之易同功者是也
　録曰愚觀數公之子惟九峰之傳獨得其
　宗其所著洪範皇極盖以天地之所以肇
　者數也人物之所以生者數也萬物之所
　以得失者亦數也數之體著於形數之用
　妙乎理非窮神知化獨立物表者曷足以
　與此哉其作書集傳也曰二帝三王之治
　本於道二帝三王之道本於心禮樂教化
　心之發也典章文物心之著也家齊國治
　天下平心之推也心之德其盛矣乎聖人
　之心見於書猶化工之妙著於物非精深
　不能識也此所以卓冠群倫而從祀夫子
　廟庭不亦宜乎
李舜臣三子心傳道傳性傳舜臣傳學力行
多所著述父子各秉史才遷宗正寺簿重修
裕陵玉牒當曾布吕惠卿初用事必謹書之
或謂非執政除免格不應書舜臣曰治忽所
關可拘常法他所筆削多類此心傳爲脩撰
專脩高孝光寧四朝實録端平三年上書言
致旱之由曰和糴增多而民怨曰籍貲不以
罪而民怨凡此皆起於大兵之後而勢未有
以消之故愈積而愈極也道傳明於河洛之
學嘗訪求從學朱熹之門者與之講習盡得
其遺書而讀之篤於踐履卧榻間大書唤起
截斷四宇其用功愼獨如此於經史未有論
著曰學未至不敢於詩文未甞苟作曰學未
至不暇性傳嘗進對有崇尚道學未遇其實
之言帝曰實者何對曰在格物致知以爲出
治之本又言東周以後諸侯卿大夫皆以既
塟除服秦漢之際尤爲淺促孝文定爲三十
六日之制則視孝惠以前已有加矣東漢以
後又損之爲二十七日謂之以日易月則薄
之至也
　録曰愚觀李氏一門三子造諸略同宋史
　列於儒林可無愧也而乃分爲四處心傳
　道傳緫𡚖一卷亦可也而乃殊於二門若
　此者可以見十羊九牧前後不倫欲無繁
　冗不可得矣而元定之子沉從祀廟庭不
　爲列傳子抗反爲之然則祇爲官爵而已
　故曰余豈好辯哉余不得已也
唐璘拜監察御史臺史曰至惶駭趍避其母
曰人言此官好汝何憂乎璘曰此官須爲朝
廷爭是非一咈上意或忤權貴恐重爲大人
憂母曰第盡言吾有而兄在璘拜謝就職首
疏天變而至於怒民怨而幾於離海宇將傾
天下將覆陛下謂此何時尚縱慾累德文過
餙非疏遠正人押暱戚竪宰相用時文之才
爲經世之具不顧民命輕挑民端不度事宜
頓空國帑季政厥子内交商人賄𡍼大開小
雅盡廢瑣瑣姻婭敢預邪謀視國事如徘優
以神器爲奇貨都人側目朝士痛心盍正無
將之誅以著不忠之罪盖指賈似道也再疏
鄭清之妄庸誤國其子士昌招權納賄㧞庸
將爲統帥起贓吏爲守臣璘立臺僅百日世
謂唐子方再見皆母指教之也
元史姚天福拜監察御史母戒之曰古稱公
爾忘私委質爲臣當罄所衷以塞其職勿以
未亡人爲恤俾吾追踪陵母則死之日猶生
之年也天福亦請於憲府曰御史責當言路
有犯無隱苟獲譴乞不爲親累或以聞世祖
嘆曰天福母子雖生今世其義烈之言當於
古人中求之
　録曰宋唐璘與元天福其母教戒同也而
　其功業則異璘立臺僅百日雖曰切劘上
　躬盡言無隱宋至是已無可爲矣縱使子
　方復出誰能救之乎天福當世祖之際諌
　行言聼不惟整攝臺綱無一蛇二首之患
　且能復立按察有摺服豪右之功然則璘
　非駭也大厦將傾有不勝其任之憂福非
　烈也元運方隆無自貽伊戚之患母之一
　喜一懼而世道一污一隆從可知矣
拜住安童孫也五歲而孤母𨚫烈氏有賢操
教養之稍長宏遠端亮有祖風嘗奏人之仕
宦隨所職司事皆可習至於學問有本施於
事業此儒者之事宰相之資也陛下委臣以
大任臣有所畏者三畏辱祖宗畏天下事大
識見有所未盡畏年少不克負荷無以上報
聖恩常直内庭知無不言及入相振立紀綱
修舉廢墜裁不急之務杜僥倖之門加惠兵
民輕徭薄歛英宗倚之相與勵精圖治時天
下晏然國富民足遠夷有古未通者皆朝貢
請吏初爲禮儀院使年方二十吏就第請署
適後圃閱戲母厲聲呵之曰官事不治若爾
所爲豈大人事耶遂深自克責一日侍宴英
宗强以數巵既𡚖母戒曰天子强汝飲當益
戒懼無酣於酒每事督訓故人謂拜住之賢
母之教也
　録曰木華黎元之四傑也四世而有安童
　又再世而得拜住乃有所畏者三祖孫奕
　世無忝敦謂夷運而能若是哉揆厥所由
　其母閑之維則收其放心無寧沉湎之所
致也自是而後不能及矣
皇明名臣録景泰中禮部郞中章綸給事中
林聰御史鍾同大理卿廖莊困災異陳言是
時
太上皇别居　南宫　憲皇帝易儲爲王兩
宫踈隔嫌隙滋萌災異荐臻人心危懼廷臣
無敢言者綸特陳脩德彌災十四事内惇孝
義謂
太上皇帝君臨天下十有四年　陛下向甞
親受其册封恭爲臣子是天下之父也每月
朔望及歳旦宜率群臣朝見以極尊崇之道
又欲復舊　皇后於中宫以正天下之母儀
復舊　皇儲於東宫以定天下之大本知此
則倫誼篤而和氣充天意自回災異自彌矣
忤　㫖錮禁先是景泰三年　朝廷初請易
儲事下廷議舉朝大小臣工持疑未敢發聰
獨首言　皇太子無過不可易憤激不肯署
名與鍾同廖莊前後諫議相同雖不能阻止
而人服數臣之義天命卒無改云
　録曰臣觀諸臣之義凛凛乎春秋大㫖當
　今萬世之攸頼者也夫蒯聵出奔輙未嘗
　廢隱公攝位桓乃嗣立
英廟初還之時
憲皇方𣇄盛也何以易爲哉矧
景皇帝儲嗣况瘁　后亦荐更當是時也正
宜納鍾同章綸之說直林聦廖莊之論加禮
於
太上復儲於　東宫則名正言順異日奪門
之變未可知也曾未踰時應天順人
英廟既晦而復光
憲皇既廢而反正傳至我
皇上億萬載無疆之休當時諸臣之議寧不
明白正大矣乎乃知我　明大統之傳建天
地揭日月未可斯須違越者也
燕對録弘治十八年五月　上不豫司禮監
宣内閣李東陽劉健謝遷同入　乾清宫至
御榻　上着便服坐健等叩頭　上令近前
於是直叩榻下　上曰朕承　祖宗大統在
位十八年今年三十六歳乃得此疾殆不能
興　上玉色發赤火聲盛氣健等曰　陛下
萬壽無疆偶爾違和暫須調攝安得遽爲此
言　上曰朕自知之亦有天命不可强也朕
爲祖宗守法度不敢怠荒蒙　皇考厚恩選
張氏爲皇后成化二十三年成婚至弘治四
年九月二十四日生　東宫今十五歲矣尚
未選婚　社稷事重可亟令禮部舉行皆應
曰若　上又曰　東宫𦖟明但年幼好逸樂
先生每勤請他出來讀些書輔導他做箇好
人健等皆叩頭仰　奏曰臣等敢不盡力
録曰臣觀
孝皇垂絶之命其從容委曲始終詳盡比之
　周書顧命異世同揆至若曰朕爲祖宗
　守法不敢怠荒尤萬世臣子深思痛念至
　今在於人心所不能忘也但以好逸之言
　眞如末命所諭而後劉瑾朱寧江彬之
　徒紛紜瞽惑尚頼在天之靈旋起旋㓕無
　能久禍其貽謀不亦遠乎
祭酒宋公訥禀性純誠動以矩彠不妄言笑
會建大學成中外貢入學徒日夥教泥不行
於是擢爲祭酒所以提契鏟磢不遺餘力橫
經發難擊蔀廓塞學者如客得歸居常寢食
恒在厢房不宿於家一日有疾上遺中使
問諭召其子麟還京侍養至是麟等懇請還
家厲聲曰是何風雲氣少兒女情多耶及病
革乃𡚖　上親爲文祭之官其次子復祖爲
司業
　録曰惟日孳孳斃而後已聖人所以勉學
　者未聞不宿於家也以爲風雲氣少兒女
　情多然則必須鐵石心腸而後可耶雖然
　以若人而在師保之位不患人君一日之
　間接賢士大夫之時少與宦官宫妾之時
　多此所以道能信主忠可身行闕子復爲
　司業豈尋常兒女子者可比耶
尹直瑣綴録尚書何文肅公喬新父　太子
太保吏部尚書何文淵昔任温州知府不受
遺金人爲立郤金館至今猶存及文肅公初
第進士使淮西巢令閆徽以嘗師其先公贈
以白金文綺公郤之徽曰吾以壽吾師非贈
君也答曰子以壽吾父因他人致之則可因
吾致之則不可在閩時市舶内臣死鎮守分
其餘貲遺三司公獨力辭不獲則受而輸於
公帑及長汴臬都指揮武成德嘗因薦己贐
以犀帶銀器笑曰我知君君不知我武慙而
退及致仕楊宣慰遺使致金幣爲壽並獻文
梓可爲壽具者一無所納或勸之曰戒之在
得正在今曰其廉蓋素性然也
　録曰昔人有言臣之清不如臣之父者今
　亦有言何之清不如何之子者愚則以清
　白士大夫美德至父子奕世相傳雖出黽
　勉亦所當向若徒以爲過情嬌激則世無
　全人矣録之
天順初太監曹吉祥忠國公石亨怙寵擅權
監察御史楊暄劾之既而彗孛疊見二勢益
張公約十三道連名極論有私於亨者亨乃
與祥合謀上譛下錦衣獄文致其死會京城
大風雨雹拔木壞屋走下馬牌於正陽郊外
始得末減謫戍遼東遇赦還職時二凶尚在
或謂宜詣謝方可無事公不肯復戍廣西及
二凶誅方始復官子源弘治間任欽天監五
官監候正德初逆瑾當權源上疏言占候得
大角及心宿中星動揺天璇天機天權星不
明因勸　先皇安居深宫遠絶遊幸節賞賜
止工役親元老大臣講讀詩書復疏十月二
十六日占候得連日霧霧交作爲衆邪之氣
陰冐于陽臣欺于君小人擅權爲下叛上引
譬甚力又言自正德二年以來一向占候得
火星入太㣲垣帝座之前或東或西徃來不
一勸　上宜思豫防意在瑾也於是瑾怒唤
源面斥矯詔杖責遣戍肅州
　録曰愚觀謫戍之命一之已甚未聞再而
　無悔者也不韙之言父巳罹辜未聞子復
　蹈之者也惟有父子鐵石之心而後有前
　後筮龜之論楊氏可謂不没矣此其大風
　雨雹亦可以見天心仁愛之至也





弘道録卷之二十
弘道録卷之二十一羅六
　義
　　夫婦之義
萬章問曰詩云娶妻如之何必告父母信斯
言也宜莫如舜舜之不告而娶何也孟子曰
告則不得娶男女居室人之大倫也如告則
廢人之大倫以懟父母是以不告也萬章曰
舜之不告而娶則吾既得聞命矣帝之妻舜
而不告何也曰帝亦知告焉則不得妻也
　録曰魯莊公即位二十有二年壽三十六
　也而始聘於齊豈非告則不得娶乎苟有
　明王在上誅文姜之不慈正莊公之不孝
　則既免於任之樓犖之牽亦不至如般之
　弱閔之幼而子牙慶父之姧可以無作矣
　奈之何桓方𩛙伯血盟未載不思無後之
　爲大顧憧憧於達難之間其視妻而不告
　者又何如哉必合而觀然後知二聖不告
　之爲義而孟子行權之爲太
禮記夫昏禮萬世之始也娶於異姓所以附
遠厚别也幣必誠辭無不腆告之以直信信
事人也信婦德也一與之齊終身不改故夫
死不嫁
　録曰以記禮次之者大聖權也大禮經也
　未合禮而正經猶今能立而言權於是有
　娶於同姓而謂之吴孟子者有悖於直信
　而涕出女吴者有忽於辭腆而鼠牙是競
　者有背於偕老而鶉鵲不若者皆萬世之
　罪人也
詩后妃以君子不在而思念之曰采采卷耳
不盈頃筐嗟我懷人寘彼周行陟彼崔嵬我
馬虺隤我姑酌彼金罍維以不永懷陟彼高
岡我馬玄黄我姑酌彼兕觥維以不永傷陟
彼砠矣我馬瘏矣我僕痡矣云何吁矣
　録曰或以此爲羑里拘幽之日而作其知
　道者乎夫以紂之政誠酷烈矣然臣罪當
　誅之心文王未之改也后妃内切憂懼之
　意外共服事之德不寘彼於周行乎其托
　言於酒非眞解憂也豈其崇侯之譛方盛
　而閎夭之謀未行歟卒之無可奈何而付
　之於浩嘆則后妃者獨不可謂之至德耶
南國被文王之化諸侯大夫行役於外其妻
獨居感時物之變而思其君子曰喓喓草蟲
趯趯阜螽未見君子憂心忡忡亦既見止亦
既覯止我心則降陟彼南山言采其蕨未見
君子憂心惙惙亦既見止亦既覯止我心則
說陟彼南山言采其薇未見君子我心傷悲
亦既見止亦既覯止我心則夷
　録曰註以此詩若周南之卷耳者蓋紂在
　上西伯在下諸侯雖有被化之私而實從
　公家之役其憂固不能自已也况夫逋迯
　之藪刑人如不克者乎及夫既見而悅則
　公私之情上下之分兩得之矣此所以爲
　召南之化也若徒以執手之愛契闊之情
　其憂其樂所關㣲矣
衛之婦人以其君子行役於外而思念之曰
雄雉於飛泄泄其羽我之懷矣自詒伊阻雄
雉於飛下上其音展矣君子實勞我心瞻彼
日月悠悠我思道之云遠曷云能來百爾君
子不知德行不忮不求何用不臧
　録曰是詩之義雖在聖門仲由以下而能
　知之者鮮矣夫爾我相形而後忮心生焉
　有無相判而後求心生焉及其至也子之
　於親以婦見誅忮莫甚矣婦之於翁以美
　見納貪莫甚矣衛之爲國不啻其淪䘮也
　然而猶存康叔之祀者徒以匹夫匹婦尚
　知禮義此可見天理民彝途人堯舜均禀
　一致而先王陳詩之道夫子删述之功豈
　小補歟
婦人爲夫所棄作詩曰習習谷風以陰以雨
黽勉同心不宜有怒采葑采菲無以下體德
音莫違及爾同死行道遲遲中心有違不遠
伊邇薄送我畿誰謂茶苦其甘如薺宴爾新
昏如兄如弟涇以渭濁湜湜其址宴爾新昏
不我屑以母逝我梁母發我笥我躬不閱遑
恤我後就其深矣方之舟之就其淺矣泳之
游之何有何亡黽勉求之凡民有喪匍匐救
之不我能慉反以我爲讎既阻我德賈用不
售昔育恐育鞠及爾顚覆既生既育比予於
毒我有㫖蓄亦以御冬宴爾新昏以我御窮
有洸有潰既詒我肄不念昔者伊余來塈
　録曰愚觀棄婦之詞古人以比忠臣孝子
　其款誠之委曲措詞之從容非眞有是事
　也何也蓋闈門之中恩常掩義自非負販
　轉徙之徒孰有輕棄其妻者乎且以七出
　有條三不去有律庶人無停娶之理亦不
　容宴樂其新昏也矧於被棄之時心志悖
　戾言語不倫既乏代筆之工終鮮學問之
　益谷風婦人何自而能是哉豈以衛之賢
　者處亂國事暗君其曰黽勉莫違者腹心
　之誼也曰匍匐恐鞠者手足之情也曰葑
　菲𦮂蓄者器使之恩也曰涇濁渭清者反
　己之德也然而新進者方効用矣則不得
　不禮薄如不遠伊邇也不得不刑戮如有
　洸有潰也若乃君子之心則豈處其薄乎
　亦惟曰我躬不閱遑恤我後而已是詩也
　有悠然不迫之風有奮然感動之意有怨
　而不怒之則有去而復顧之情孰謂一婦
　人而能若是哉凡孤臣孽子讀是不廢詩
　而嘆者幾希矣
鄭風述賢夫婦相警戒之詞曰女曰雞鳴士
曰昧旦子興視夜明星有爛將翺將翔弋鳧
與鴈弋言加之與子宜之宜言飲酒與子偕
老琴瑟在御莫不靜好
　録曰士與女一家之存亡也琴與瑟一人
　之理亂也一家之存亡係於雞嗚昩旦夫
　苟淫蕩放逸則生不殖生不殖家必難矣
　一人之理亂係於執手偕老夫荀二三其
　德則室不宜室不宜愛且離矣此安靜和
　好所關甚大而有洸有潰家道之所以無
　成歟
知子之來之雜佩以贈之知子之順之雜佩
以問之知子之好之雜佩以報之
　録曰夫投我以桃報之以李者報施之常
　也投我以木瓜報之以瓊瑶者篤厚之至
　也故曰匪報也永以爲好也然則知子之
　來而雜佩以問者其於報施又何如哉鄭
　以淫蕩忘返若靜女溱洧諸篇所樂者城
　之隅洧之外耳所贈者彤之管芍之藥耳
　固不可責其親賢友善而門内之職併已
　亡之矣此雖錚錚之金靡靡之雅而緇衣
　之感亦安可誣哉
齊賢妃御於君所至於將旦之時必告君曰
鷄既鳴矣朝既盈矣匪鷄則鳴蒼蠅之聲東
方明矣朝既昌矣匪東方則明月出之光蟲
飛薨薨甘與子同夢會且歸矣無庶予子憎
　録曰愚觀是詩義明詞順蓋古者宫壼之
　中不但閨門淑女如傅姆師氏莫不有儆
　戒之道諷誦之詞焉故其詩曰雞既明矣
　會朝之人既已盈矣欲令君早超而視朝
　也而君方以爲匪雞則嗚乃蒼蠅之聲乎
　又曰東方明矣會朝之人既已昌矣欲令
　君早超而視朝也而君方以爲匪東方則
　明月出之光至於蟲飛薨薨旦以分矣尚
　未見其超而視朝也則我豈不欲與子同
　寢而夢哉但羣臣之會於朝者候君不出
　將散而歸矣無乃以我之故而併與子爲
　憎乎此於上下措詞文順理直故常存之
　以備參考
尚書大傳古者后夫人將侍君前息燭後舉
燭至於房中釋朝服襲燕服然後入御於君
雞鳴太師奏雞鳴於陛下然後夫人鳴佩玉
於房中告去也然後應門擊柝告辟也然後
少師奏質明於陛下然後夫人入庭立君出
朝
　録曰如是則必無匪鷄則嗚之愆亦遠於
　脫簪待罪之責矣録之
外記周宣王嘗晏起姜后脫簪珥待罪於永
巷使其傅母通言於王曰王樂色而忘德失
禮而宴起亂之興自婢子始敢請罪王曰寡
人不德實自生過非夫人之罪也自是勤於
政事早朝晏罷卒成中興之名
　録曰夫齊姜姓周之世姻也故邑姜姜后
　皆出於齊而雞嗚之詩亦係於齊以其時
　考之蓋不相遠而義實相近豈即姜后之
　所陳故時稱賢妃傅母之所誦故别於大
　雅歟不然何庶子子憎方以爲懼而顚倒
　裳衣顧以爲常歟然不可考也
春秋魯莊公元年冬十月王姬𡚖於齊二年
秋七月齊王姬卒
　録曰此王姬也𡚖於齊則爲夫人矣而曰
　卒王姬卒何也蓋是時天王之不君甚矣
　齊侯之淫德極矣文姜之忌憚蔑矣魯莊
　之掃耻盡矣夫鳥獸不可與同羣也哀哉
　乎王姬而與之敵體乎天王自同於鳥獸
　也而豈知匹婦之不可奪志哉甫於𡚖而
　即謝世僅及數月之期豈其屯難邅回不
　勝忸怩之心而姜氏乘剛淫逼矧當自竄
　之日有人心者不若是恝遂奄然而長逝
　耶易曰屯如邅如乘馬斑如女子貞不字
　王姬有焉然則鳥中之凰玞中之璧不得
　以齊襄之醜惡累之也吾夫子表而出之
　所以遏淫欲存貞行以愧當時勸後世之
　意切與如但以我主而録之服而卒之抑
　末矣
莊公四年三月紀伯姬卒六月乙五齊侯葬
紀伯姬十有二年春王三月紀叔姬𡚖於酅
二十有九年冬十有二月紀叔姬卒三十年
八月癸亥葬紀叔姬
　胡傳曰莊公四年紀侯去國叔姬至此始
　歸於酅者紀侯方卒故叔姬至此然後𡚖
　爾𡚖者順詞以宗廟在酅𡚖奉其祀也魯
　爲宗國婦人有來𡚖之義紀既亡矣不𡚖
　於魯所謂全節守義不以亡故而𧇊婦道
　者也魯人高其節恩禮有加焉是故其𡚖
　其卒其葬史册悉書夫子存而弗削爲後
　世勸
　録曰理與勢天下之至敵也而亦至不敵
　也理之勝萬世而不移勢之勝一時而有
　間何也蓋心主理權主勢一國之權在人
　匹婦之志在己故以齊之勢紀可㓕而姬
　之志不可滅君可虜而婦之殯不可虜聖
　人著之於經以見伏節守義之美而齊襄
　魯桓之惡不攻自見矣傳以爲葬而示之
　恩其然豈其然乎
　(傳齊侯弑魯君滅其婚姻之國而葬其文/是猶加忍於人以手撫之也其說非是)
左傳魯桓公未昏於齊也齊侯欲以文姜妻
鄭太子忽忽辭人問其故太子曰人各有耦
齊大非吾耦也詩曰自求多福在我而已大
國何爲君子曰善自爲謀及其敗戎師也齊
侯又請妻之固辭人問其故太子曰無事於
齊吾猶不敢今以君命奔齊之急而受室以
𡚖是以師香也民其謂我何遂辭諸鄭伯
　録曰愚觀鄭忽之事未嘗不嘆世衰道㣲
　霸者未作君不能保其臣而執刼於鄰國
　也父不能保其子而倚仗於强援也夫五
　霸之命無易樹子則何待於已親無以妾
　爲妻則何必於更室若俱以辭婚而失國
　是又不待貴易交富易妻也奈之何紛紛
　以爲病也然則忽者奈何孟子曰仁則榮
　不仁則辱今惡辱而居不仁是猶惡濕而
　居下也所謂自求多福者如此忽處鄭莊
　之世三綱絶矣縱能自强於善猶懼其亡
　何况甘於交質狃於狄勝徒以婚齊爲輕
　重哉或曰忽嘗先配後祖而今乃能辭婚
　何也蓋忽沾沾自喜之人也朱子譏其柔
　懦踈闊是已夫沾沾自喜者未必通無所
　見惟其怠情而不能操慮迂闊而不近事
　情是以甘爲人下而不辭也詩人譏之曰
　狂童之狂也且豈其過歟
列女傳衛宣夫人者齊侯之女也嫁於衛至
城門而衛君死保母曰可以還矣女不聼遂
入持三年之喪喪服畢其弟立請曰衛小國
也不容二庖請願同庖夫人不許衛君使人
愬於齊兄弟皆欲與君使人告女女終不聼
　録曰考諸禮曾子問有親迎女在途而父
　母死之文無至城門而君死之文君子謂
　未成婦疑無服也而持三年之喪不已過
　於厚乎若乃未成婦之女而請願同庖豈
　禮也歟君之弟禽獸之行也齊之俗淫靡
　之風也宜乎女之終不聼也
魯寡陶嬰者魯門之女也少寡養幼孤無强
昆弟紡績爲產魯人或聞其義將求焉嬰聞
之恐不得免作歌曰悲夫黃鵠之早寡兮七
年不雙宛頸獨宿兮不與衆同夜半悲鳴兮
想其故雄天命早寡兮獨宿何傷寡婦念此
兮泣下數行嗚呼哀哉兮死者不可忘飛鳥
尚然兮况於貞良雖有賢雄兮終不重行魯
人聞之曰斯女不可得已遂不敢復求
　録曰愚觀黃鵠之歌其㫖切其情哀有風
　人之義而無怨怒之詞是眞能守禮義之
　俗雖使異類聞之寧不爲之感動而况於
　人乎此妾婦之中正禮道之範圍而割鼻
　斷臂截髮割耳有所不得其正矣
楚姬楚莊王夫人也莊王好獵姬諌不止乃
不食禽獸之肉王改過勤於政事嘗聽朝罷
晏姬曰何晏也得無饑倦乎王曰與賢者語
不知饑倦也姬曰王之所謂賢者何也曰虞
丘子也姬掩口而笑王曰姬笑何也對曰妾
執巾櫛十餘年遣人求美人進於王今賢於
妾者二人同列者七人妾豈不欲擅王之寵
哉不能以私蔽公欲王多知人也今虞丘子
相楚十餘年所薦非子弟則族昆未聞進賢
退不肖是蔽君而羞賢路妾之所笑不亦可
乎明日以告虞丘子避席不知所對於是避
舍使人迎孫叔敖以爲令尹治楚三年而莊
王以霸樊姬之力也
　録曰姬之不食禽獸肉也可謂以身諫矣
　而藉以進賢則吾不知也夫叔敖之賢固
　非虞丘子之所知而樊姬之名則知者多
　矣豈因諌獵之事而遂以傅會哉然不可
　考矣
高行者梁之寡婦也爲人榮於色而美於行
夫死不嫁梁貴人爭欲娶之不能梁王王聞
之使相聘焉曰妾聞婦人之義一徃而不改
以全貞安可不顧名節自甘身而羞賤棄義
而從利無以爲人乃持刀自引以割其鼻曰
妾己刑矣所以不死者不忍幼弱之重孤也
於是相以報王王大其義高其行爲復其身
尊其號曰高行
　録曰古禮諸侯一娶九女二國媵之凡君
　無再娶之義恐其棄德嗜色故一娶而止
　尚可近失節之婦哉梁王驕姿不道固不
　足責而梁女書之於册觀者不責漢之無
　制相之無術而徒美婦之高行嗚呼婦行
　何高則王行何卑乎
漢書班婕好者左曹越騎班况之女也賢才
通辯成帝遊後宫嘗欲與同輦辭曰觀古圖
畫賢聖之君皆有名臣左側三代之末主乃
有女嬖今欲同輦得無似之乎上善其言而
止太后聞而喜曰古有樊姬今有婕好每誦
詩及窈窕淑女女師之篇必三復之進見容
止輙依古禮其後趙飛燕有寵嬌妬譛訴云
挾邪詛祝上考問婕好曰妾聞死生有命富
貴在天脩正尚未蒙福爲邪欲以何望且使
鬼神有知不受不臣之訴如其無知訴之何
益故弗爲也上善其對而憐憫之婕好恐久
見危求供養皇太后於長信宫上許焉帝崩
充奉園陵薨因葬園中
　録曰愚觀婕好之執義而嘆孟堅之寡識
　也夫妬寵怙勢婦人之常也明哲保身君
　子之獨也姦禍之與倖權譬如烈火故詩
　云燎之方楊又云誰能熱熱不可止遏引
　可親炙乎是故寧幽清靚密托長信之末
　流無寧薫耳塗目効永巷之罪首使固稍
　知此義枕經藉書紆體衡門上無所蔕下
　無所根豈非達者之高致哲士之盛節哉
　顧乃貪會合之計運朝夕之䇿戀戀於權
　勢之門濡體於危險之途此賓戯所陳之
　詞與班姬團扇之㫖不可同日語也以固
　之博通古今爲世良史人物之臧否出處
　之大節籌之何許而乃不如一女子哉然
　則不免於質之勝文君子不能不爲之深
　惜也
平帝王皇后者莽之女也婉淑有節行平帝
即位莽秉政以女配帝歳餘帝崩後莽篡后
年十八常稱疾不朝莽敬憚哀傷意欲嫁之
令立國將軍成新公孫建世子襐飾將醫徃
問疾后大怒鞭笞旁侍御因發病不肯起莽
遂不敢强也及漢兵誅莽燔燒未央宫后曰
何面目以見漢家自投火而死
　録曰平后之拒父豈比於元后之責莽乎
　夫令妻壽母古今稱頌豈知亦有不然者
　歟漢之元后壽踰八十歷元成哀平四世
　爲天下母饗國六十餘載群弟世權更持
　國柄是以釀醖保護以成其亂及至簒國
　㓕劉代漢而後握璽以拒之噫抑晩矣固
　不若年少執節之爲愈也
東漢書光武中元元年甲申使司空告祠高
廟曰高皇帝爲群臣約非劉氏不王吕太后
賊害趙王專主吕氏頼社稷之靈禄產伏誅
天命幾墜危朝更安吕太后不宜配食高廟
同祧至尊薄太后母德慈仁孝文皇帝賢明
臨國子孫頼福延祚至今其上薄太后尊號
曰高皇后配食地祗遷吕太后廟主於園四
時上祭
　録曰愚觀吕薄之際而感理之吉凶消長
　係於時之進退存亡未甞有毫忽之差也
　盖后與帝俱起側微方其問関百戰求帝
　於藪澤之中彼一時也及帝擁戚姬親如
　意據臲𡰈之勢此亦一時也至於偃然稱
　制南面以臨天下此又一時也極其至也
　乃有人彘之怍焉有鴞鴆之毒焉有㓕宗
　之禍焉有易姓之謀焉槩以春秋之義所
　謂自絶於天不可得而禱也當時漢廷大
　臣未能堅守嚏血之盟矧責以春秋之義
　哉此義不明是以不傳之吕而簒之新宜
　乎帝之進薄而退吕也
王霸少厲高節其妻亦美志行值玉莽篡棄
絶交宦建武中徴至京不屈初與同郡令弧
子伯爲友後子伯至楚相子爲郡功曹令之
奉書於霸車馬服從雍容如也霸有子方耕
於野聞賓至釋耒而歸見令狐子沮怍不能
仰視父目之有愧容客去久卧不起妻恠而
問故霸曰吾與子伯素不相若向見其子容
服甚光舉措有適而我兒蓬髮歷齒未知禮
則父子恩深不覺自失耳妻曰君脩清節不
顧榮禄今子伯之貴孰與君之高奈何忘宿
志而慚兒女子乎霸崛起而笑曰有是哉遂
共隱遁終身
　録曰觀人何以不於所勉而於所忽乎盖
　貧賤之交人所難忘而彼此相形間亦難
　釋於此而小芥焉糟糠之義㣲矣甚矣霸
　妻之高識也無我無人無物情而况於世
　態乎必若而人自靳下堂初不在山之深
　林之密也
鮑宣妻桓氏宇少君宣甞就少君父學父奇
其清苦故以女妻之裝送資賄甚盛宣不悅
謂妻曰少君生富驕習美餙而吾實貧賤不
敢當禮妻曰大人以先生脩德守約故使賤
妾侍執巾櫛既奉承君子惟命是從宣笑曰
能如是是吾志也妻乃釋𡚖侍御併服餙更
着短布裳與宣共挽鹿車𡚖郷里拜姑禮累
提甕出汲脩行婦道郷邦稱之
　録曰柔曼之傾意非獨損志盖亦有增過
　者焉相如才美琴心是務馬融儒者綘帳
　爲樂吾見其貧賤而移富貴而淫也又焉
　能威武不屈乎故必有少君之行而後有
　子都之節
安定皇甫規妻者善屬文能書規卒年盛而
色美董卓聞其名娉以軿輜百乘馬二十匹
奴婢錢帛充路妻乃輕服詣卓門跪自陳請
辭甚酸愴卓使傅奴侍者悉拔刀圍之曰孤
之威教欲令四海風靡何有不行於婦人乎
妻乃立罵卓曰君羗胡之種毒害天下猶未
之耶妾之先人清德奕世皇甫氏文武上才
爲漢忠臣君親非其趣使走吏乎敢欲行非
禮於爾君夫人耶卓大怒乃引車庭中以其
頭懸軌上鞭馳四交遂死車下後人稱頌圖
畫其像號曰禮宗云
　録曰規與妻何如琰與邕乎規之耻不與
　黨妻之奮不失身媲美同義可無愧矣而
　邕顧懷董卓之恩終被收戮琰亦於曹操
　之坐叩首酸哀此其一全與否一生與死
　不可同年語也
獻穆曹皇后操之中女也建女十九年進爲
夫人伏后弑立爲皇后魏受禪遣使求璽綬
后怒不與如此者數輩后乃呼使者入親數
讓之以璽綬抵軒下因涕泣橫流曰天不祚
爾左右莫能仰視魏景初元年薨合葬禪陵
車服禮儀皆依漢制
　録曰春秋之時雍姬謂其母曰父與夫孰
　親其母曰人盡夫也父一而已胡可比也
　然則父之所爲如莽與操者尚可重父而
　輕夫耶觀於平獻二后之事則雍姬殺夫
　之罪仲母詒女之愆皆不可逭矣



弘道録卷之二十一

弘道録卷之二十二羅七
　義
　　夫婦之義
晋書愍懷太子妃王氏字惠風太尉衍之女
貞婉有志節初太子被廢居金墉城衍表請
離婚惠風號哭而歸行路爲之流涕及劉曜
䧟洛陽掠之以賜其將喬屬渡孟津於河中
欲妻之惠風㧞劍距屬曰我皇太子之婦司
徒公之女而逆胡小子敢干我乎言畢即投
河中其侍妾名六出魏浚儀命諷之孫女見
其主亦自奮曰大既有之小亦宜然復投河
中
　録曰愚觀晋之流俗懵昩顚惑動以虛名
　相尚而不顧瑕釁如二女者乃玞中之璧
　壷中之氷衍曾不倫方且營營三窟之計
　急急離婚之謀不有貞行其胡自别而卒
　以玉全有如此水較之排墻填殺眞同瓦
　石安在其衆中珠玉耶清談之禍上不能
　庇其國中不能保其身下不能有其子女
　嗚呼慘矣此萬世所當戒也
唐書太宗二日罷朝退居宫中甞怒曰會須
殺此田舍翁時長孫后在側問曰爲誰上曰
魏徴言不遜每廷辱我后乃退具朝服而立
于庭上驚問其故后曰妾聞主明臣直今魏
徴直由陛下之明故也妾敢不賀上悅
　録曰帝之怒非徵之辱也廼心之不純也
　后之賀非心之格也廼名之可喜也使誠
　知純心要矣則必不以是喜知用賢急焉
　亦必不以是怒異時明母之不后則徵有
　以報文德之遇而王子之失婚則后無以
　觧田舍之憾矣
徐惠妃以上東征高麗西討龜兹翠微玉華
營繕相繼又服玩華靡上䟽諫曰以有盡之
農功填無窮之巨浪圖未獲之他衆䘮已成
之我軍昔秦皇并吞六國反速危亡之基晋
武奄有三方飜成覆敗之業豈非矜功恃大
棄德輕邦圖利忘危肆情從欲之所致乎珍
玩技巧乃䘮國之斧斤珠玉錦繡實迷心之
鳩毒作法於儉猶恐其奢作法於奢何以制
後上善其言
　録曰太宗之世一賢妃而顯名何也蓋唐
　之興者反隋之舊也致治之美者從諌之
　功也故人人不以爲諱親踈不以爲瀆召
　則骨鯁綱紀之臣變爲脂韋唯喏之行何
　况閨門之淑女哉
高宗召長孫無忌李勣于志寍褚遂良於内
殿遂良曰今日之召多爲中宫上意既决逆
之必死太尉元舅司空功臣不可使上有殺
元舅及功臣之名遂良超於草茅無汗馬之
勞致位至此且受顧託不以死爭之何以下
見先帝勩稱疾不入遂與無忌等至内殿上
顧謂曰皇后無子武昭儀有子今欲立昭儀
爲后何如遂良對曰皇后名家先帝爲陛下
所娶臨崩執陛下手謂臣曰朕佳兒佳婦今
以付卿此陛下所聞言猶在耳皇后未聞有
過豈可輕廢上不悅而罷明日又言之遂良
曰陛下必欲易后請妙擇天下命族何必武
氏願留三省又曰臣今忤陛下意罪當死因
置笏於殿階觧巾叩頭流血乞放歸田里上
大怒命引出昭儀在簾中大言曰何不撲殺
老橑無忌曰遂良受先朝顧命有罪不可加
刑他日李勩入見曰此陛下家事何必更問
外人上意遂决
　録曰時無忌遂良世勣涇渭猶未分也明
　日一言而唐之宗廟社稷本宗支庶以至
　群臣百官臲乎危矣然則謂勣爲上所重
　當進者果何人哉良勇於匡救使萬世之
　下猶知君臣夫婦朋友之義若勣而先入
　則佳兒佳婦之言諉於不聞天理人心不
　幾於息乎言雖未能回天而義已如皎日
　君子不能不録之也
楊烈婦者李侃妻也建中末李希烈䧟汴分
兵畧定諸縣時侃爲頃城合以城小賊銳欲
迯去婦曰㓂至當守力不足則死之迯尚誰
守侃曰兵少財乏奈何婦曰縣不守則地賊
地也倉廩府庫皆其積也百姓皆其戰士也
於國家何有請重賞募死士尚可濟侃乃召
吏民廷中曰合誠若主也然歲滿則去非如
吏民生此土者墳墓存焉宜相與死守忍北
面奉賊乎衆泣許諾乃狥曰以瓦石擊賊者
賞千錢以刀矢殺賊者萬錢得數百人率以
登城婦身自爨以饗衆報賊曰頃城父老義
不下賊得吾城不足爲威宜亟去徒失利無
益也會賊將中矢死遂引去縣卒完詔遷侃
太平合先是萬年通天初契丹㓂平州鄒保
英爲刺史城且䧟妻奚率家僮女丁乘城不
下詔封誠節夫人默啜攻飛□縣合古玄應
妻高能固守詔封狥忠縣君史思明之叛衛
州女子侯滑州女子唐青州女子王相與歃
血赴行營討賊滑濮節度許叔冀表其忠皆
補果毅雖敢决不忘於國然不如楊烈婦忼
慷知君臣大義云
　録曰愚觀唐史之志烈女皆無倫眷獨此
　志紀述頗有本末且抑揚不苟豈因以愧
　當世耶侃亦殉人者爾而能轉禍爲福使
　二十四郡聞之寧不唾死乎哉蓋不但一
　烈婦而三女子將揶揄之不置矣
武宗賢妃王氏性機悟年十三入宫帝爲頴
王穆宗以賜王嗣位妃陰爲助畫進號才人
有寵狀纖頎頗類帝每畋苑中妃必從校服
光侈畧同至尊相與馳騁觀者莫知孰爲帝
也帝欲立爲后李德裕不于帝稍惑方士言
我取不死後䆮不豫膚澤消禞妃切憂之帝
曰脫如有不諱汝將奈何泣曰陛下萬歲後
妾得以殉帝不復言及大漸才人取所常貯
悉散遺宫中審帝已崩即自經幄下當時嬪
御中雖常妬才人者至是皆義之爲之感動
　録曰殉葬非古畋獵非懿而録之者以唐
　氏一代世無閨則而耽溺異術尤所當鑒
　非獨爲才人幸乃以爲刑于𢃟也
宋史包繶妻崔氏拯之子婦也繶早卒遺一
穉拯夫婦意崔不能守也使左右甞其心崔
蓬垢出涕見拯曰翁天下名公也婦得齒賤
役執澣濯之事幸奚况敢汗家乎生爲包氏
婦死爲包鬼誓無他也後穉亦卒崔母吕自
荆州來欲誘崔嫁謂曰喪夫守子子死孰守
崔曰昔者非爲子也爲舅姑也今舅没姑老
忍舍去乎吕怒曰我寧死决不獨歸崔曰母
遠來義不當使獨還然至荆州儻不義見迫
必終於尺組之下矣遂偕去母懼其義卒不
敢奪拯嘗出其媵在父母家生子崔氏密撫
其母使謹視之後取歸名曰綖以奉包祀
　録曰孝肅嘗曰後世子孫仕宦者犯𧷢者
　不得放歸本家死不得葬大塋中不從吾
　志非吾子□孫也其嚴如此而獨不爲其
　婦慮乎哉胡爲乎而使左右嘗之耶夫以
　拯之婦而有吕之迫左右之間然有以來
　之也刑于者可不務愼乎崔不寧不貳其
　操且能密撫其媵子以全宗祀豈區區匹
　婦之義哉天於孝肅亦可謂有知矣
傳察妻趙氏抃之女也察堯俞從子自幼嗜
學恬於勢利年十八舉進士尚未廷試蔡京
誘以附己遣子儻與術士數輩踵至將妻以
女拒不答强邀相見不從後竟爲清獻公婿
識者已知其器識未易量也及爲兵部員外
郞使金時虜已渝盟或勸無急遽曰啣命以
出聞難而止如君命何遂行遇斡離不領兵
至使拜不肯時白刃如林或捽之伏地愈植
立不顧反覆論辯謂官屬侯彦等曰我死必
矣父母聞之必大戚幸記吾言以告吾親使
知我死國小紓其亡窮之悲也遂遇害及彦
等歸皆能道察不屈狀犖犖狥義如此聞者
哀而壯之
　録曰清獻之女與孝肅之婦其名相埓也
　察辭京而婿抃既無勉强之心則出使而
　狥國又豈偶然之故哉知重其身故擇配
　之嚴知愛其親故守義之篤趙氏愈有榮
　矣非崔吕逼迫之可比也
吕祉妻吴氏祉辟張浚府會岳飛欲大舉伐
金檜忌之言於以昭飛諸都督張浚議事浚
曰王德淮西軍所報欲以爲都統命址以督
府參謀領之何如飛曰德與酈瓊素不相下
一旦偃之在上則必爭吕尚書不習軍旅恐
不能服衆又曰張俊楊沂中如何曰張宣撫
飛之舊帥其人暴而寡謀沂中視德等耳豈
能御此軍哉浚艴然曰固知非太尉不可也
飛曰都督以正問不敢不盡其愚豈以得君
爲念哉浚竟以王德爲都統制酈瓊副之以
祉參謀軍事瓊與德交訟於朝乃命德還建
康以其軍隸督府復命祉徃廬州節制之遣
中使押賜鞍馬祉拜賜謂家人曰君命如此
義不可辭一死固不惜第恐無益於國與妻
孥對泣訣别既至諭瓊等曰若以君等爲是
則大相誑然張丞相但喜人向前倘能立功
雖大過亦略况小嫌乎當力爲辯之保無他
慮瓊等感泣稍定復密奏罷之其書吏漏語
瓊令人遮所遺郵置盡得所言大怒適朝廷
以張浚爲淮西宣撫楊沂中制置召瓊赴行
在瓊懼遂叛諸將晨謁祉坐定瓊袖出文書
曰諸軍官有何罪乃以如許事聞之朝廷曰
祉見之大驚欲返走不及爲瓊所執其遇害
時有得祉括髮之帛歸吴中者其妻吴氏持
帛自縊以狥葬聞者哀之
　録曰忌之爲凶德也以上而朝廷大而軍
　族賢而忠臣烈士愚而叛將武夫莫有不
　罹其害者苟使檜能容飛則浚必不貽怒
　浚不貽怒則事未必皆左事不皆左則禍
　未必速成而瓊之叛祉之死皆未可料也
　然則括髮之帛其姧檜促命之符乎雖然
　浚亦當自盡以謝祉而幽冥之中負此良
　友尚望其能恢復耶盖不待符離之潰而
　督府之議君子預知其無能爲矣
陳寅妻杜氏寅寳謨閣待制咸之子以恩補
官知西和州西和極邉重地寅以書生義不
辭難元兵入境屬都統何進出守大安獨統
制王銳與忠義千人城守寅誓與其民共守
此土留其三子並圔門口指悉散資財以結
忠義爲必守之計元兵十萬攻城寅帥忠義
與敢死士力戰晝夜數十合兵退會進與寅
素不相恊諸將復忌其功至是求援甚急不
應城遂䧟顧其妻杜曰若速自爲計杜厲聲
曰安有生同君禄死不共王事者耶飲藥自
殺寅乃朝服望闕焚香號泣曰臣始謀守此
城以爲蜀藩籬城之不存臣死分也再拜伏
劍而死子姓賓客同死者二十八人推官賈
子坤知文州劉銳金州通判蹇彝黎州通判
何充舉家皆死之充之被俘也虜設帟幄環
坐而虛其賔席使坐充曰吾三世食趙禄爲
趙氏死不憾及死充妻陳氏東望再拜曰臣
夫婦可以對趙氏無愧矣
　録曰寅之父以蜀將吴曦之亂忿不能討
　乃削髮被緇以自汙辱而寅獨能奮勇以
　殺賊雖力屈致死亦足以爲咸之光矣矧
　同時如賈如劉如蹇如何闔門義烈格天
　動人苟舉而列於朝端托以心膂必能變
　弱爲强轉危爲安無難事矣乃皆星散遠
　地困守下僚孤城既無援兵捍將又多忌
　尅徒以血膏粉堞何禆國事乎故天下有
　道則英雄皆登實用天下無道而豪傑反
　以無家觀此而不痛哭流涕者幾希矣
趙昂發妻雍氏昂發以上舍登第通判池州
元兵渡江池守王起宗棄官昂發攝州事繕
壁聚粮爲固守計及元人遊騎至李王河都
統張林諷其迎降昂發憤氣塡胷目視林不
敢復言已而林陰遣人納欵而陽助昂發守
城權皆𡚖林昂發知事不濟乃置酒會親友
與訣謂妻雍氏曰城將破吾守臣不當去汝
先出走雍曰君爲命官我爲命婦君爲忠臣
我獨不爲忠臣婦乎昂發笑曰此豈婦人女
子所能也明日乃散其家貲與弟姪僕婢悉
遣之元兵薄城晨超書九上曰國不可背城
不可降夫婦同死節義成雙遂與雍氏盛服
同縊於從容堂昂發初爲此堂甞領客堂中
指所扁曰古人云慷慨殺身易從容就死難
至是卒蹈之云
　録曰愚觀趙昂發之從容堂江萬里之止
　水亭時人皆莫諭其意也然則二公之方
　寸已定于居安之日矣視彼董宋臣盧允
　昇之芙蓉閣香蘭亭賈似道之多寳閣木
　綿庵秦檜之一德格天馨香汙穢相去何
　萬萬乎嗚呼天下有道則爲斯干之頌天
　下無道則爲土木之殃曷若此堂而爲青
　史增光也乎
謝枋得妻李氏枋得爲人豪爽每觀書五行
俱下一覽不忘自奮以忠義元兵東下以沿
江察訪使江東提刑知信州明年吕師䕫與
武萬户分定江東枋得以兵逆之入安仁調
淮士張孝忠逆戰遂奔信州信州不守乃變
姓名入建寧麻衣躡履東郷而哭人不識之
以爲被病也至元二十三年集賢學士程文
　海薦宗臣二十二人以枋得爲首辭不起尚
　書留夢炎復薦之遺書夢炎曰江南無人材
　求一瑕吕飴甥程嬰杵曰厮養卒不可得也
　紂之亡也以八百國之精兵而不敢抗二子
　之正論武王太公凛凛無所容今吾年六十
　餘所欠一死爾豈復有他望哉福建行省參
　政魏天祐强之而北至京師問謝太后攢所
　及瀛國公所在再拜慟哭己而得病夢炎使
　醫持藥雜米引進之枋得怒曰吾欲死汝乃
　欲生邪棄之於地不食而死李氏色美而慧
通女訓諸書當枋得兵敗逃人閩中武萬户
恐其扇變購捕之李氏携二子匿貴溪山中
採草木而食至元十四年信兵蹤跡至山中
令曰苟不獲李氏屠而墟李聞之曰豈可以
我故累人吾出事塞矣遂就俘
　録曰史稱枋得﨑嶇以全臣節哀哉乎完
　節之難也夫既自知不可應聘者二而力
　辭數君子矣豈復知尚有友道之責也歟
　(張子惠詩云此去好憑三寸/舌再來不直一文錢是也)嗚呼此可見
　君子成人之美不成人之惡而天下之寳
　自當爲天下惜之也
元史余闕妻蔣氏妾耶卜氏耶律氏闕守孤
城六年群盗環布獨居其中屹然江淮保障
也至是陳友諒趙普勝等合兵來攻四面蟻
集外無一甲之援力屈城䧟乃引刀自剄蔣
氏與妾率女安安竟赴井死長子得臣年十
八慟曰吾父死於忠吾何以生爲溺死於後
園之池甥名福童善戰有勇士亦死於城濠
之間姪婿花李爲義兵萬户全家自刎郡守
韓建方卧疾罵賊不屈一家被害於時百姓
壯者畢登城自捐其階曰寧死無降也同死
者千餘人闕號令嚴而信與下同辛苦甞戰
遇矢石交下士以盾避必却之曰汝輩亦有
命何蔽我爲故爭用命稍暇率諸生會講立
軍士門外以聽使知尊君親上之義其忠國
之心蓋素定也
　録曰夫人宋傳作耶卜氏元史作耶律氏
　死節記作蔣氏安慶誌據公孫宗烈云公
　有妾耶卜氏耶律氏公夫人實蔣氏妻與
　妾義無殊也夫以忠臣烈婦竒男貞女粹
　於一門固足多矣而館甥門婿武夫走卒
　及民間丁壯同時效死何耶蓋以僞漢之
　興非弔伐之主而忠宣之許有睢陽之風
　天故付公之完節以明大義然後明敵之
　焉賊以見大統之有所𡚖也以爲胡運未
　亡者誤矣
皇明蘇伯衡雙節傳略云王氏志清與胡氏
守貞者錢塘縣民胡宗信妻并姊也宗信甫
生值父母殁諸兄又相繼物故宗信方弱小
其姊恐不能樹立私念己之嫁或早或晩無
所加損誠令得撫弱弟雖後嫁庸何傷遂留
經紀其家政無何宗信亦殁有子貢纔二歲
姊曰嗟呼我終不可以嫁矣且吾弟在日尚
以其小弱也而弗忍况今亡乎若委之而去
誰當恤孤者志清亦無他志於是兩人相向
哭泣誓死守存卧起相依守貞待志清如姊
姒志清則終身以其事姑之禮事之貧無以
爲生每曰開門鬻書得錢粗足薪米𥂁醯輙
闔户治女事寒機雙杼一燈夜分如此者十
有九年略無間言及守貞年六十而卒志清
乃率貢行三年喪
　録曰鄧伯道之嗜義也君子曰絶於天也
　天可絶乎是姪不可以獨存也魯義姑之
　免禍也君子曰徼於倖也倖可徼乎是子
　不可以獨棄也孰若貞而不字者乎貞而
　不字則無天可絶無倖可徼而純於爲義
　矣此匹婦之志他人莫可與奪而里巷民
　俗之風聖人曾得而棄之哉
闕里誌孔氏名媛宇德卿宣聖五十八代孫
宿州分教諗之仲女性姿聪䴡女紅經史無
不通年十八嫁曲阜王綸入其門孝敬和順
内外親屬稱譽之無間甫二期未有出而綸
感時疫沉綿殆危乃謂媛曰吾死不恨第汝
年妙無依吾目且不瞑於地下媛曰生則同
室死則同穴君毋我恨我必不負君也綸遂
殁媛一慟頓絶甫甦即於綸所自縊姑最愛
媛見而急救之泣曰吾兒之卒痛不獲已汝
何苦獨不念我之衰老而頓增予痛乎媛哽
咽云妾己許之豈可食言姑令家人防守媛
計莫遂且多方開慰詒以食飮如常俟綸葬
有日家人輩謂其心悔無事於防守也明旦
當發引其夕媛經於室比曉有事者各職其
事姑訝媛不在側呼而視之亡矣遂與綸同
殯以葬焉時年二十實成化癸已秋七月之
十一日也
　録曰堯舜人倫之至孔子禮法之宗有始
　必有卒録之


弘道録卷之二十二










弘道録卷之二十三羅八
　義
　　昆弟之義
萬章問曰敢問或曰放者何謂也曰象不得
有爲於其國天子使吏治其國而納其貢稅
焉故謂之放豈得暴彼民哉
　録曰愚觀象之不善不至若後世之甚也
　夫以管蔡監殷曹參相齊賈生相梁董子
　相江都天子曷嘗不使吏治其國焉而能
　已於暴者鮮矣可以見象之所欲惟在於
　富貴得貢賦而遂已後世之所欲必主於
　暴辭恣强大而益張然則雖有大舜之仁
　至義盡亦焉得而善處之哉
太康尸位以逸豫滅厥德黎民咸貳乃盤遊
無度畋於有洛之表十旬弗反有窮后羿因
民弗忍距於河厥弟五人御其母以從徯於
洛之汭五子咸怨述大禹之戒以作歌其一
曰皇祖有訓民可近不可下民惟邦本本固
邦寧予視天下愚夫愚婦一能勝予一人三
失怨豈在明不見是圖予臨兆民懔乎若朽
索之馭六馬爲人上者奈何不敬其二曰訓
有之内作色荒外作禽荒甘酒嗜音峻宇雕
牆有一於此未或不亡其三曰惟彼陶唐有
此冀方今失厥道亂其紀綱乃㡳㓕亡其四
曰明明我祖萬邦之君有典有則貽厥子孫
關石和釣王府則有荒墜厥緒覆宗絶祀其
五曰嗚呼曷歸予懷之悲萬姓仇予予將疇
依欝陶乎予心顔厚有忸怩弗愼厥德雖悔
可追
　録曰詳玩五歌其意切其情哀其詞含蓄
　而不露眞所謂涕泣道之也夫益避禹之
　子於箕山之陰天下之人曰吾君之子此
　無他啓賢能敬故也羿距啓之子於大河
　之北五子之歌曰萬姓仇予此無他弗愼
　厥德故也然則雖其自取而實夷羿之所
　因茍有殷伊尹寧知不可爲夏太甲而何
　以距爲哉上有大禹與啓之業内有五子
　偕母之賢羿之謀雖未敢遽逞而實不可
　㧞矣故曰怨豈在明不見是圖嗚呼六馬
　逸而邦本逋色禽荒而亡國續千古之下
　而不爲之浩嘆者獨何心歟獨何心歟
㣲子若曰父師少師殷其弗或亂正四方我
祖底遂陳於上我用沈酗於酒用亂厥德於
下殷罔不小大好草竊姧宄卿士師師非度
凡有辜罪乃罔恒獲小民方興相爲敵讐今
殷其淪喪若涉大水其無津涯殷遂喪越至
於今曰父師少師我其發出狂吾家耄遜於
荒今爾顚隮若之何其父師若曰王子天毒
降災荒殷邦方興沈酗於酒乃罔畏畏咈其
耉長舊有位人今殷民乃攘竊神祗之犠牷
牲用以容將食無災降監殷民用乂讐歛召
敵讐不怠罪合於一多瘠罔詔商今其有災
我興受其敗商其淪喪我罔爲臣僕詔王子
出迪王子弗出我乃顚隮自靖人自獻於先
王我不顧行遯
　録曰詳味此書其曰今爾無指告子顚隮
　若之何其者㣲子欲决去就之幾也其曰
　詔王子出迪王子弗出我乃顚隮者箕子
　告以當去之義也此二者一篇之綱領也
　其曰自靖人自獻於先王我不顧行遯者
　箕子自言在己當如是非謂㣲子自謀存
　宗祀以獻於先王比干自謀死諌以獻於
　先王箕子自謀佯狂以獻於先王盖箕子
　紂諸父乃啇之宗長先王之所附屬也㣲
　子紂庶兄乃殷之長嗣帝乙之所倚庇也
　宗國雖有禍亂在宗長而去之則先王何
　所望乎宗子若必䘮亡在長嗣而不去則
　血脉何所存乎此箕子所以自靖人自獻
　於先王初不顧其行與遯也若乃比干雖
　紂諸父方之箕子則非長比之㣲子則非
　嗣可死則死耳又何必謀之於先耶集註
　疑比干獨無所言孔氏謂心同不復重言
　嗚呼其言豈其言歟
周公若曰君𠁗弗弔天降喪於殷殷既墜厥
命我有周既受我不敢知曰厥基永孚於休
若天棐忱我亦不敢知曰其終出於不祥嗚
呼君已曰時我我亦不敢寧於上帝命弗衣
遠念天威越我民罔尤違我後嗣子孫大弗
克恭上下遏佚前人光在令子小子旦非克
有正迪惟前人光施於我冲子公曰君𠁗天
壽平格保又有殷有殷嗣天㓕威今汝永念
則有固命厥亂明我彰造邦今予小子旦若
遊大川予徃翼汝𠁗其濟嗚呼篤棐時二人
我式克至於今日休我咸成文王功於不怠
不冐海隅出日罔不率俾
　録曰愚觀君𠁗之書未嘗不起而三嘆且
　以召爲弟也而曰君𠁗周爲兄也而曰子
　小子二公雖老而敬不衰可以見其篤棐
　之至矣夫周公留相召公告老非有一毫
　之私心也是故以君則冲乎弗可弗念也
　以業則泮乎弗可弗洽也以天則㝠乎弗
　可弗諶也以命則赫乎弗可弗永也弗有
　耉老尚有浮簿乎宋哲宗之時光公著爲
　政大防純仁爲臣宣仁一旦崩棄至召惇
　卞用之大亂天下宋業以殞天命以去今
　讀者爲之流涕則讀君𠁗之書而不增嘆
　也者幾希矣
蔡仲之命惟周公位冢宰正百工羣叔流言
乃致辟管叔於商囚蔡叔於郭鄰以車七乘
降霍叔爲庶人三年不齒蔡仲克庸祗德周
公以爲卿士叔卒乃命諸王邦之蔡王若曰
小子胡惟爾率德改行克愼厥猷肆予命爾
侯於東土徃即乃封敬哉爾尚盖前人之愆
惟忠惟孝爾乃邁迹自身克勤無怠以垂憲
乃後率乃祖文王之彜訓無若爾考之違王
命皇天無親惟德是輔民心無常惟惠之懷
爲善不同同𡚖於治爲惡不同同𡚖於亂尔
其戒哉惟厥初惟厥終終以不困不惟厥終
終以困窮懋乃攸績睦乃四鄰以蕃王室以
和兄弟康濟小民率自中無作聪明亂舊章
詳乃視聽罔以側言改厥度則予一人汝嘉
　録曰周公之封蔡仲豈比於季友之後慶
　父乎流言之辟止於口過而且脅於管故
　囚之囚之其祀可絶與不惟不念舊惡而
　且録爲卿士公之心天地日月矣此其所
　以不崇朝而天下清明也
左傳魯莊公無適嗣築臺臨黨氏見孟任說
之生子般以愛欲立問於叔牙叔牙曰一繼
一及魯之常也慶父在君何憂退而問季友
季友曰臣以死奉般公曰叔牙奈何成季以
君命命僖叔待於鍼巫氏使鍼季酖之曰飲
此則有後於魯國不然死且無後飲之𡚖及
逹泉而卒立其子爲叔孫氏公薨季友立子
般慶父使殺子般於黨氏立開是爲閔公哀
姜與慶父謀殺閔公立慶父慶父使卜齮賊
公於武闈成季以閔公兄申適邾魯人不欲
慶父慶父懼如莒季友入立申是爲僖公以
賂求慶父于莒莒人歸之及密使公子魚請
不許哭而徃慶父曰奚斯之聲也乃縊其後
爲孟氏
　録曰愚觀季友之事所謂坎有險求小得
　未能明乎大義者也邾定公曰臣弑君凡
　在官者殺無赦殺其人壞其室洿其宫而
　赭焉夫邾小國也尚能斷斯獄豈有大國
　而不聞者哉此義不明於是復有殺惡及
　視之事無惑乎禍亂之相踵也故春秋書
　慶父出奔而不明其死聖人之意見矣
宋公使邾文公用鄫子於次睢之杜欲以屬
東夷司馬子魚曰古者六畜不相爲用小事
不用大牲而况敢用人乎祭祀以爲人也民
神之主也用人其誰饗之齊桓公存三亡國
以屬諸侯義士猶曰薄德今一會而虐二國
之君又用諸淫昏之鬼將以求霸不亦難乎
得死爲幸
宋人圍曹子魚言於宋公曰文王聞崇德亂
而伐之軍三旬不降退脩教而復伐之因疊
而降詩曰刑于寡妻至于兄弟以御于家邦
今君德無乃猶有所闕而以伐人若之何盍
姑内省德乎無闕而後動
　録曰春秋譏世卿子魚世爲左師其可少
　哉啇之先也不忍飛鳥之羅而今乃以人
　代畜大旱雲霓之望而今乃以威脅衆夫
　子責宰我使民戰慄之言與伯益賛禹益
　脩文德之化子魚之諌其諸聖賢之遺範
　歟惜乎不足以語之也
宣十有七年冬十有一月壬午公弟叔盻卒
其曰公弟何賢之也其賢之何也宣弑而非
之也非之則胡爲不去也曰兄弟也何去而
之與之財則曰我足矣織屨而食終身不食
宣公之食君子以是爲通恩也是以取貴乎
春秋
　録曰叔𦕎豈不誠亷士哉襄仲之弑君宣
　公之篡立所與不共戴天之仇也𦕎茍有
　季友之權去牙而立閔可也誅孟而事僖
　亦可也既不能然徒以手足之親反爲㓂
　仇之役亦將踐踏之而已矣斬艾之而已
　矣聖人何取焉取非其義而不食也上無
　避兄離母之嫌内有餘貴餘富之樂𦕎之
　超於人數等矣豈於陵仲子之可及哉
曹子臧名欣時宣公庶子也宣公會晋伐秦
卒於師曹人使公予負芻守使子臧逆公之
䘮負芻殺其太子而自立是爲成公諸侯皆
請討之子臧不義成公將出奔國人聞之相
率從子臧以行成公乃懼自告其罪且請留
焉於是子臧乃反而致其邑明年成公會諸
侯於戚晋侯執之以歸於周諸侯皆賢子臧
將見子臧於周而立之子臧辭曰前志有之
曰聖達節次守節下失節爲君非吾節也雖
不能聖敢失守乎遂迯奔宋三年曹人請於
晋於是晋侯謂曹人曰苟子臧反吾歸而君
子臧不得已乃復歸於曹以待晋命既而晋
人復請於周以反成公子臧於是盡致其邑
與身而終身不仕
　録曰夫所謂之節者物既離散則當節止
　之節所以次涣也故其象曰不出户庭知
　通塞也負芻之罪上通于天下絶于人中
　棄于同盟非若宣之弑立而國人無異心
　諸侯無異詞者比也爲時者盍因國人之
　同心諸侯之同罪請討於天子以報太子
　之辜正在宫之罰使綱常墜而復振天地
　晦而復明寧不謂之節乎不知此義徒守
　區區之小信以成滔滔之顯惡於是天討
　幾張而復閉人欲益肆而難收而後亂臣
　賊子接跡於後世矣孟子不云仲子不義
　與之齊國而不受人皆信之是舍簞食豆
　羹之義也惜乎當時無以此義責之
季札吴王壽夢少子也壽夢子四人長諸樊
次餘祭次餘昧次季札札賢夢欲立之札讓
不可乃立諸樊攝行國事諸樊既除喪以父
命讓位於札謝曰曹宣公之卒諸侯與曹人
不義曹君將立子臧子臧去之以成曹君君
子曰能守節矣君義嗣也誰敢于君有國非
吾節也札雖不才願附子臧之義吴人固立
札札棄其室而耕乃舍之諸樊卒授弟餘祭
欲傳以次必致國於札而止以稱父意十七
年餘祭卒弟餘昧立餘昧卒又欲授札札迯
去於是吴人立餘昧之子僚爲王諸樊之子
光以爲吾父所以兄弟相傳者欲致位季子
也季子即不受國吾當立乃使人弑僚而自
立是爲闔廬季子使晋反曰苟先君無廢祀
民人無廢主社稷有奉國家無傾乃吾君也
吾誰敢怨哀死事生以待天命非我生亂立
者從之先人之道也復命哭墓復位而待
　録曰季札之不受國豈比於曹子臧乎樊
　無簒立之心其致國者以父命爲尊也故
　札辭曰君義嗣也誰敢干君此以天倫爲
　重也於是次餘祭次餘昧次季札夫誰曰
　不可奈何王僚之不然也啓光之簒者僚
　實爲之而吴之大夫國人亦不能無罪焉
　或以札不受讓國所致則過矣抑壽夢之
　欲傳位季札非若周之至德也夢始僣王
　欲札而行王季文王之事此札之所深懼
　但其意隱㣲而不露人皆不知而札獨知
　之寧不屢遁其跡乎吾夫子特賢季札其
　意隱而不發者盖爲是也
　　(札死夫子書墓曰嗚呼此/延陵季子之墓意正如此)
晋邢侯與雍子急鄐田久而無成士景伯如
楚叔魚攝理韓宣子命斷舊獄罪在雍子雍
子納其女於叔魚蔽罪刑侯刑侯怒殺叔魚
與雍子於朝宣子問其罪於叔向叔向曰三
人同罪施生戮死可也雍子自知其罪而賂
以買直鮒也鬻獄邢侯專殺乃施邢侯而尸
雍子與叔魚於市仲尼曰叔向古之遺直也
制刑不隱於親三數叔魚之惡不爲末减其
義也夫
　録曰昔叔向之諌其母母曰懼生龍蛇又
　曰狼子野心何羊舌氏之不幸若此乎惟
　狼故貪惟蛇故鷙而尚未誨其淫至雍子
　之禍三者備矣盻雖欲减惡乎受其减哉
前漢書朱虛侯劉章以諸吕擅權用事忿劉
氏不得職嘗入待宴飮章自請曰臣將種也
請得以軍法行酒項之諸吕有一人醉亡酒
章㧞劍追斬之太后業已許其軍法無以罪
也自後諸吕憚朱虛侯劉氏爲益疆
　録曰武侯悉誅唐宗室而吕后不殺朱虛
　侯者以齊爲之殿也然則吕氏亦可謂無
　䇿矣徒以女親人而不知所親非以女也
　以兵强吕而不知所强非以兵也是故軍
　可奪而章之志不可奪兵可恃而嬰之謀
　不可恃吕氏至是亦無䇿矣
後漢書光武與兄劉縯威名益盛新市平林
諸將陰勸更始除之適部將劉稷聞更始立
怒曰本起圖大事者伯升兄弟也今更始何
爲者耶遂收稷將誅之縯固爭李軼宋鮪勸
更始因并執縯即日殺之官屬迎弔秀秀不
與交私語惟深引避而已又不敢爲縯服每
獨居輙不御酒肉枕席有泣涕處主簿馮異
獨寬譬之秀止之曰卿勿妄言異因進說曰
更始政亂百姓無所依戴夫人久飢渴易爲
充飽今公專命方面宣分遣官屬循行郡縣
宣布德澤秀深納之
　録曰坎之初六曰習坎入於坎𥧹凶象曰
　習坎入坎失道凶也縯好俠輕舉當宼攘
　之世習坎者也叔雖同符高祖柔道未立
　上無應援豈能出伯升於險其死固有以
　也然其兆本曰坎有孚維心亨行有尚秀
　既剛中之才異爲塞淵之輔尚徃有功是
　以其言易入秀之深納亦有以也此所以
　行險而不失其信卒之赤心效順大樹褒
功豈非維心之亨乎
劉紆者宣帝曾孫宣帝封子囂於楚是爲孝
王孝王生思王衍衍生王紆紆生般自囂至
般積累仁義世有名節而紆尤慈篤早失母
同產弟原郷侯平尚幼紆親自鞠養常與共
卧超飲食及成人未嘗離左右平病卒紆哭
泣嘔血數月亦殁後光武封般爲菑丘侯奉
孝王祀顯宗徴爲執金吾兼屯騎校尉肅宗
以爲長樂少府　宗正般在位數言政事其
收恤九族行義尤著時人稱之
　録曰是時朝廷方厲謙讓之實友于之
　行干本支達于天下欲不爲義人其舍
　其視斗粟疋帛之謡遠矣録之
社林與弟成俱好學愽洽多聞時稱通儒王
莽末盜起客居河西隗囂聞林志節深相敬
待以爲持書平後因疾告去辭還禄食囂欲
令强起遂稱病篤意雖相望方務優容乃出
令曰杜伯林天子不能臣諸侯不能友盖伯
夷叔齊耻食周粟今且從師友之位須道開
通使順所志林雖拘於囂而不屈節後成物
故乃聼持喪東歸既遺而悔令刺客楊賢追
於路將遮殺之賢見林身推鹿車載致弟喪
嘆曰當今之世誰能行義我雖小人何忍殺
義士因亡去光武聞之徴拜爲侍御史引見
問以經書故舊及西州事甚悅之後皇太子
疆乞封東海王重選官屬以林爲王傅特受
賞賜卒爲大司空稱任職相
趙孝趙禮兄弟恭遜篤行遭天下亂人相食
禮爲賊所得將烹孝乃自縛詣賊推讓就烹
衆異之遂不害卿里服其義州群辟召皆不
應永平中顯宗聞其名詔拜諌議大夫遷侍
中長樂衛尉復徴弟禮亦爲御史中丞帝欲
寵異之詔禮十日一就衛尉府大官送供具
令兄弟相對盡歡數年禮卒令孝從官屬送
喪𡚖塟孝後無子拜禮兩子爲郞
　録曰愚觀杜林始以賊亂致命於囂終以
　賊剽遇賢於道至趙氏二子命在須臾當
　是時豈知貴爲王傅爵齒公孤與夫人官
　𣇄食耶陽之義彊之謙一時聞風興起雖
　曰人之所信而實天之所助也不然彼刺
　客餓莩者流寧肯甘心効義耶而卒以不
　没此眞罕見其儔者矣
晋書右僕射鄧攸永嘉末没於石勒過泗水
攸以牛馬負妻子而迯又遇賊揀其牛馬步
走檐其兒及其弟子綏度不能兩全乃謂其
妻曰吾弟蚤亡唯有一息理不可絶止應自
弃我兒耳幸而得存我後當有子妻泣而從
之乃棄其子而去之卒以無嗣時人義而哀
之爲之語曰天道無知使鄧伯道無兒弟子
綏服攸喪三年
　録曰攸之痛千古莫不以爲然也而史稱
　攸預加纒繫絶其奔走豈慈父仁人之用
　心哉勿謂天道無知乃有知矣愚以爲皆
　非情實按攸爲石勒所獲濱死者再矣至
　勒過泗水攸乃砍壞車以牛馬負妻子而
　迯則必有追逐之兵物色之及以意度之
　子大姪小子之識者多故繫之姪之識者
　少故存之一則以緩追兵一則以絶物色
　非但義而已矣至卒以無嗣或然之天數
　亦君子之不幸與以是繩攸人莫肯爲義
　矣此録之意也
庾衮明穆吕后伯父也少履勤儉篤學好問
咸寧中大疫二兄俱亡次兄毗復殆癘氣方
熾父母諸弟皆出於外衮獨留不去遂親自
扶持晝夜不眠其間復撫柩哀臨不輙如此
十有餘旬疫勢既歇家人乃反毗病得痊衮
亦無恙衮諸父並貴盛惟父獨守貧約衮躬
親稼穡以給供養而執事勒恪與弟子樹籬
跪以授條或曰今在隱屏何恭之過曰幽顯
易操非君子之志也妻皆宦族及適衮棄華
麗共安貧苦母終服喪居於墓側或斬其墓
栢叩頭泣涕謝曰德之不脩不能庇先人之
樹父老咸爲之垂泣自後人莫之犯鄕黨州
郡交舉孝廉清白異行皆不降志號爲異行
齊王冏之唱義也張弘等肆掠於陽翟衮乃
率其同族及庶姓保於禹山時百姓安寧未
知戰守之事衮謀曰古人有言千人聚而不
以一人爲主不散則亂矣衆曰今日之主非
君而誰乃誓之曰無恃險無怙亂無暴鄰無
抽屋無樵採人所植無謀非德無犯非義戮
力一心同恤危難衆咸從之及賊至乃勒部
曲整行伍皆持滿勿發賊服其愼而畏其整
是以皆退時人語曰歲寒然後知松栢之後
凋又曰臨事而懼好謀而成其庾異行乎
　録曰愚觀晋之摩俗而有衮之異行豈惟
　明愧八王幽慚裴衛無亦生耻元規死羞
　叔預者歟夫以一疾而知歲寒之松栢與
　更八王而不識扳蕩之忠臣者何天淵也
　衆皆貴盛父獨守貧與慾而無厭貪而無
　止者何懸絶也臨事而懼好謀而成與輕
　薄造難淺謀起釁者又何逕庭耶幽顯不
　易執事勤恪與懷鴆相加凶逆自恣者又
　何南北耶是知鬼魅離離而陽德丕顯汙
　穢籍籍而昭明介爾不有叔褒何有晋之
　日月乎
南史謝弘㣲童幼端審叔父混見而異之曰
此兒深中夙敏方成佳器年十歲出繼從叔
峻峻司空琰弟二子也於弘㣲本緦親素不
相識率意承接皆合禮衷義熙初襲峻爵建
昌侯弘㣲家素貧儉而所繼豊泰遺財禄秩
一不関與混風格高峻少所交納唯與族子
靈運瞻曜及弘㣲並以文義賞會嘗共宴處
居在烏衣巷故謂之爲衣之遊其外雖復高
流時譽莫敢造門瞻等才辭辯富弘㣲每以
約言服之混特所敬貴號曰㣲子後混以劉
毅黨誅妻晋陵公主詔謝氏絶婚改適琅琊
王以混家事委之混仍世宰輔一門兩封田
業十餘處僮僕千人唯有二女弘㣲經紀生
業事若在公一錢尺帛出入皆有文簿高祖
受命以公主執義守節聼還謝氏自混亡至
是九載而室宇修整倉庫充盈門徒業使不
異平日田疇墾闢有加於舊主嘆曰僕射平
生重此子可謂知人僕射爲不亡矣中外姻
親道俗義舊見公主之𡚖者入門莫不嘆息
或爲之涕流感弘㣲之義也
　録曰愚觀烏衣巷之遊眞所謂芝蘭玉樹
　焜燿當時若叔源之識鑒康樂之才美宣
　遠之清悟宣明之傑濟然皆不得其死獨
　㣲子無間然其故何耶易之小過曰弗遇
　過之飛烏離之凶是謂災青諸子非不才
　義豐辦然皆剛躁負氣恃才而持操不篤
　違理過當是以凶也若㣲子性既嚴正行
　復脩謹其事所後踰於所生誠敬内通神
　明外憚言笑不妄廉耻寡爭正易所謂行
　過乎恭喪過乎哀用過乎儉者也安徃而
　不得哉



弘道録卷之二十三

弘道録卷之二十四将一
　義
　　昆弟之義
唐書虞世南與兄世基同受學于吴顧野王
餘十年精思不懈至累旬不盥櫛文章婉縟
慕僕射徐陵陵自以爲類已由是有名陳天
嘉中文帝知二子愽學遣使至其家䕶視世
基辭章清勁過世南而贍愽不及議者方晋
二陸大業中累官祕書郞煬帝時世基得君
貴盛妻妾服御擬王者而世南躬貧約不改
其操宇文化及殺世基世南抱持號訴請代
不能得自是哀毁入唐爲弘文館學士時已
老屢乞骸不聽太宗重之以其貌儒謹外若
不勝衣而中抗烈論議持正嘗曰朕與世南
商畧古今有一言之失未嘗不悵恨其懇誠
乃如此又稱其有五絶一德行二忠直三愽
學四文詞五書翰卒年八十一
　　録曰愚觀二虞氏一顯於隋一奮扵唐
　　顯扵隋者若春花吐艷焜燿一時故時
　　方二陸非不具美也奮於唐者若晚菊
　　含葩馨香四逹故世稱五絶莫之與京
　　也夫人際遇不同而本末迥異有如此
　　者然則人豈可以窮通蚤莫二其心哉
崔邠宇處仁兄弟六人酆郾郇鄯鄲同時至
三品凡爲禮部五吏部再唐興無有也父無
四世緦麻同爨當時治家者咸推其法邠以
鯁亮知名憲宗器之爲太常卿始視事大閱
四部樂都人縱觀邠自弟親導母輿公卿見
者皆避道都人榮之郾子廣畧姿儀偉秀人
望而慕之下不敢欺每擬吏親挾科格褒黜
必當寒遠時無留才素不藏貲有輙周給親
舊居家怡然子弟化之鄯左金吾衛大將軍
卒干家不與李訓之亂人以爲積善報也鄲
以檢校尚書右僕射同平章事節度淮南所
居光德里搆便齋宣宗聞而嘆曰鄲一門孝
友可爲士族法因題曰德星堂後京兆即其
里爲德星社云
　録曰柳氏嘗有言曰行道之人德行文學
　爲根株正直剛毅爲柯葉有根無葉或可
　俟時有葉無根膏雨所不能活也至於孝
　慈友悌忠信篤行乃食之醯醬何可一日
　無哉觀於崔氏而可見矣人可忽於範世
　自負聯翩顯盛從而淫逞於富貴哉德星
　之文將不曜矣
小學河東節度使柳公綽在公卿間最名有
家法中門東有小齋自非朝謁之日每平旦
輙出至小齋諸子仲郢皆束帶晨省扵中門
之北公綽决私事接賓客與弟公權及群從
弟再會食自旦至暮不離小齋燭至則命子
弟執經史躬讀一過訖乃講議居官治家之
法或論文或聼琴至人定鍾然後歸寢諸子
復昏定於中門之北凡二十餘年未嘗一日
變易其遇饑歲則諸子皆蔬食曰昔吾兄弟
侍先君爲丹州刺史以學業未成不聼食肉
吾不敢忘也及公綽卒仲郢一遵其法事公
權如事公綽非甚病見公權未嘗不束帶爲
京兆尹鹽鐵使出遇公權於通衢必下馬端
笏立候公權過乃上馬公權暮歸必束帶迎
候扵馬首公權屢以爲言仲郢終不以官達
有小改公綽妻韓氏相國休之曾孫家法嚴
肅儉約爲縉紳家楷範歸柳氏三年無少長
未嘗見其啓齒常衣絹素不用綾羅錦繡每
歸覲不乘金碧輿秪乘竹兜子二青衣步屣
以隨常命粉苦參黄連熊膽和爲丸賜諸子
每永夜習學含之以資勤苦
　録曰史稱公綽仁而有勇仲郢方嚴簡素
　父子更九鎮五爲京兆再爲河南皆不奏
　祥瑞不度僧道不貸賍吏法凡理藩府急
　於濟貧恤孤有水旱必先期假貸廪軍食
　必精豊逋租必貰免館傳必增餙宴賓犒
　軍必華盛而交代之際食儲帑藏必盈溢
　於始至此居官之法也而脩身正家之法
　史不具備録之
柳玼嘗著書戒其子弟曰壞名災己辱先喪
家其夫尤大者五宣深誌之其一自求安逸
靡甘淡薄苟利於己不恤人言其二不知儒
術不悅古道懵前經而不耻論當世而解頤
身既寡知惡人有學其三勝己者厭之佞已
者悅之唯樂戯談莫思古道聞人之善嫉之
聞人之惡揚之浸漬頗僻銷刻德義簮裾徒
在厮養何殊其四崇好優游眈嗜麯糵以啣
杯爲高致以勤事爲俗流習之易荒覺已難
悔其五急於名宦匿近權要一資半級雖或
得之衆怒群清鮮有存者余見名門右族莫
不由祖先忠孝勤儉以成立之莫不由子孫
頑率奢傲以覆墜之成立之難如升天覆墜
之易如燎毛言之痛心爾宜刻骨
　録曰柳氏世有規範若此篇者不論長幼
　無間窮達宜寫一通置之坐側未可以爲
　小學莫之省也
宋史太祖幸洛張齊賢以布衣獻䇿條陳十
事内四說稱㫖及還語太宗曰我幸西都惟
得一張齊賢耳我不欲官之他日可使輔汝
爲相也及太宗登祚策試進士齊賢乃在選
中有司失扵掄擇寘諸下第帝不悅故一榜
書賜及第特與京官通判
　録曰宋祖以齊賢留相太宗乃眞德實意
　當時太宗私意未起因心尚存故一榜盡
　賜及第可謂載錫之光矣及其私意一萌
　齊賢乃在所畧趙普再薦始得大用觀其
　曰陛下若進齊賢他日感恩更過扵此上
　遂大悅然則奏王之謀齊賢與聞亦可見
　矣嗚呼齊賢其負藝祖哉矧如王溥依違
　前代取容本朝而欲望其盡忠匡救胡可
　得乎
江州陳氏宗族七百口自陳崇以來數世未
嘗分異爲家法戒子孫擇群從掌其事建書
堂以教誨之詔旌爲義門免其徭役崇子衮
衮子昉同居不畜婢妾人無間言每食必群
坐廣堂未成人者别爲一席建書樓以延四
方之士鄉里率化昉弟子鴻鴻弟競競之世
子姓益衆甞苦乏食淳化中太宗詔本州每
歲貸粟二千石其後競死從弟旭止受貸粟
之半云省嗇而食可以及秋成屬歲歉粟貴
或勸旭全受而糶可邀若價旭曰朝廷以旭
家衆軫其乏食貸以公廩豈可見利忘義耶
帝聞深嘉嘆奬
　録曰競之與旭猶帝之與羙也昉之於鴻
　猶美之於昭也一家之中崇爲之長昉爲
　之繼昉弟子鴻鴻弟競競弟旭數世一心
　未嘗自異奈之何國法反不如家法之善
　遺命反不若遺謀之遠乎究而論之其本
　在於不競粟利始也夫自一芥至於萬鍾
　一室至於天下古一聖賢所以競競業業
　不敢肆然者正以預養是心無致見利而
　忘義也是故區區一江州而有長幼七百
　口之陳堂堂大天下而無一弟二姪之宋
　帝之嘉嘆一人而甘於負謗萬世其不知
　類也已
葛宫弟密奕世儒學以道義聞眞宗時上太
平雅頌十篇又獻寳符閣頌爲楊億所稱知
南充以惠政聞擢南劒州並溪山多產銅銀
吏挾姦罔利謂歲不登宫變其法歲羡餘六
百萬三司使聞於朝論當賞宫曰天地所產
敢爲功乎卒不言徙知秀州秀介江湖間吏
爲關涇瀆上以征徃來間有婚喪趨期者多
不克宫命悉除之卒官太子賓客性敦厚恤
録宗黨撫孤婺賴以存者甚衆密爲光州推
官豪李新殺人嫁禍於邑民葛華密得其清
出之亦當賞密白州使勿言仕至太常愽士
天性恬靖年五十上章致仕姻黨交止之笑
曰俟罪疾老死不已而休官者安得有餘裕
哉子書思調建德主簿時密已老欲迎之官
難之書思曰曾子不肯一日去親側豈以五斗移
素志哉遂投劾歸飬及父喪哀毁骨立盛暑
不釋苴麻終禫不忍去家舍累年乃出仕兄
書元爲望江令同𨽻淮南監司有捨兄而薦
己者移書乞改薦兄不許則封檄還之其篤
義類此仕至朝奉郞亦告老父子皆不待年
人咸高之卒謚曰清孝子勝仲儒林有傳孫
立方曾孫邲五世登科三世掌辭命邲遂相光
寧二宗甞曰十二時中莫欺自己其實踐有如此
　録曰愚觀葛氏一門父祖子孫及扵昆弟
　何其澤之遠哉或仕而舍要投閑或權而
　正己守法或父子簮紱相高或兄弟薦引
　相尚至扵清孝之謚儒林之稱皆前古所
　未有而五世科第三世絲綸亦近代所罕
　何蓋不但王氏之三槐而已
宋庠與弟祁同舉進士禮部奏祁第一庠第
二章獻太后不欲以弟先兄乃擢庠第一而
實祁第十人呼曰二宋以大小别之兄弟皆
優文學名擅天下寳元中庠以右諫議大夫
參知政事爲相儒雅練習故事遇事輙辯别
是非與吕夷簡論數不同乃出知楊州范仲
淹去任帝問章得象誰可代得象薦祁帝雅
意在庠復召爲參知政事爲人天資忠厚嘗
曰挾詐恃明殘人矜才吾不爲也卒謚元獻
仁宗篆其墓碑曰忠規德範之碑祁謚景元
尤能文善議論所至治事明峻好作條教咸
平天聖間兄弟文雅節操友愛著聞于時自
宋以來不多見也
蘇軾與弟轍同登進士又同策制舉仁宗讀
策退而喜曰朕今日南子孫得兩宰相矣神
宗尤愛其文宫中讀之膳進忘食稱爲天下
奇才幼師父洵爲又既而得之扵天戰嘗自
謂作文如行窟流水初無定質但常行扵所
當行止扵所不可不止雖嬉笑怒罵之辭皆
可書而誦之其體渾涵光芒雄視百代有文
章以來盖亦鮮矣初好賈誼陸贄書既而讀
莊子嘆曰吾昔有見扵中口未能言今見此
書得吾心矣嘗謂轍曰吾視今世學者獨子
可與我上下矣自爲舉子至出入侍從必以
愛君爲本忠規讜論挺挺大節群臣無出其
右故論者謂其器識之閎偉議論之卓犖文
章之雄雋政事之精明四者皆能以特立之
志爲其主而以邁徃之氣輔之故意之所向
言足以逹其有猷行足以遂其有爲至扵禍
患之來節義足以固其有守皆志與氣所爲
也轍論事精確脩辭簡嚴王安石初議青苗
數語柅之自是不復及若非王廣兼傅會則
此議息矣皆其寡言鮮慾素有以服其心故
也元祐秉政力斥章蔡不主調停及議回河
顧役與文彦愽司馬光異同而西邉之謀又
與吕大防劉摯不合君子不黨扵此見之二
人進退出處無不相同患難之中友愛彌篤
無少怨尤近古尤罕見云
　録曰愚觀大宋以大科取士一舉而得二
　宋又一舉而得二蘇何其盛歟自預以異
　日爲相之望非區區一資半級可以見宋
　朝待士之厚須材之篤過扵漢唐諸君遠
　甚而數子者寧誳己私而不敢背公彗寧
　忤權臣而不敢欺朝廷上不負天子下不
　負所學可謂得以道殉身之義矣雖或相
　或否而其體段已具無害乎其所謂大臣
　也至扵成敗利銳又何足較哉
王安國任西京國子教授秩滿至京帝以安
石之故特詔問曰漢文帝何如主安國對曰
三代以後未之有也帝曰但恨其才不能立
法更制耳曰文帝自代來入未央宫定變故
俄頃呼吸間恐無才者不能至用賈誼言待
群臣有節專務以德化民海内興扵禮樂幾
致刑措則文帝加有才一等矣帝曰王猛佐
符堅以蕞爾之國而令必行今朕以天下之
大不能使人何也曰猛教堅以峻法殺人致
秦祚不傳今刻薄小人必有以是誤陛下者
願專以堯舜三代爲法則下豈有不從者乎
帝又問卿兄秉政外論謂何對曰恨知人不
明聚歛太急爾帝不悅由是止授崇文院校
書屢以新法之弊力諫安石又嘗以佞人目
惠卿故惠卿啣之
　録曰帝之問安國即所以問安石也安石
　探帝之情兼扵二秦故假權寵以濟其私
　安國鑒兄之失蔽扵群佞故𩛙正詞以明
　其惑不然王氏幾無人矣以雱之疾戾欲
　梟韓琦富弼之首而卒奪其魄天之降鑒
　亦孔昭乎雖不能見悅扵帝而實不自絶
　扵天後世不以安石病安國則較然矣
曾鞏少弧弟布與肇皆受學扵鞏爲文章本
原六經斟酌扵司馬遷韓愈一時工作文詞
者鮮能過也肇幼自力學愽覽經傳爲文温
潤有法更十一州類多善政及布得政自熙
寧以來四十年邪正相軋黨論屢起肇身更
其間與兄不合布因韓忠彥並相日夕傾危
之肇既居外移書告之曰兄方得君當引用
善人翊正道以杜惇卞復起之萌而數月以
來所謂端人吉士繼跡去朝所進以爲輔佐
侍從臺諫徃徃皆前日事惇卞者一旦勢異
今曰必首引之以爲固位計思之可爲慟哭
比來主意已移小人道長進必論元祐人扵
帝前退則盡排之扵要路異時惇卞縱未至
一蔡京足以兼之不可不深慮布不能從未
幾京果得政布與肇俱不免
　録曰自二宋二蘇有名當時若金陵之王
　南豐之曾文學行能畧不相遠君子未可
　以差殊觀也一心術之偏寵禄之奪遂致
　一邪一正若隔天淵一薫一蕕若分二器
　其遺臭直至扵今豈非以其誣䧟正人排
　斥忠義專務引用㓙邪以爲固位取寵之
　計哉抑王氏昆弟之扵新政始終區别之
　將凂焉徽宗既相蔡京旋復相布肇實爲
　草制曰東西分臺左右建輔嗚呼盍不扵
　是時明其是非以爲去就乎既以居外乃
　始移書或已晩矣宜乎布之不能從也
吕祖儉祖泰祖謙之弟也受業祖謙祖謙卒
祖儉監明州倉部法半年不上爲違限祖儉
必欲終期喪朝廷從之詔以一年爲限自祖
儉始寧宗即位除大府丞時韓□冑誣趙汝
愚祖儉上封事曰陛下初政清明曾未踰時
朱熹老儒彭龜年舊學悉許之去至扵李祥
老誠篤實衆聼所孚者今又斥逐臣恐天下
視以爲戒今能言之士其所難非在扵得罪
君父而在扵忤意權勢姑以臣所知者言之
莫難扵論災異然而不諱者以其事不關扵
權勢也若乃御筆之降廟堂不敢重違臺諫
不敢深論給舍不敢固執蓋以其事關貴倖
深慮乘間激發而重得罪也比者左右□御
於黜陟廢置之際間得聞者車馬輻凑其門
如市恃權怙寵揺憾外庭臣恐事勢浸淫政
歸倖門不在公室凡所薦進皆其所私凡所
傾䧟皆其所惡豈但側目憚畏莫敢指言而
阿比順從内外表裏之患必將形見臣豈矯
激自取罪戾實以士氣頽靡私憂過計深慮
陛下之勢孤而相與維持宗社者䆮寡也有
㫖安置韶州朱熹與書曰熹以官則高扵子
以恩禮則深扵子然坐視群少之爲不能言
以報効乃令子約獨舒憤懣觸群小而蹈禍
機其愧嘆深矣祖儉報書曰在朝行聞時事
如在水火中不可一朝居使處鄉閭理亂不
知又何以多言爲哉嘗言因世變有所推折
失其素履者固不足言因世變而意氣有所
加者亦私心也祖泰性䟽達尚氣誼學問該
愽徧遊江湖交當世知名士祖儉安置遠州
祖泰徒步徃省之留月餘語其友王深厚曰
自吾兄之貶諸人箝口我雖無位義必以言
報國當少須之未敢以累吾兄也及祖儉没
貶所祖泰乃上言論□胄有無君之心道學
者自古所恃以爲國也立僞學之禁逐汝愚
之黨是將空天下而陛下不知悟邪陳自强
特童孺之師躐致宰輔蘇師旦平江吏胥以
潜邸而得節鉞周均韓氏厮役以皇后親屬
得大官不識陛下在潜邸時果識師旦乎椒
房之親果有均乎凡□胄之徒自尊大而卑
朝廷一至扵此也願亟誅□胄及師旦而罷
逐自强之徒獨周必大可用宜以代之書出
中外大駭有㫖挾私狂妄杖之百發配欽州
　録曰眞文公嘗稱大愚有成公之風然猶
　一大府丞也至泰然韋布之末耳無官守
　無言責而甘履危機何歟宋轍既南明離
　不復奸邪疊興然未有若□胄之時者也
　自僞學之說興公然以放僻邪侈爲人之
　眞情廉潔好脩乃僞情耳自生民以來未
　有此說是殆甚扵指鹿爲馬之奸慘扵焚
　書坑儒之禍人人得而誅之况世得中原
　文獻之傳者乎抑吕許公韓魏公之在仁
　宗朝皆居相位有盛名至其子孫邪正之
　分不啻若此吕雖屢竄屢逐馨香百倍而
　韓之元㓙極醜遺臭萬年君子不能不爲
　之長太息也
陸九齡兄弟六人父賀累世義居推一人最
長者爲家長一家之事聼命焉子弟分任家
事凡田疇租稅出内庖爨賓客之事各有主
者九齡繼其父志益脩禮學治家有法闔門
百口男女以班各供其職閨門之内嚴若朝
廷而忠敬和樂鄉人化之皆遜弟焉與弟九
淵相爲師友和而不同學者號爲二陸有來
問學者九齡從容啓告人人自得或未可與
語則不發嘗曰人之惑有難以口舌爭者言
之激適以固其意少需之未必不自悟也廣
漢張敬夫與九齡不相識晩歲以書講學期
以世道之重吕祖謙常稱之曰所志者大所
據者實有肯綮之阻雖積九仞之功不敢遂
有毫釐之偏雖立萬夫之表不敢安公聼並
觀却立四顧弗造扵至平至粹之地弗措也
弟九韶學亦淵粹隱居山中晝之言行夜必
書之以訓戒之辭爲韻語晨興家長率衆子
弟謁先祠畢擊鼓誦其詞使列聼之
　録曰愚觀陸氏家規之切閨範之嚴後世
　鑿鑿可以遵而行之張公藝忍之一字昔
　見其有所未盡此則道學之益不可徒以
　累世義居目之也
史彌鞏彌遠從弟也入太學升上舍時彌遠
柄國寄埋(未仕避謙/謂之寄理)不獲試淹抑十載嘉定
十年始登進士端平初入監都進奏院嘗應
詔上書曰天倫之變世孰無之陛下友愛之
心亦每發見洪咨夔所以蒙陛下殊知者謂
霅川之變非濟邸本心濟邸之死亦非陛下
本心其言深有以契聖心耳矧以先帝之子
陛下之兄乃使不能安其體魄扵地下豈不
干和氣召災異乎時有鄧若水者亦上言曰
行大義然後可以弭大謗收大權然後可以
固大位除大奸然後可以息大難寧宗皇帝
晏駕濟王當繼大位也廢黜不聞於先帝過
失不聞扵臣民彌遠不利其立矯先帝之命
棄逐濟王并弑皇孫曾未半年竟殞扵湖揆
以春秋之法非弑乎非篡乎天下皆歸罪彌
遠而不敢歸過扵陛下者何也倉卒之間非
陛下所得知亦諒陛下必無是心也今已踰
年矣而乾剛不决威斷不行無以大慰天下
之望昔之信陛下者今或疑其有昔之謂不
知者今或疑其知陛下何忍以青天白日而
受此污辱乎此臣所謂行大義以弭大謗者
也
　録曰濟王之冤若水訟之可也彌鞏以弟
　而訟兄可乎有宋盛時吕端至銷繼恩而
　立眞宗當是時也豈不忌太子英明如史
　新恩之慮乎然而卒不能易者金匱之盟
　未寒玉葉之分匪遠人不得以遠間親新
　間舊也理宗之世有五國城之釁扵前有
　十世孫之嫌扵後天下之事譬之傳舍寓
　䖏者不以爲恩居停者翻以爲福祇爲權
　奸靡漫而已而公義直道未可謂秦無人
　然而卒不能有所救藥者彼方以攘臂爲
　得援立爲恩何暇徐行後長而爲泰伯季
　子之事乎則亦無怪乎其然也已矣
曹友聞友諒武惠王十二世孫也兄弟俱有
大志尋師取友不遠千里登寳慶二年進士
辟天水軍教授天水被圍友聞與守臣張維
䋅民厲戰兵退制置使旌之自是弟友諒及
萬各以武畧知名檄守仙人關又捍七方關
元兵入大安統制何進敗死友聞與萬各率
所部間道斬其將檄知天水軍復與友諒徃
來督戰有功换武翼大夫御前都統制時趙
彦呐進屯青野原元人圍之友聞曰青野爲
蜀咽喉不可緩遺萬領兵夜半截戰遂解其
圍授武德大夫驍騎大將軍萬四川制置司
帳前總管明年元太子闊端合蕃漢軍五十
餘萬將至友聞曰國家安危在此一舉衆寡
不敵豈容浪戰唯當乘高據險出奇設伏以
待之制置使趙彦呐檄友聞控制大安以保
蜀口友聞以爲不可彥呐不從乃遣萬友諒
引兵上鷄冠隘多張旗幟示敵堅守友聞選
精銳密徃流溪設伏約曰敵至以鳴皷舉火
爲應元兵果至萬出逆戰友聞遣統制楊大
全擊後隊總管夏用擊中隊吕嗣德擊前隊
友聞親帥精兵三千疾馳至隘下會大風雨
西軍素以綿□代鐵甲經雨濡濕不能舉元
兵益以鐵騎四面圍繞友聞嘆曰此殆天乎
吾有死而已於是極口詬罵殺所乘馬以示
必死血戰愈厲與弟並全軍盡没元兵遂長
驅入蜀秦鞏人汪世顯素服友聞威望常以
名馬遺之師還過戰地嘆曰蜀將軍眞男兒
漢也
　録曰宋事至此雖有智者莫能爲矣向也
　自似道之開邉釁也元人固甞躪階成而
　擾興沔穿金房以𣊟襄樊矣尚頼仙源有
　以議後而蜀道得以安全當是之時猶未
　以航海爲意也及乎友聞既死全蜀長驅
　長江之險虜得其勝順流直擣何所恃哉
　是故不至扵天涯海角不已也惟不能見
　幾扵始故無以自善於終然則人君豈可
　不以奸邪誤國爲戒乎此曹氏兄弟上不
　愧武惠下無忝所生死有重扵泰山關扵
　宗社不可以常戰目之也
元王元伯與兄宣伯四世不異釁家人百餘
口無間言宣伯卒家事付姪軌軌辭曰叔父
行也宜主元伯曰姪宗子也相讓既久卒以
付軌縉紳之家自謂不如諸婦亦各聚一室
爲女工畢歛貯一庫室無私藏至幼稚亦相
與共乳一婦值歸寧留其子衆婦不問孰爲
己兒兒亦不知孰爲己母也
　録曰吏書江州陳氏有犬百餘共一牢食
　一犬不至諸犬亦不食此未必然今故削
　之然則幼稚啼泣諸母見者即爲抱哺自
　是實事也録之
闕里誌孔誴宇崇伯宣聖五十七代孫父希
鳳母王氏生六子誴其長也次評𧪚論謹診
諒撫愛之尤篤平居一飯必共案出入必聯
轡弗至則停筋立馬以俟無倦容親朋至者
命酌呼諸弟以次酬勸講論典墳賡唱詩句
亹亹數百言可聼可愛諸弟薰而良善者多
族長屢以朂其族人曰若等能如崇伯昆弟
者亦足矣鄒魯士大夫之談者咸以爲孔氏
良子弟及卒相與爲位哭之私謚曰敦友
　録曰孔子曰朋友切切愢愢兄弟怡怡義
　之所裁各有攸宜若敦友者可謂能念爾
　祖者矣此録之終也


弘道録卷之二十四











弘道録卷之二十五将二
　義
　　朋友之義
孟子曰用下敬上謂之貴貴用上敬下謂之
尊賢貴貴尊賢其義一也
　録曰夫所謂之泰者非堯舜之時乎何以
　爲上下交也夫爾我並立勢相等倫朋友
　之道狹矣充其道必若以天子友匹夫而
　不爲誳匹夫友天子而不爲僣然不詳扵
　天道祗見用下敬上者順而易用上敬下
　者逆而難孰肯輕身以先於匹夫哉然亦
　有下堂而見諸侯者此不得謂之尊賢而
　當時之所謂賢者舍孔孟均之諂與瀆也
　故孔子守拜下之禮孟子闈尊賢之義其
　意一而已矣
說命台小子舊學于甘盤既乃遯于荒野入
宅于河自河祖毫暨厥終罔顯爾惟訓于朕
志若作酒醴爾惟麯糵若作和𦎟爾惟鹽梅
爾交脩予罔予棄予惟克邁乃訓
　録曰兊之爲卦也兩澤相麗君臣胥悅也
　兩澤相麗者交相滋潤互有浸灌之益君
　臣胥悅者交相勸勉共饗太平之休故其
　象爲朋友講習其道爲學焉後臣然其始
　也以陽爻居體而最下故舊勞于外至于
　啇兊未寧故又遯于荒野入宅于河及其
　至也上感天象下順人心介然有喜而慶
　澤無不流矣此高宗之治所由成也若使
　牽於和兊之吉狃扵來兊之㓙及其至也
　引其邪兊之私則陰盛傷消小人衆而君
　子獨其禍有不可勝言者矣此九五之君
　不可不競競而儆懼也聖人著於詞曰孚
　于剥有厲吁不可爲殷鑒乎
洪範惟十有三祀王訪于箕子曰嗚呼箕子
惟天陰隲下民相恊厥居我不知其彜倫攸
叙箕子乃言曰我聞在昔鯀陻洪水汨陳其
五行帝乃震怒不畀洪範九疇彝倫攸斁鯀
則殛死禹乃嗣興天乃錫禹洪範九疇彝倫
攸叙初一曰五行次二曰敬用五事次三曰
農用八政次四曰恊用五紀次五曰建用皇
極次六曰乂用三德次七曰明用稽疑次八
曰念用庶徴次九曰嚮用五福威用六極一
五行一曰水二曰火三曰木四曰金五曰土
水潤下火炎上木曲直金從革上稼穡二五
事一曰貌二曰言三曰視四曰聼五曰思三
八政一曰食二曰貨三曰祀四曰司空五曰
司徒六曰司㓂七曰賓八曰師四五紀一曰
歳二曰月三曰日四曰星辰五曰曆數五皇
極皇建其有極歛時五福用敷錫厥庶民惟
時厥庶民于汝極錫汝保極無偏無陂遵王
之義無有作好遵王之道無有作惡遵王之
路無偏無黨王道蕩蕩無黨無偏王道平平
無反無側王道正直會其有極歸其有極六
三德一曰正直二曰剛克三曰柔克七稽疑
乃命卜筮曰雨曰霽曰蒙曰驛曰克曰貞曰
晦凡七卜五占用二愆忒八庶徴曰雨曰暘
曰燠曰寒曰風曰時五者來備各以其叙庶
草蕃蕪一極備㓙九五福一曰壽二曰富三
曰康寧四曰攸好德五曰考終命六極一曰
㓙短折二曰疾三曰憂四曰貧五曰惡六曰
弱
　録曰此皇極敷言之訓箕子以告武王得
　道統之傳者在是不可以泛然目之也彝
　者至常而不可易之謂也洪者至大而不
　可窮之謂也倫者殷因於夏周因於殷理
　之一定也範者禹以是傳之湯湯以是傳
　之文武周公法之大同也此非箕子莫之
　能得非武王莫之能聞而遂以傳之天下
　萬世爲人君者其可不知哉
禮運昔者仲尼於蜡賓事畢出遊於觀之上
喟然而嘆言偃在側曰君子何嘆孔子曰大
道之行也與三代之英丘未之逮也而有志
焉大道之行也天下爲公選賢與能講信修
睦故人不獨親其親不獨子其子使老有所
終壯有所用幼有所長矜寡孤獨廢疾者皆
有所養男有分女有歸貨惡其棄於地也不
必藏於己力惡其不出於身也不必爲己是
故謀閉而不與盗竊亂賊而不作故外户而
不閉是謂大同今大道既隱天下爲家各親
其親各子其子貨力爲己大人世及以爲禮
城郭溝池以爲固禮義以爲紀以正君臣以
篤父子以睦兄弟以和夫婦以設制度以立
田里以賢勇智以功爲已故謀用是作而兵
由此起禹湯文武成王周公由此而選也是
謂小康
　録曰夫子何以有是嘆也中天下而立定
　四海之民君子欲之故有是嘆也何以必
　於偃也蓋偃以禮樂爲治者也禮樂之治
　大用之則爲大同小用之則爲小康大同
　者視天下爲一家中國爲一人千萬世爲
　一日小康者期月而已可也三年有成可
　也吾其爲東周亦可也非偃何足與有言
　哉或疑以爲非夫子之言則過矣
顔淵問爲邦子曰行夏之時乘殷之輅服周
之冕樂則韶舞放鄭聲遠佞人鄭聲淫佞人
殆
　録曰孔子之嘆大道之行與三代之英者
　豈徒誦說向慕而已哉其所以斟酌於𦚾
　中反覆於念慮必有百王不易之大法千
　古常行之大道故他日又語淵曰用之則
　行舍之則藏惟我與爾有是夫夫用之者
　大則爲唐虞次則爲三代非小小措置而
　已此孔門切磋之義有關於天下國家最
　切萬世之下不可以虗文視之也故以繼
　四聖之後焉
宣王命樊侯仲山南築城于齊而尹吉甫作
詩送之曰天生蒸民有物有則民之彝倫好
是懿德天監有周昭假于下保兹天子生仲
山甫仲山甫之德柔嘉維則令儀令色小心
翼翼古訓是式威儀是力天子是若明命使
賦王命仲山甫式是百辟纘戎祖考三躬是
保出納王命王之喉舌賦政于外四方爰發
肅肅王命仲山甫將之邦國若否仲山甫明
之既明且哲以保其身夙夜匪懈以事一人
人亦有言柔則茹之剛則吐之維仲山甫柔
亦不茹剛亦不吐不侮矜寡不畏强禦人亦
有言德輶如毛民鮮克舉之我儀圖之雖仲
山甫舉之愛莫𦔳之衮職有闕維仲山甫補
之仲山甫出祖四牡業業征夫捷捷每懷靡
及四牡彭彭八鸞鏘鏘王命仲山甫城彼東
方四牡騤騤八鸞喈喈仲山甫徂齊式遄其
歸吉甫作誦穆如清風仲山甫永懷以慰其
心
暴公爲卿士而譛蘇公故蘇公作詩以絶之
曰彼何人斯其心孔難胡逝我梁不入我門
伊誰云從惟暴之云二人從行誰爲此禍胡
逰我梁不入唁我始者不如今云不我可彼
何人斯胡逝我陳我聞其聲不見其身不愧
于人不畏于天彼何人斯其爲飄風胡不自
北胡不自南胡逝我梁秪覺我心爾之安行
亦不遑舍爾之急行遑脂其車一者之來云
何其旴爾還而入我心易也還而不入否難
知也一者之來俾我祗也伯氏吹壎仲氏吹
箎及爾如貫諒不我知出此三物以詛爾斯
爲鬼爲蜮則不可得有靦面目視人罔極作
此好歌以極反側
　王氏曰暴公不忠於君不義於友所謂大
　故也故蘇公絶之然其絶之也不斥暴公
　言其從行而已不著其譛示以所疑而已
　既絶之矣而猶告以一者之來俾我祗也
　盖君子之處己也忠其遇人也恕使其由
　此悔悟更以善意從我固所願也雖其不
　能如此我固不爲已甚豈若小文夫然哉
　一與人絶則醜詆固拒唯恐其復合也
　録曰樊與尹暴與蘇皆王朝卿士而義則
　朋友也其詩或如清風或如飄風盖天下
　有道人皆好德而夙夜匪懈譬則天高日
　朗自不覺其暢然也天下無道爲鬼爲蜮
　而讒口交張譬則波蕩風靡亦不覺其異
　態也二風作周道别矣所以謂能興觀者
　如此
通鑑王將殺杜伯而非其罪伯之友左儒爭
之九復之而不許王曰汝别君而異友也儒
曰君道友逆則順君以誅友友道君逆則師
友而違君王怒曰易而言則生不易則死儒
曰士不枉義以從死不易言以求生臣能明
君之過以正杜伯之無罪王殺杜伯左儒死
之
　録曰杜伯之事不可考然以一死而爭之
　九復左儒可謂篤於義矣雖然别君而異
　友則廢友友道而君逆則違君無己歸過
　於己以代之乎將并死而無益乎
左傳士伯士會荀林父皆晋卿也伯之使秦
以召公子雍也荀林父止之曰夫人太子猶
在而外求君此必不行盍以疾辭不然將及
攝卿以徃可也何必子同官爲寮敢不盡心
乎弗聼爲賦板之三章又弗聼及趙盾背士
伯立靈公士伯亡荀伯盡送其帑及其噐用
財賄於秦曰爲同寮故也
　録曰荀伯之論善矣何以不於公朝言之
　而私議於蔑歟衰與盾父子秉政乃心晋
　室立長之議既大頼秦之心方堅賈季一
　召公子樂使人殺之季之出奔正以此歟
　(六年晋狐射姑殺陽處父出奔傅/以爲侵官又以爲漏言皆非是)嗚呼不
　聞蒭蕘之言卒起令狐之禍重釁疊難晋
　之喪亡亦幾矣所謂我即爾謀聼我囂囂
　正以爲盾也惜乎無以語之
及先蔑奔秦士會從之在秦三年不見其人
曰能亡人於國不能見於此焉用之士會曰
吾與之同罪非義之也將何見焉及歸遂不
見
　録曰此隨會所由返國而士伯所以無宗
　歟夫伯晋之正卿其徃秦也夫人太子猶
　在既不能直言匡諫以伸匪躬之義及荀
　伯之諌又不能見幾而作以盡寮友之情
　進退皆無所據矣使士會拘于小節不知
　自愛憧憧徃來朋從爾思則失其正固之
　道不能無成有終矣故易曰未感害也其
　用意深哉
史記管夷吾鮑叔牙者友也夷吾少困時爲
鮑叔賈分財多自與鮑叔不以爲貪知其貧
也爲鮑叔謀事而大窮困鮑叔不以爲愚知
時有利不利也三仕三見逐於君鮑叔不以
爲不肖知不遭時也三戰三敗鮑叔不以爲
怯知其有老母也所事公子糾敗幽囚受辱
鮑叔不以爲無耻知其不羞小節而耻名不
顯於天下也故夷吾嘗曰生我者父母知我
者鮑叔也
藺相如完璧歸趙王以爲上卿位在廉頗之
右頗曰我見相如必辱之相如聞之每朝常
稱病不出或望見輙引車避匿其舍人以爲
耻相如曰子視廉將軍孰與秦王夫以秦王
之威而相如廷叱之辱其群臣相如雖駑獨
畏廉將軍哉顧吾念之彊秦之所以不敢加
兵於趙者徒以吾兩人在也今兩虎共闘其
勢不俱生吾所以爲此者先國家之急而後
私讎也廉頗聞之肉袒負荆至門請罪遂爲
刎頸之交
　録曰自管鮑廉藺之名著古今莫不以爲
　羙談也然觀其所論廼在血氣用事之間
　非有道德仁義之羙所謂王期於王霸期
　於霸大抵如此雖然世衰道㣲時則有若
　孫龐范魏蘇張之徒徃徃折脇刖足甘心
　盡命以圖報復時君不悟又爲之聚怨酬
　恩一毫不爽譬則閭閻之稚爾汝相戲而
　報施不稱不免鬨然而怒使其父母賢也
　爲之謝過不賢未有不爲里閈之羞者然
　則四子之事其賢矣乎
魯仲連者好奇偉俶儻之策不肯仕宦任職
以其高節遊於諸侯趙孝成王時秦兵圍邯
鄲魏安釐王使將軍晋鄙救趙畏秦止於蕩
陰不進使客新垣衍因平原君說趙欲共尊
秦爲帝以却其兵仲連聞之徃見衍曰彼秦
者棄禮義而上首功之國也彼即肆然而爲
帝則連有蹈東海而死爾不願爲之垊也今
秦萬乘之國也梁亦萬乘之國也從而帝之
秦將行天子之事以號令天下變易諸侯之
大臣彼將奪其所不肖而與其所賢奪其所
憎而與其所愛梁王安得晏然而已乎衍起
再拜曰吾乃今知先生天下之士也不敢復
言帝秦矣
　録曰魯連之不肯帝秦其志則大矣其號
　則不可也曷不曰天尊地卑乎周天子也
　秦諸侯也列國亦諸侯也以周在上而復
　帝秦是太陽之尊下同萬物蒼生何由仰
　照連有蹈東海而死爾豈不名正而言順
　哉或曰戰國所趨者利所避者害也苟不
　爲利秦之貪何由塞不有害諸侯之救何
　由至哉曰非然也蓋秦嘗帝矣稱而復否
　無所措手足也苟不畏天無二日民無二
　王之義何至却軍五十里乎或曰連之言
　前後不倫豈太史之迷作乎要之鄒魯守
　禮義之國孟氏醇乎醇者也連與兩生大
　醇而小疽
趙良見商君商君問曰子觀我治秦孰與五
羖大夫賢趙良曰千人之諾諾不如一士之
諤諤僕請終日正言而無誅可乎商君曰諾
趙良曰五羖大夫荆之鄙人也穆公舉之牛
口之下加之百姓之上秦國莫敢望焉相秦
六七年而東伐鄭三置晋君一救荆禍其爲
相也勞不坐乘暑不張盖五羖大夫死秦國
男女流涕童子不歌謡舂者不相杵今君之
從政也陵轢公族殘傷百姓公子虔杜門不
出已八年矣君又殺祝驩而黥公孫賈詩曰
得人者興失人者崩此數者非所以得人也
君之危若朝露而尚貪商於之富寵秦國之
政畜百姓之怨秦王一旦捐賔客而不朝秦
國之所以收君者豈其㣲哉商君弗從居五
月而難作
　録曰以啇君之威而容趙良之說豈其未
　泯之良心與虎狼暴矣食人而號欲生之
　德無乎不有也特不勝其慾焉耳啇君之
　始也豈遽欲爲虐一至此乎亦不勝其慾
　之心不如是不足以動孝公而饗目前之
　大利至於身之大患亦較然明矣則雖正
　言而何誅哉惜乎良之說有未盡也夫鞅
　之廢井田開阡陌其罪上通于天先王之
　法至是而殆盡者果誰之尤乎雖擢髮不
　足以數之□諤諤而可盡耶雖然良無足
　恠蘇氏號爲賢者以車裂爲足以報其亡
　秦之罰然則先王之法置而不問可乎
東漢傳嚴光少有高名與光武同游學及即
位乃變姓名隱身不見帝思其賢物色訪之
齊國上言有一男子披羊衷釣澤中帝疑其
光乃備安車玄纁遣使聘之三反而後至舍
於北軍給牀縟大官朝夕進膳司徒侯霸與
之素舊遣使奉書曰聞先生至欲即諧造迫
於典司是以不獲願因日暮自誳語言光不
答但投札與之曰君房足下位至鼎足甚善
懷仁輔義天下悅阿諛順㫖要領絶霸得書
奏之帝笑曰狂奴故態也車駕即日幸其館
光卧不起帝即光卧所撫其腹曰咄咄子陵
不可相𦔳爲理耶不應良久乃張目熟視曰
昔唐堯著德巢父洗耳士故有志何至相迫
乎帝曰子陵我竟不得不汝耶於是升輿嘆
息而去復引入論道舊故相對累日帝從容
問曰朕何如昔時對曰陛下差增於徃因共
偃卧光以足加帝腹上明日太史奏客星犯
御座甚急帝笑曰朕故人嚴子陵共卧耳除
爲諫議大夫不屈乃耕於富春山後人名其
處爲嚴陵瀨焉
　録曰愚觀嚴光所以不可留者有五而三
　公不與焉夫不觀孔子無以見仁義之中
　正不參孟子無以達去就之權衡光雖不
　効已甚之行而有何至相迫之言此不見
　諸侯之義也矧乃變姓名漁澤中乎若是
　着羊裘誠有心矣一也及其至也以故人
　招之惟當以故人處之亦義也夫大夫之
　招招虞人虞人死不敢徃然則故人之招
　招諌議故人其可留乎二也魯繆公無人
　乎子思之側則不能安子思彼侯霸何爲
　者哉觀其曰阿諛順㫖要領絶與責子絶
　長者同義而謂可留乎三也貴易交富易
　妻帝尚不難於言而能久而敬者鮮矣四
　也愽士如范升客星如太史一薛居州獨
　能相助爲理乎五也向使尊以三公不過
　書名雲臺一世之士而釣臺崔巍萬世之
　士易不云乎君子幾不如舍其斯子陵之
　謂乎
廉范與洛陽慶鴻初爲刎頸交人稱前有管
鮑後有慶廉時隴西太守鄧融備禮謁范爲
功曹後融爲州所舉案徴下獄范乃變姓名
求代廷尉獄卒衛侍左右盡心勤勞後又辟
公府會薛漢坐誅故人門生莫敢視范獨收
歛其尸侯吏以聞顯宗大怒召見責曰薛漢
與楚謀反范公府椽不與朝廷同心而反收
歛罪人何也范叩頭曰臣無狀以爲漢等皆
以伏誅不勝師資之情帝稍解曰卿廉頗後
邪與右將軍裒大司馬丹有親屬乎對曰裒
臣之曾祖丹臣之祖也帝曰恠卿志膽敢爾
因貰之由是顯名世居邉郡廣田地積財粟
悉散以賑宗族朋友值肅宗崩范奔赴敬陵
適廬江椽嚴麟奉章弔國塗深馬死不能自
進范見而愍之命從騎與之馬不告而去麟
事畢不知所歸或謂曰故蜀郡太守廉叔度
好周人急今奔國喪獨當是爾遂牽馬造門
果然因謝而歸之
　録曰吏稱亷范以氣俠立名觀其賑危急
　赴險阸有足壯者亦足以信意而感物矣
　明帝加怒以發其志始以就戮更延其寵
　古今所罕聞也若乃五桍之事人或能之
　故不列云
桓帝初爲蠡吾侯受學於甘陵周福及即位
擢福爲尚書時同郡河南尹房植有名當朝
鄉人爲之謡曰天下規矩房伯武因師獲印
周仲進後汝南太守宗資任功曹范滂南陽
太守成瑨亦委功曹岑晊二郡謡曰汝南太
守范孟愽南陽宗資主畫諾南陽太守岑公
孝弘農成瑨但坐嘯因此流言傳入太學諸
生三萬餘人郭林宗賈偉節爲其冠並與李
膺陳蕃王暢更相褒重學中語曰天下模楷
李元禮不畏彊禦陳伯舉天下俊秀王叔茂
並危言深論不隱豪强自公卿以下莫不畏
其貶議屣履到門
　録曰孟子稱伊尹管仲學焉後臣然則因
　師獲印何足異哉漢自桓榮稽古所謂學
　與師者不過專門章句卒無啓心沃心之
　益一旦規模楷範屬之他人而因師獲印
　無足多尚顧不知自反而乃互相譏揣各
　樹朋徒此何謂哉夫以帝王莫如學學莫
　如務求師至於同心同德信任不疑又君
　子之所深幸興學育才至於三萬亦後世
　之所罕逢不以成頌而反以成隙盖光武
　以詞說興故亦以言㫖衰而爲之謡者雖
　曰出於偶然其殆莫之爲而爲也歟
時天下名士爲之稱號上曰三君次曰八俊
次曰八顧次曰八及次曰八厨猶古之八元
八凱也竇武劉淑陳蕃爲三君君者言一世
之所宗也李膺荀昱杜密王暢劉佑魏朗趙
典朱寓爲八俊俊者言人之英也郭林宗宗
慈巴蕭夏馥范滂尹勳蔡衍羊陟爲八顧顧
者言能以德行引人者也張儉岑晊劉表陳
翔孔昱范康檀敷翟超爲八及及者言其能
導人追宗者也度尚張邈王考劉儒胡母班
秦周蕃嚮王章爲八厨厨者言能以財救人
者也
　録曰八元八凱身尊道高顧厨俊及身誳
　道喪何懸絶之若此乎盖三代以上政出
　於一而賢能爲實用季世政岀於二而才
　藝爲忌端周禮冢宰以八柄詔王馭群臣
　奚容岐而二之哉若使彼子而此奪彼廢
　而此置彼生而此殺雖堯舜不可一日居
　况桓靈之世乎學校者禮義之所出非威
　辟之所關也孔門弟子記顔淵等十人而
　并目其所長分爲四科當時不以爲異後
　世不以爲嫌未聞其招禍也苟不在其位
　不謀其政惟以禮義廉耻互相維持則顧
　厨俊及之名豈可少哉豈可少哉
李膺性簡亢無所交接唯以同郡荀淑陳寔
爲師友荀爽嘗就謁膺因爲其御既還喜曰
今日得御李君矣其見募如此時張讓弟朔
爲野王令貪殘無道至乃殺孕婦聞膺厲威
嚴懼罪逃還京師匿讓第藏於合柱中膺知
其狀率吏卒破柱取朔付洛陽獄受辭畢即
殺之讓訴冤於帝詔詰以不先請便加誅辟
之意膺對曰昔仲尼爲魯司㓂七日而誅少
正卯今臣到官己積一旬私懼以稽留爲愆
不意獲速疾之罪帝顧謂讓曰此汝弟之罪
司𨽻何愆乃遣出之自此諸黄門常侍皆鞠
躬屏氣休沐不敢復出宫省帝恠問其故並
叩頭泣曰畏李校尉是時朝廷日亂綱紀頽
弛膺獨持風裁以聲名自高士有被其容接
者名爲登龍門
　録曰愚觀膺之破柱成獄臨軒正詞至今
　凛凛猶有生氣矧一時閹堅寧不竦然屏
　氣乎然不知維辟作福維辟作威威福之
　柄自上而下吾從而執之所威者天下之
　威所福者天下之福由朝廷逹於天下夫
　誰曰不然時皇德不綱宦濁同軌而膺獨
　持風采其所子奪廢置與朝廷曾不相及
　則是威福之柄自我而將非自上而下也
　故小人得以指而爲辭謂更相㧞舉迭爲
　唇齒有不合者見則排斥嗚呼彼不合者
　正耶邪耶㧞舉者是耶非耶彼之非帝初
　不覺而我之是上莫與知於是正者反以
　爲邪而邪者得以害正矣然則坐視而不
　救可乎否之九四曰有命無咎疇離祉象
　曰有命無咎志行也故君子寧正辭直言
　以誅姦雄討亂賊無寧專殺擅誅以□同
　儔殃善類歟
范滂少厲清節爲州里所服舉孝廉光禄四
行時冀州饑荒盗賊群起乃以滂爲清詔使
案察之滂登車攬轡慨然有澄清天下之志
及至州境守令自知臧汙望風觧印綬去其
所舉奏莫不厭塞衆議及黨獄起桓帝使中
常侍王甫辯詰以次及滂滂曰臣聞仲尼之
言見善如不及見惡如探湯將欲使善善同
其清惡惡同其汙謂王政之所願聞不悟更
以爲黨古之循善自求多福今之循善身蹈
大戮身死之日願埋滂於首陽山側上不負
皇天下不愧夷齊甫愍然爲之改容
　録曰愚觀孟愽之對未嘗不潸然流涕也
　禹之言曰堯舜之民皆以堯舜之心爲心
　方是時也九官十二牧濟濟相讓充滿于
　廷天下未嘗不同以爲清也四㓙之罪投
　竄誅殛曾不少貸天下未嘗不同以爲汙
　也如使善而不清何貴於善惡而不汙何
　賤於惡以至於春秋之時雖曰人心不古
　然而三都之墮少正之戮不遺餘力故又
　曰見善如不及見不善如探湯斯民也三
　代之所以直道而行也嗚呼何不幸而生
　於孟愽之世耶不旋踵間外兵内亂重釁
　疊禍危亡無日此豈天之降喪哉人之貪
　亂寧爲荼毒其實盖不可逭也已

弘道録卷之二十五
　
　大明萬曆三十五年二月十五日奉
㫖續刊印施
　　　　　正一嗣教大眞人臣張國祥校

弘道録卷之二十六将三
　義
　　朋友之義
晋書王裒家貧躬耕諸生有爲割麥者遂至
棄之知舊致遺皆不受門人爲本縣所役告
裒求囑令裒曰卿學不足以庇身吾德薄不
足以蔭卿囑之何益且吾不執筆已四十年
矣乃步檐乾飯兒負鹽豉草屩送所役生到
縣安丘令以爲詣已也整衣出迎裒至磬折
而立云門生爲縣所役故來送别因執手涕
泣而去令即放之一縣以爲耻鄉人管彦少
有才而未知名裒獨以爲必當自逹㧞而友
之北海邴春少立志操寒苦自居負笈遊學
鄉邑僉以爲邴原復出裒以春性險狹慕名
終必不成其後春果無行學業不終有識以
此歸之
　録曰裒之不受門人囑也由其不受門人
　之獲始也其不答安丘令也由其不向西
　面之坐始也不然勞役不恤人必以爲迂
　整衣不答人必以爲簡雖然以節行著聞
　之徒而親爲擔飯負草之舉然則曰不囑
　者是乃所以深囑之歟
唐書秦王世民以海内䆮平銳情經術乃開
館於宫西延四方文學之士出教以杜如晦
房玄齡虞世南褚亮姚思廉李道元蔡允恭
薛元敬顔相時蘇最于志寧蘇世長薛收李
守素陸德明孔頴達盖文達許敬宗共一十
八人並兼文館學士分爲三番更日直宿伺
朝謁之暇討論經典文籍與議天下事或至
夜分使閻立本圖像褚亮爲賛號十八學士
士大夫得預其選者時人謂之登瀛州
　録曰孟子之時桃應問曰舜爲天子臯陶
　爲士瞽瞍殺人則如之何萬章又曰象曰
　以殺舜爲事及爲天子則封之此非有所
　爲也預講而宿難之何哉以唐之天下皆
　太宗之功欲其如舜之不與固亦難矣惜
　乎諸賢並進曾無一及於桃應萬章者公
　暇之所討夜分之所論非富貴之筌蹄則
　功名之膾炙以是知大聖大賢平日所以
　處人倫大變必有素定初非偶得所以預
　講而宿難者非其迂濶不情而實則鑿鑿
　可據夫豈瀛州之選所能與哉
及即位又置弘文館娶四部書二十餘萬卷
選天下文學之士虞世南褚亮姚思廉歐陽
詢蔡允恭蕭德言等並以本官兼學士令更
日宿直聼朝之隙引入内殿講論前言徃行
商確政事與討古今道所以成敗日昃夜艾
未嘗少怠又取三品以上子孫充弘文館學
生
　録曰湯克夏嘗修文德矣曰聖敬日躋也
　而未聞置弘文之館也周克殷亦敷文教
　矣曰彝倫攸叙也而未聞聚四庫之書也
　唐以方興之運矧其君有邁世之資使能
　加意於聖敬黽勉於彝倫而不爲口耳見
　聞之學則貞觀之治豈直如斯而已哉大
　抵帝王之學與經生異誇多闘摩者經生
　之學也守約施愽者帝王之學也然則兩
　言爲有餘矣其於二十餘萬卷乎何有
京兆李泌幼以才敏著聞玄宗使與太子爲
布衣交太子嘗稱之曰先生後隱居頴陽肅
宗立遣使召之謁見於靈武上大喜出則連
轡寢則對榻如爲太子時事無大小皆以咨
之言無不從至於進退將相亦與之議屢欲
以爲相泌固辭曰陛下待以賓友則貴於宰
相矣何必屈其志乃止
　録曰肅宗以泌爲賔友不可乎正良娣之
　后辨建寧之誣敦太上之禮建功臣之議
　井井乎開導切磋之義使帝未即位之先
　泌苟早至其施爲氣象必不如是之草草
　也惜乎心之未純信之未篤衡山之遣無
　幾觀察之命旋出以泌之賢卒不免於末
　議此其功名之際不可不持無欲自得之
　心也
狄仁傑同府參軍鄭崇質母老且疾當使絶
域仁傑謂曰君可貽親萬里憂乎詣長史藺
仁基請代行仁基咨美其誼時仁基方與司
馬李孝廉不平至是相語曰吾等可少愧矣
則仍與相待如初每曰狄公之賢北斗以南
　人而已
　録曰此與以柳易播同不録此何以録鄭
　之使不得已劉之貶得已也以北斗以南
　一人視元和以下八子則固有不同矣此
　其所以異也
韓愈爭臣論或問諫大夫陽城可以爲有道
之士乎學廣而聞多不求聞於人行古人之
道居於晋之鄙人薰其德大臣聞而薦之天
子以爲諫議大夫五年矣在位不爲不久聞
天下得失不爲不熟天子待之不爲不加而
未嘗一言及於政問其官則曰諫議也問其
政則曰我不知也有道之士固如是乎吾聞
之有官守者不得其職則去有言責者不得
其言則去今陽子以爲得其言乎哉愈非以
爲直而加於人也惟善人能受盡言謂其能
聞而改之及裴延齡誣逐陸贄等帝怒甚無
敢言者城乃守延英閣上䟽極論慷慨引誼
累日不止聞者寒懼而城聲色愈厲帝大怒
詔抵城罪皇太子開救得免然帝意欲遂相
延齡城曰延齡爲相吾當取白麻壞之帝不
相延齡城之力也
　録曰愈之盡言非訐直也朋友有責善之
　義麗澤有啇兊之益雖衆人所不敢言而
　愈言之易曰介疾有喜此韓子之意人固
　不得而測也城之不言亦非不言也利害
　有切於朝廷得失有關於君德必舉世不
　敢言而後言之易曰括囊無咎此陽子之
　意人亦不得而窺也天下之事孰有大於
　置相者乎以一盧杞顚沛危亡社稷幾於
　不隕而延齡旋復蹈之頼城而已其功豈
　止於一人之適一事之間乎設使朝拜官
　而夕奏䟽非惟忠告之義不顯而含章之
　羙終無成矣此歐公之論余無取乎爾也
蕭頴士與李華同年相善天寳初頴士補秘
書正字華爲監察御史名聞一時宰相李林
甫欲見之頴士居父喪不詣林甫至故人舍
邀之反哭于門内以待林甫不得已弔之乃
去怒其不下已服闋調廣陵叅軍裴耀卿張
均韋述皆先進器其材與釣禮述嘗薦以自
代召詣史館而林甫方擅威福遂不屈免官
及禄山寵恣頴士陰語柳并曰亂不久矣託
疾遊太室山卒免於難生平樂聞人善以推
引後進爲己任如李陽李幼卿皇甫冉陸渭
等數十人由其奬目皆爲名士天下椎爲知
人又友殷寅顔眞卿柳芳陸㩀邵軫趙驊時
人語曰殷顏柳陸李蕭邵趙以能全其交也
華少曠達外若坦蕩内謹重尚然許每慕汲
默爲人楊國忠支婭所在橫猾華劾按不撥
州縣肅然其文辭綿麗少宏傑氣頴士徤爽
自肆時謂不及而華自擬過之初作含元殿
賦穎士曰景福之上靈光之下又作吊古戰
場文極思研㩁已成迂爲故書雜置梵書之
庋他日穎士讀之稱工問誰可及曰君加精
思便能至矣愕然而服宗人翰亦以進士知
名寓居陽翟爲文精密用思苦性常從令皇
甫曾求音樂每思涸則奏樂神逸則著文禄
山之亂友人張巡守睢陽有薄巡者言其降
賊翰序城守事迹撰列傳以上肅宗方明巡
之忠義士友稱之
　録曰世稱蕭李齊名豈徒文與才擅若蕭
　之不屈於林甫李之見疾於國忠翰惓惓
　表暴張巡許遠之忠班班然節義之徒也
　特所擬吊古戰場文及今具在後世有目
　者自能品題而雜置梵庋以希聲譽何視
　之不廣耶
宋史張忠定與寇忠愍布衣交也㓂兄事張
常面折不少恕不以貴而有所改㓂之入相
張時帥成都謂僚屬曰㓂公奇材惜學術不
足耳及後知陜張適自成都還㓂嚴供帳大
爲具以待將别送之郊問曰何以教準張徐
曰霍光傳不可不讀準莫諭其意歸取光傳
讀之至不學無術笑曰此張公謂我矣
　録曰詠之譏準不學果何所見乎孔子曰
　如有周公之材之羙使驕且吝其餘不足
　觀也已準之欲人懷惠已非無我之公而
　拒人拂鬚甚失容人之量未免在朝則自
　矜其功在外則自伐其望功名所在切然
　動情豈惟不附孫𠁗之論而且迎合朱能
　之謀致使門人得而議之朋友從而惜之
　孤注之讒無足恠矣使能讀書明理囂然
　自得平生事業豈復有如澶淵之役者哉
　功成之後奉身而退付是非得失於不聞
　天下後世之公論不啻如斯而已也然則
　能感雷陽之枯竹不能照汗簡之遺編矣
　乎
唐介爲御史當仁宗朝張貴妃寵冠後庭伯
父堯佐驟除宣徽節度景靈群牧四使介力
爭之帝曰除擬本出中書時文彦愽爲首相
介并劾彦愽帝怒曰介論事是其職至謂彦
愽由妃嬪致宰相此何等言也遂貶介英州
别駕而罷彥愽知許州朝中士大夫各以詩
送行獨待制李師中頗爲傳誦詩云孤忠自
許衆不與獨立敢言人所難去國一身輕似
葉高名千古重如山並遊英俊顔何厚未死
姦諛骨已寒天爲吾皇扶社稷肯教夫子不
生還由是直聲動於天下稱眞御史必曰唐
子方
　録曰愚觀子房之事師中之詩盖不惟直
　聲動於天下而主上寬仁之德可傳後世
　大臣服義之羙可法縉紳自此以後則車
　盖之怨蟄龍之誣紛紜疊出逐致矛盾終
　身一徃不返而朋友之義君臣之德大臣
　之量胥失之矣
歐陽脩朋黨論畧曰君子以同道爲朋小人
以同利爲朋小人無朋惟君子則有之盖小
人所好者利禄所貪者財貨當其同利之時
暫相黨引以爲朋者僞也及其見利而爭先
或利盡而反相賊害雖兄弟親戚不能保故
曰小人無朋君子則不然所守寸道義所行
者忠信所惜者名節以之脩身則同道而相
益以之事國則同心而共濟終始如一故曰
惟君子則有朋君子之朋雖多而不厭故爲
君但當退小人之僞朋用君子之眞朋則天
下治矣
　録曰脩之論千百十言其㫖歸不越乎周
　比和同兩詞而已至孟子反發善與利之
　說曰鷄鳴而起孳孳爲善者舜之徒也鷄
　嗚而起孳孳爲利者蹠之徒也夫徒同類
　也人君茍能究心聖賢之學深明義利之
　辯則君子小人不待較而自明矣仁宗天
　資粹美惜無學問爲之開導是以邪正無
　辨慶曆嘉祐之間雖君子滿朝而小人互
　進迭爲治忽未能純乎元愷絶乎共兠以
　造雍熙之世一再傳而爲神宗王章蔡吕
　之徒朋淫黨奸孳孳爲利而大亂作矣斯
　論也豈惟筮龜之昭灼其千古之明鑑歟
司馬光與范鎮同心友善相得甚歡當熙寧
元豐間士大夫論天下賢者必曰君實景仁
其道德風流足以師表當世其議論可否足
以榮辱天下皆自以爲莫及也嘗曰吾與子
生同志死當同傳人亦無敢優劣之者夫既
相約而後死者又必爲志其墓故君實爲景
仁傳畧曰吕獻可之先見范景仁之勇决皆
子所不及也盖二公用舍大節不謀而同如
仁宗時論建儲英宗時論濮議神宗時論新
法其言若出一人又嘗謂人曰吾與景仁兄
弟也但姓不同耳至扵論鍾律則反復相非
終身不能相一君子是以知二公非苟同者
也
　録曰愚觀誠之一字而人之吉㓙禍福進
　退存亡靡不由之盖熙寧元豊之間天下
　之是非淆矣至今百世之後如言君實景
　仁若辨白黑者誠也誠則無妄矣動而徤
　剛中而應豈待謀而後同哉彼傳法沙門
　護法善神者不誠也不誠則妄而匪正悖
　於人理天道所不祐何善終之有乎故一
　則生同傳死同誌民到于今稱之一則面
　相若皆二公死之日民無得而稱焉
正言鄒浩士田翟田晝議論慷慨以氣節相
激厲浩嘗劾章惇不忠慢上之罪未報而劉
后立晝謂人曰志完不言可以絶交矣至是
論之惇抵其罪除名編管新州浩既得貶晝
迎諸途浩見之出涕晝正色曰使志完隱默
官京師遇寒疾不汗五日死矣豈獨嶺海之
外能死人哉願君毋以此舉自滿士所當爲
者未止此也
　録曰晝之言逹者之論也君子必以是存
　於心而後成敗利鈍死生榮辱無所縈於
　其懷雖然非所欲也彼光天盎宇萬彙眀
　熙豈故效蛩之嗚螿之韻哉不得已而地
　道失靜君子惟計倫理之輕重道議之淺
　深非有所爲也以眞哲二朝皆崇劉后而
　明肅卒以正終崇恩斃於自盡志完今果
　完矣然則雖死猶不死而况於眞不死乎
　若仁宗廢郭而立曹猶爲彼善又不可以
　此時而同彼時也
安定先生胡瑗患隋唐以來仕進尚文辭而
遺經業苟趨捋禄及爲蘇湖二州教授嚴條
約以身先之雖大暑必公服終日以見諸生
嚴師弟子之禮解經至有要義𢢽𢢽爲諸生
言其所以治已而後治乎人者學徒千數日
月刮劘爲文章皆傳經義必以理勝信其師
說敦尚行實後爲太學四方歸之庠舍不能
容其在湖學置經義齋治事齋經義齋者擇
䟽通有器局者居之治事齋者人各治一事
又兼一事如治民治兵水利筭數之類其在
太學亦然弟子散在四方隨其人賢愚皆循
循雅𩛙其言談舉止遇之不問可知爲先生
弟子其學者相語稱先生不問可知爲胡公
也
　録曰録安定者濂洛之風未廣蘇湖之教
　居先既無先傅後倦之心兼以明體適用
　之學當是之時人材日盛國運日隆風俗
　日淳德業日厚未必不由明師賢傳有以
　先之勞之也
二程先生平生誨人不倦故學者出其門最
多淵源所漸皆爲名士而劉絢李籲謝良佐
㳺酢張繹蘇昞吕大臨吕大鈞尹焞成德尤
著　絢爲人氣和而體莊持論不苟合跬步
不忘學人謂明道平和簡易惟質夫庶幾似
之又曰質夫沛然　籲才器可大任所造尤
深所得尤粹胸中閎肆開發求之孔門如賜
也達　良佐英果明决强力不倦日有程課
如以生意論仁以實理論誠以常惺惺論敬
以求是論窮理其命意皆精當而直指窮理
居敬爲入德之門又最得明道教人之綱領
　酢德宇粹然誠於中形於外儀容辭令粲
然有文初與兄醇俱以文行知名伊川見之
京師謂其資可以進道招使肆業盡棄所學
而學焉　繹與焞同時繹以高識焞以篤行
俱爲先生所稱嘗曰吾晩得二士者是也
大鈞强明直諒所行不二于心所知不二于
行以孔子上達之心立其志以孟子集義之
功養其德以顔子克己復禮之用厲其行其
要歸之誠明不息不爲衆人沮之而疑小辯
奪之而屈勢利劫之而回智力窮之而止其
自任以聖賢之重如此大臨深濳縝密本
是箇剛的氣質涵養得到如此故聖人以剛
爲侰子若剛矣能除去過剛之病全其爲剛
之德何事不可爲不剛終不能成事
　録曰録程門者有宋一代道學大明其上
　者不由師傳默契道體濂溪以來一人而
　已是後明道濬其源伊川會其流晦菴揚
　其波駸駸乎無有窮已其所以淑人心眀
　道術敦風化之本原厚邦國之元氣究其
　用心直欲上躋三代之盛而後巳焉此其
　道義顯著後世鮮能及也
屏山先生劉子翬忠顯公韐之子憤父死難
隱居武夷山與胡憲劉勉之交歡相得所與
遊皆知名士而期以任重致遠者晦菴一人
而已嘗讀易涣然有得以爲學易當先復故
以不遠復之言告晦菴俾佩之終身後卒爲
儒宗　籍溪先生胡憲安國從子生而靜慤
不妄笑語平生危坐雖倉卒無疾言遽色人
犯之未嘗校時禁伊洛之學憲與勉之求得
其書潜抄默誦夜以繼日聞涪陵譙定受學
于頤徃從受業久未有得定曰心爲物潰故
不能有見惟學乃可明耳憲悟曰所謂學者
非克己工夫耶自是一意下學不求人知歸
崇安力田以奉其親從遊者益衆日與學者
訓接以爲己之學問者始而笑中而疑久而
觀其所以脩身事親接人者無一不如所言
遂翕然悅服晦菴嘗言事籍溪最久得其學
爲多　白水先生劉勉之從譙定劉安世楊
時受學卒業乃還崇安即近郊結草爲堂讀
書其中力耕自給澹然無求於世學者踵至
隨其材品爲說聖賢之道晦菴得道統之正
自三先生始
　録曰觀韋齋臨終所托以其子不惟傳道
　受業之功而實兼宗主依歸之意盖晦翁
　本新安人始也寓居崇安終也徙居考亭
　皆依子羽以爲之所後遂爲堂堂闕里與
　東魯並稱可以見古人恩義之重師資之
　情視今以爲何如哉
晦庵先生門人甚多最著者黄𠏉李燔劉爚
劉炳張冶陳淳李方子黄灝蔡沈輔廣　𠏉
夜不設榻不解帶志堅思苦晦庵妻以女及
病革以深衣並所著書授之訣曰吾道之託
死無憾矣遂没𠏉弟子日盛編禮著書講論
經理朝夕不倦　燔初告以曾子之㫖致遠
固以毅而任重貴乎弘也燔因以弘名其齋
凡諸生未達者先令訪燔俟有所發從而折
衷之諸生畏服故曰燔進學可畏䖏事不苟
他日任斯道者必子也燔又言凡人不必待
仕宦有職事方爲功業但隨力到䖏有以及
物即功業也居家講道學者宗之　爚發明
淵源道學以倡諸儒著禮記周易觧說雲莊
外藁續藁行世　炳從學一以講道明理爲
心晦庵釋四書及傳易詩通鑑綱目太極圖
皆與炳徃復論辯參訂其間多所是正著四
書問目綱目要畧終謚文安學者稱陸堂先
生　洽自六經傳註而下皆究其指歸至於
諸子百家山經地志無所不讀朱子嘉其篤
志謂黄榦曰所望以永斯道之傳者二三君
子也自少尤用力於敬平居不異常人至義
所當爲則勇不可奪著春秋集註地理沿革
表行于世　淳少習舉業林宗臣見而奇之
曰此非聖人事業因授以近思録淳盡棄其
業而學焉及晦庵至漳淳請受教爲學益力
晦庵曰吾南來喜得淳後没尤追思之爲人
痛自裁抑無書不讀無物不格日積月累義
理貫通洞見條緒恬退自守名播天下　方
羊之裘其宰曰車新則安馬肥則疾狐裘則
温君宜改也簡子曰君子服善則益恭小人
服善則益踞子貢謂子石曰何不學詩子石
曰父母求吾孝兄弟求吾悌朋友求吾信何
暇學哉子貢曰損吾詩學于詩○河平四年
都水使者諫議大夫劉向上言曲彌高者和
彌寡水所以載舟亦能以覆舟○楚丘先生
年七十披裘見孟嘗君君曰先生老矣何以
教寡人先生曰欲使追車趂馬逐鹿搏虎吾
即死矣何暇老耶若使法嫌疑定猶豫吾即
少也何老之有孟嘗乃有愧色○魏王欲築
中天之臺曰敢有諫者死許綰財蔂操畚入
曰聞王欲爲中天之臺願效力焉臣聞天去
地一萬五千里今王因而半之應高七千五
百里基廣八千里盡王之地不足以成臺址
王宜起兵伐諸侯盡有其地猶不足也又伐
西夷乃足之矣須具材木人徒稱此然可作
也魏王默然後乃罷築○有遺鄭相魚不受
人曰子嗜魚何故不受對曰謂嗜魚故不受
受魚失禄無以食魚不受魚得禄終身食魚
○以老者智少者决必能治阿子奇年十六
齊君使治阿既而君悔之遣使追追者及國
子奇必能治阿共載皆白首也子奇至阿鑄
庫兵以作耕器魏曰聞童子治邑庫無兵倉
無粟乃起兵擊之阿人父率子兄率弟以私
兵戰遂敗魏師
　　　法言十五卷(揚雄撰李/軌弘範注)
務學不如務求師師者人之模範睎顔之人
亦顔之徒睎驥之馬亦驥之乘○詩人之賦
麗以則辭人之賦麗以婬若孔氏之門而用
賦則賈誼升堂相如入室矣○四重何謂四
重言重則有法行重則有德貌重則有威好
重則有觀○四輕何謂四輕言輕則招憂行
輕則招辜貌輕則招辱好輕則招婬○刀不
利筆不銛宜加𥐺削○天可度則覆物淺矣
地可測則載物薄矣○說天者莫辯乎易說
地者莫辯乎書說體者莫辯乎詩說理者莫
辯乎春秋○孔子東國之逐臣夷齊西山之
餓夫不屈其志不辱其身不夷不惠可否乏
間○仲尼之道猶四瀆經營中國終入大海
　　　太玄經十卷(揚雄撰/虞翻注)
鷹萃于林獺入干泉○鳴鳩在林笑彼衆禽
○淮南王安多華少實○齊桓晉文之霸如
曰繼月孔予文足老君玄足山川藪澤萬物
歸焉○君子得位則昌失位則良小人得位
則橫失位則喪
　　　新論十七卷(桓譚)
三皇以道治五帝以德化三王白仁義五霸
用權智無制令刑罰謂之皇有制令無刑罰
謂之帝賞善誅惡諸侯朝事謂之王興兵衆
弘道録卷之二十七将四
　義
　　朋友之義
東萊先生吕祖謙夷簡六世孫也本之家庭
有中原文獻之傳長益從林之奇汪應辰胡
憲游既又友張栻朱熹講索益精嘗讀陸九
淵文喜之而未識其人適主禮部試偶得一
卷曰此必江西小陸之文也揭示果然人皆
服其精鑑先是書肆有書曰聖宋文海學士
周必大言其去取差謬恐難傳後盍委館職
銓檡以成一代之書孝宗以命祖謙遂斷自
中興以前崇雅黜浮類爲百五十卷上之賜
名皇朝文鑑蓋其學以關洛爲宗而旁稽載
籍不見涯涘心平氣和不立厓異一時英偉
草犖之士皆歸心焉自少卞急一日誦論語
躬自厚而薄責於人忽覺乎時忿懥之心涣
然氷釋故晦翁嘗言學如伯恭方是能變化
氣質其所講畫將以開物成務既卧病而任
重道遠之意不衰居家之政皆可爲後世法
晚年會友之地曰麗澤書院在金華城中既
殁郡人即而祠之
　録曰愚觀濂洛關閩之學各有攸起吾浙
　自宋南渡後吕成公得中原文獻之傳倡
　於其始而後何玉金許諸儒輩出奮於其
　間以至　本朝青田劉基浦江宋濂麗水
　葉琛龍泉章溢
太祖嘗稱四先生而不名彬彬乎郁郁乎而
　婺實吕公倡道之邦不可以不著也録之
西山先生蔡元定生而頴悟父發授以程氏
語録並經世正蒙諸書曰此孔孟正脉也遂
深涵其義既長辯折益精登西山絶頂啖虀
讀書聞朱熹名徃師之熹扣其學大驚曰此
吾老友不當在弟子列遂與對榻講論諸經
奥義俾四方來學者先從質正焉時韓□胃
設僞學之禁以空善類臺諫承風排擊沈繼
祖劉三傑連䟽詆熹併及元定謫道州聞命
不辭求即徃就道熹與從游者餞别蕭寺中
坐客興嘆有泣下者熹㣲視元定不異平時
因喟然曰友朋相愛之情季通不挫之志可
謂兩得矣衆謂宜緩行元定曰獲罪於天天
可迯乎杖屨同其子沈行三千里脚爲流血
無幾㣲見言面至春陵遠近來學日衆士子
莫不樞趨聼講有名士雖挾才簡傲亦瑞服
謁拜執禮甚恭於書無所不讀於事無所不
究義理洞見本原下至圖書禮樂制度無不
精妙古書奇辭奥義人所不能曉者一過目
輙觧喜釋四書及爲易經傳通鑑綱目皆與
徃復參訂啓蒙一書則屬之起藁曰造化㣲
妙惟深於理者能識之及喪以文誄之曰精
詣之識卓絶之才不可屈之志不可窮之辯
不可復得而見矣
　録曰孟子曰以德服人者中心悅而誠服
　也如七十子之服孔子也是故陳蔡不能
　移匡人不能奪叔孫武叔不能毁司馬桓
　魋不能害而况一時之浮議諸人之私論
　哉雖然竊以比之今時大不同也何也宋
　季人心尚在士風尤存其排抵承望者有
　限也是以士子尚知摳衣趨席心服謁拜
　今之人心澆極士氣薄甚其揶榆非笑者
　無窮也尚安徃而非困境涸轍可憎可畏
　之途哉觀者又當辯矣
陳同父亮才氣超邁議論風尤存丈皆一時
豪俊志存經濟隆興初上中下五論不報退
居永康力學著書淳熙中詣開極言時事孝
宗赫然震動欲牓朝堂以勵群臣用神放故
事召令上殿將擢用之曾覿聞而欲見焉亮
咀之踰垣而避覿不悅大臣亦惡其直交沮
之亮笑曰吾欲爲社稷開數百年之基寧用
以愽一官乎復渡江而歸所學益愽自孟子
後惟推王通氏嘗自謂曰研窮義理之精㣲
辯析古今之同異原心於抄忽較體於分寸
以積累爲工以涵養爲正睟面盎背則於諸
儒誠有愧焉至於堂堂之陣正正之旗風雨
雲雷交發而並至龍蛇虎豹變現而出没推
倒一世之智勇開拓萬古之胸襟自謂差有
一日之長盖指朱熹吕祖謙也
　録曰愚觀天下之理勢枉不極則伸不大
　宋自光寧以來議切道學幾於無所容矣
　以爲正心誠意之學上所厭聞而戒謹恐
　懼之說祗爲欺世若陳賈林栗京鏜胡統
　沈繼祖劉三傑何澹劉德秀之徒駕言醜
　抵攘臂肆志至投竄迫逐殆無虗日吾道
　至此可謂枉之極矣然豈知堂堂之陣正
　正之旗掲然特立不旋踵間理宗者出崇
　尚道學旌奬儒風不獨周程張朱之表揚
　而且蔡吕諸賢之作氣然後知雲雷交發
　而日月倍明蛇虎爲妖而鳳麟益顯眞有
　以推倒二世之狂軌開拓萬古之人心如
　同父者豈但一日之長而已哉
元史草廬先生吴澄自幼頴悟及長知用力
聖賢之學著孝經章句校定易書詩春秋儀
禮及大小戴記時詔求賢御史程鉅夫舉至
京師請置所著書於國子監以資學者行省
□元明善文學自負嘗問澄易詩書春秋奧
義嘆曰與先生言如探淵海遂執子弟禮終
眞身左丞董士選延之於家親執饋食亦曰
先生天下士也至大元年召爲監丞先是許
文正爲祭酒始以朱子小學等書授弟子久
之漸失其舊澄至命諸生以次受業晨起燃
燭堂王日昃退燕居之至執經問難者接踵
而至各因其材質反覆訓誘之直至夜分雖
寒暑不易爲教法四條一經學二行實三文
藝四治事爲人身若不勝衣正坐拱手氣融
神邁答問亹亹使人涣然氷釋嘗著說曰道
之大原出於天神聖繼之堯舜而上道之元
也以下其亨也朱泗鄒魯其利也濓洛關閩
其貞也分而言之上古則羲黃其元堯舜其
亨禹湯其利文武周公其貞乎中古之統仲
尼其元顔曾其亨子思其利孟子其貞乎近
古之統周子其元程張其亨朱子其利孰爲
今日之貞乎其以斯文自任如此
　録曰愚觀元之立國未聞投戈講藝息馬
　論道徒以魯齋草廬二公上以帝王之道
　聞于其君下以儒先之說淑諸其人僅能
　延百年之命脉而已非有繼徃聖開來學
　之大制作大氣運也其著悅以元亨利貞
　喻今古道統愚意邵子皇極經世之論更
　爲切近以草廬言之其時其事殆天之冬
　乎未可以爲天地交也
皇明名臣録潜溪先生宋濓幼從游鄉先生
翰林待制柳公貫侍講學士黄公溍洪武初
由布衣召入授　太子經奉書勉以孝友恭
敬勤敏讀書進德脩業以副天下之望
太祖覽書喜悅賜書寵答曰曩者先生教吾
子以嚴相訓是爲不佞也以聖人文法變俗
未之是爲䟽通也所守者忠貞所用者節儉
是爲得體也時在朝若凡郊社宗廟山川百
神之典朝饗宴慶禮樂律曆衣冠之制四夷
朝貢賞賚之儀及勳臣名卿焯德耀功之文
悉皆論次紀述至　上欲俾叅大政固辭曰
臣少無他長惟文墨是攻不願居職任也與
人交和易任眞接引後學惟恐弗及遠方來
者授館而飮食之雖久不衰内誠外恕一出
於正常曰古者重德教非惟子弟之求師而
爲師者得一英才而訓𩛙之未嘗不喜動顔
色此無他天埋民彜之不能自己也予晩得
天台方生其爲人凝重而不遷於物頴銳有
以燭諸理間發爲文如水湧而山出喧啾百
鳥中見此孤鳳凰也
　録曰宋潜溪之堅辭大政也有以哉夫明
　與行未能兼得也以教　太子淑人心立
　國制闡遺文沛然而有餘以叅大政歉然
　而不足時不同也而遜志之相處若陰爲
　他日綱常倫理計者想其平居之議論門
　墻之講習决非抽黃對白縭詞繪句而凡
　朝政之得失　國運之否泰　儲貳之負
　荷憂患之隱伏所不能見之行者必昭晰
　不遺以是而後能卓然無負於
聖祖之義則當時執政者所未能及也
正學先生方孝孺受學於潜溪之門凡理學
淵源之統人物絶續之紀盛衰幾㣲之載名
物度數之詳靡不研究離祈於一絲而會歸
於大通及長徧交名士如蘇伯衡胡翰輩劘
切研究鈎深致遠淹貫經史自脩身刑家以
至於國動可師表謂道之於事無乎不在故
列所當勉之目爲二十箴又作雜誡三十八
章以爲警戒謂化民必自正家如故又作宗
範九篇以告宗人謂今之學者習前聞之弊
竊成說爲文辭雜者佛爲該愽志氣污下議
論卑淺齪齪然無復有大人君子之態故嘗
奮然而超曰不以伊周之心事君賊其君者
也不以孔孟之學爲學賊其身者也天下有
志之士莫不高其言論將盡棄其所學而從
之其所自視直欲上接夷齊下揖于逢殺身
取義至死而不顧焉
　録曰伊周之所以事君何也曰予不狎於
　不順放太甲於桐太甲賢又反之管蔡流
　言曰周公將不利於孺子故周公誅之非
　周公誅之天下之所當誅也孔孟之所以
　爲學何也曰志士仁人無求生以害仁有
　殺身以成仁曰生我所欲也義亦我所欲
　也所欲有甚於生故不爲茍避也先輩之
　講如與今時何以異哉而能身體力行之
　者鮮矣是可遺而弗録乎
王忠文公禕與宋潜溪同游柳文肅黄文獻
之門一時交友賛之者若胡教授翰曰勃平
山出水湧與黄如出一律清江胡御史行簡
曰源委雖出黄公其深造自得過之潜溪則
曰幼時所爲幅程廣而運化宏光焰燁燁起
諸公間譬之搆厦屋者掄材甚多而基緒亦
以廣矣及踰弱齡則波浪湧而魚龍張風霆
流而雨雹集五采競明而十日並照譬之臺
閣已建程礎駢列觚稜高騫而氣象益以沈
雄及乎年踰四十其文渾然天成而條理弗
爽使人挹而愈深味之而弗竭譬之堂戺嚴
邃左爼豆而右琴瑟鴻儒鉅公冠冕佩玉雍
容揖遜於其間而間巷韋布之士欲望其餘
光而不可得也故公之謀畧運于帷幄功業
顯于治民文章用于垂憲道學見於格君忠
義著于死事噫是可以論公矣比以厄於胡
孽一事論之公之全不專是云
　録曰愚觀　明朝亦起淮右所用多彬彬
　文學之士與販繒屠狗者異然皆吾浙之
　英而不狥鄉土與南陽近親亦不相眸其
　間乃有如華川之死節正學之狥義視彼
　隨何周昌之徒何萬萬也推原其故盖以
　當道學大明之後所興起於婺儒文獻之
　徵與漢初𦷥於秦習者大相懸絶然則雖
　國勢搶攘之初而師友講習之𦔳學問淵
　源之益端不可無也録之
　齋先生吴與弼弱冠見侯洛淵源録心慕
道之及覩明道亦嘗有獵心乃知聖賢之必
可學遂棄舉業謝絶人事日玩經書收歛身
心沉潜義理視世之所尚舉不足爲其志直
欲造乎聖賢之域居郷動必以禮四方朱學
者却其束脩不受善于啓迪聼其言者莫不
踴躍思奮恒勵學者四人須以聖爲志學湏
以道爲至進脩不可躐等必先從事於小學
然後進乎大學讀論語竟造愽文約禮孟子
則求放心充四端中庸謹乎存養省察之功
以馴至致中和之極明太極以知性之原究
西銘以識仁之體易宗先程而鄙後學新奇
之說書則古文義埋精深固不得而去取之
也嘗嘆諸書箋註之繁無能直截上逹故不
輕於著述天順初忠國公石亨薦于朝命行
人齎　勑書束帛造其廬既至授春坊諭德
固辭不拜引見　文華殿懇辭以老
英宗皇帝顧謂大學士李賢曰此老非迂闊
者務令就職與弼終不就
　録曰愚觀康齋之出處盖有不得已者焉
　夫孔子歷聘孟子傳食至聞大道之行與
　三代之英喟然嘆息夫豈不欲如伊如吕
　俾大君有忘勢之美在我遂三聘之樂乎
　不得已也享何人也以職則掌兵非求賢
　之任以勢則柄權非安意之誠以時則亢
　龍非沉晦之日以德則耄老非和衷之任
　茍斯須不斷禍不旋踵今觀　勑諭之言
　始之誠意終之恩禮輝耀浹洽光明俊偉
　弼愈有榮其視官職眞猶弊蹤君臣朋友
　之間可謂兩全矣
白沙先生陳獻章從吴康齋學康齋教人多
舉伊洛成語白沙未有得也歸築一臺名曰
陽春日端默其中以涵養本原人罕見其面
初志勇銳用功或過幾致心病後悟其非所
謂戒謹與恐懼斯言未云偏後儒不省事差
失毫釐間蓋驗其弊而發也又累年始有所
得曰吾自此以後此心乃如馬之有衘勤隨
動靜應事接物叅前倚衡照檢而無不在矣
其論治道必曰天下非誠不動非才不治必
才與誠合而後冶化可興其教人必先靜坐
以養其善端曰人所以學者欲聞道也求之
書籍而不得則求之吾心可也惡累於外哉
此事定要覷破若覷不破雖日從事於學亦
爲人耳斯埋識時爲已者信之詩文輩末習
著達等路頭一齊塞斷一齊掃去毋令半㸃
芥蒂於胷中然後善端可養□可能也始終
一意氣象將日佳造詣將日深所謂自近而
神百姓日用而不知者自此迸出面目來也
又語門人林光曰終日乾乾只是收拾此而
己此理于涉至大無有内外無有先後無一
處不到無一息不運得此𢺞柄入手更有何
事徃古來今四方上下都一齊穿紐一齊收
合隨時隨處無不是這充塞舞雩三三兩兩
正在勿忘勿助之間曾㸃些見活計被孟子
一口打併出來便都是鳶飛魚躍若無孟予
工夫驟而語之以曾㸃見趣一似說夢
敬齋先生胡居仁從康齋得心學之正退而
益加充廣慨然以古人自期斯道自任記誦
詞章爲不足事專心於内以主忠信爲本求
放心爲要以聖學成始成終在於敬因以敬
名齋端莊凝重履繩蹈矩與人交隱㣲幽獨
之際愈嚴愈密其詩曰謹獨切深切防㣲意
最玄爭交眞在此要不愧皇天四方及門者
衆築書屋曰禮吾曰南國監後講學嘗曰第
一怕見不得眞第二伯工夫間斷多有質羙
者好高入於禪騁詞失於於不知操存省察
爲何事安能造道德之域乎與上饒婁一齋
永豐羅一峯南昌張東白麗澤相會于弋陽
之龜峯餘干之應天寺所著有居業録敬齋
集取易脩詞立其誠所以居業之義也
　録曰陳胡亦公之從康齋也一則以舉伊
　洛成語爲未以得一則從事於敬以得心
　學之正然愚觀楊月湖答林緝熙書中云
　白沙好作隱語所云康齋多舉成語教人
　白沙惟求自得夫伊洛成語亦伊洛所自
　得者後之人必欲以自得教人恐又生出
　一弊又曰白沙晚聞道聊以拙自脩者然
　則今之學者欲求自得以何爲主曰以敬
　爲主以何爲事曰居業爲事見之眞求之
　篤不患不居之安資之深既能免憚學之
　累亦不致末流之失茍取之左右逢其源
　而又何待曰一入商量便作疑耶學者不
　可不知
一峯先生羅倫目不視惡色耳不聼惡聲不
耻惡衣惡食與人子言依於孝與人臣言依
于忠與居官者言言民所疾苦見一善人愛
之如麟鳳惡人見之如蛇蝎見一饑寒凍餒
則傾所有以賑之大率義之所在毅然必爲
人之毁譽欣戚事之成敗利鈍己之死生禍
福皆所不顧也初爲翰林脩撰會大學士李
賢之喪　朝廷援例起復臺諫皆不敢言倫
私告以不可復上䟽歷陳古今起復之非必
欲　聖朝準富弼珙故李終喪反覆數千
言一本於天理人心之不可已者䟽奏遂落
職由是天下之士爭自刮磨向之不言以養
忠厚者爲之一變而終倫之世臺省未嘗有
起復者矣退居金牛山開門授徒日以註經
爲業名重天下所至人必相率而觀之雖武
臣俗吏亦知敬仰所交皆當世豪傑之士其
語及先生之爲人也必曰青天白日云
　録曰倫之必爲君子而不爲小人有由然
　哉　國家元氣自　列聖培養以至於成
　化盛矣是故乾德開寳在前而有不在温
　飽之王曾慶曆元祐在後而有獨不戴花
　之君實惟不在温飽也而後正色立朝隨
　之惟獨不戴花也而後孤忠自許隨之倫
　豈易得者哉狀元魁選何代無之屈指之
　間曾不多見而文逹一䟽尤見愛人以德
　今世以姑息豈非今古之一暢耶此其高
　官顯爵固不若青天白日之尤所難及也
□山先生章懋自少識趣高遠讀書學問與
人交恂恂如也時在朝羅一峯莊孔暘黃仲
昭賀克恭陸克深謝元吉鄭克脩咸好古慕
義自羅倡章和咸相激勵直欲致　君於唐
虞之盛一時氣衆頓覺一新未幾因元夕張
燈公與莊黄同上章大要以培養聖德爲本
忤　㫖斥外聲望赫然京師稱三君子與羅
通號翰林四諫公蓄德深厚喜怒不形於色
恩怨不槩於心務伐不出諸口驕泰不措諸
身於書無所不讀於天下事無不理會究極
義理精㣲身體力行惓惓斯世不爲矯𩛙嘗
曰人形天地之氣性天地之埋須與天地之
體同其廣大天地之用同其周流方可謂之
人論學者須大其心胷蓋心大則百物皆通
必有窮理功夫心纔會夫又須心小必有涵
有工夫心纔會小不至狂妄矣
　録曰自康齋力辭儲弼之任於是白沙不
　以檢職爲榮一峯不以元魁爲愛而翰林
　四諌三君子之名昭著於天下矣至於賀
　吉士亦聞風而起抗䟽觧官此何等時也
　上有仁明之　君下多眞諒之臣然果何
　爲而得之哉正由平日窮理涵養之功故
　立心廣大不以外物爲意操存精密亦不
　以自足爲心然則所謂狂妄者不能黽勉
　以副之耳豈人能待之以薄乎録者詳之
張元禎撰陳選先生墓表曰　國家承平日
久士大夫多奄奄無氣節間有之而檢身之
功或歉焉故其發之也不耀而其持之也不
恒如公則何可議哉其立志以古聖賢自期
潜脩默識不求人知其學以克己求仁爲要
因自號克齋讀書不資于文詞遇格言即手
録于册以爲力行之助平生言若不出口視
所當爲者勇於爲之操履恪然一出于誠居
此官即欲盡此職行此事即欲盡此心視去
就升沉甚輕一在於生靈國家餘不恤也故
謂公有天下不可奪之大節有足以濟天下
之大才有不可遏於天下之大勇宦轍所至
無不感動廵江西至今稱頌南畿河南提學
切切感慕廣東尤切怙恃去之日庶道擁留
相率立生祠及去思碑故公名滿天下無問
識不識論一時正人必曰陳某云
　録曰夫所謂人不能以薄待之者陳公士
　賢之謂也公致位未極入朝無妬忌之行
　而四方有公是之心若張東白正直忠厚
　恬然退䖏垂三十年出而際遇
孝皇所勸者正學所講者正傳祗因優寵眷
　注簡在帝帝心而人遂忌之然則康齋諸
　公誠不可無也以朋友切切愢愢義莫有
　難於此故終焉
弘道録卷之二十七
弘道録卷之二十八将五
　禮
　　君臣之禮
堯典曰欽明文思安安允恭克讓
　録曰禮莫大于敬堯舜繼天立極史臣稽
　古正詞曰欽乃所以奉於天曰恭乃所以
　懋於己曰讓乃所以加於人其實不越乎
　敬之一字而已
格汝舜詢事考言乃言底可績三載汝終陟
帝位舜讓於德弗嗣
　録曰盛德大業其果興於讓乎觀諸堯舜
　之襌授天與人歸已有定命而猶讓之不
　置厥後舜命九官遂致濟濟相讓殿廷之
　間揖遜稽首若不遑舍盖上有好者下必
　有甚焉者矣然則舜避堯之子于南河之
　南果有之乎曰否當時祇以舜讓于德弗
　嗣之言好事者遂創爲之今觀典謨固自
　明白不足以傳疑也
帝曰咨四岳有能奮庸熙帝之載使宅百揆
亮采惠疇僉曰伯禹作司空帝曰俞咨禹汝
平水土惟時懋哉禹拜稽首讓于稷契暨臯
陶帝曰俞汝徃哉
　録曰舜之讓不名者天位不可名也禹之
　讓指名者臣列則可名也萬世之下可想
　見藹然之氣象非但以禮讓爲國而已
帝曰咨四岳有能典朕三禮僉曰伯夷帝曰
俞咨伯汝作秩宗夙夜惟寅直哉惟清伯拜
稽首讓于夔龍帝曰俞徃欽哉
　録曰何以曰直哉惟清乎夫不邪之謂直
　不清之謂清天神地祗人鬼之祀皆一定
　而不可易秩然而不可亂也若宋眞宗謬
　爲天書以矯誣上帝至加玉帝尊號紛紛
　不一則回邪而不直矣漢武帝立五帝祠
　又立太乙祠又立后土祠雜然並興則瀆
　亂而不清矣此秩宗夙夜寅奉不敢違焉
　者也
帝庸作歌曰勅天之命惟時惟幾乃歌曰股
肱喜哉元首起哉百工熙哉臯陶拜手稽首
颺言曰念哉率作興事愼乃憲欽哉屢省乃
成欽哉乃賡載歌曰元首明哉股肱良哉庶
事康哉又歌曰元首叢脞哉股肱惰哉萬事
墮哉帝拜曰俞徃欽哉
　録曰上古之時君勑而臣颺君庸而臣載
　君拜而臣稽首此何等氣象也易曰泰小
　徃大來吉亨則是天地交而萬物通也上
　下交而其志同也自秦以來惟取尊君卑
　臣爲務而後無帝拜之文焉無首起之風
　焉無欽哉之復焉易曰天地不交否其流
　遂不能革噫可慨哉
小雅宴饗賓客之詩曰呦呦鹿鳴食野之苹
我有嘉賓鼓瑟吹笙吹笙鼓簧承筐是將人
之好我示我周行呦呦鹿鳴食野之蒿我有
嘉賓德音孔昭視民不恌君子是則是傚我
有㫖酒嘉賓式燕以敖呦呦鹿鳴食野之芩
我有嘉賓鼓瑟鼓琴鼓瑟鼓琴和樂且躭我
有㫖酒以燕樂嘉賓之心
　録曰頥之爲卦也聖人養賢以及萬民與
　之共天位使之食天禄需之爲卦也賢者
　懷其道德安以待時飲食以養其體宴樂
　以和其心此隆古盛時能養能舉悅賢之
　至古今相傳以爲賓興盛典而我　明尤
　獨重焉凡天下豪傑之才命世之士胥此
　焉出然愚竊以爲此篇大指在於私惠不
　歸德和樂而不淫非止養其體娱其外而
　已故願爲之主司者能以是存於心以期
　望天下之士必如王曾司馬君實爲之士
　子者亦以是存於心以今日發軔之始他
　曰必如明道希文然後知　朝廷作養眞
　德實意非惓惓取其私恩小惠以視人姑
　息而已也
周王之勞使臣曰四牡騑騑周道倭遲豈不
懷歸王事靡盬我心傷悲四牡騑騑嘽嘽駱
馬豈不懷歸王事靡盬不遑啓䖏翩翩者鵻
載飛載下集于苞栩王事靡盬不遑將父翩
翩者鵻載飛載止集于苞杞王事靡盬不是
將母駕彼四駱載□駸駸豈不懷歸是用作
歌將母來諗
　録曰愚於四牡且先王綱紀四方未暇矣
　夫王事靡盬所以覺天下之忠也不遑將
　父所以覺天下之孝也不遑啓處所以覺
　天下之節也豈不懷歸所以覺天下之義
　也將母來諗所以覺天下之慈也如是而
　燕饗以將之所以覺天下之禮也諷誦以
　發之所以覺天下之讓也以爲上下通用
　之樂天豈無意而然哉若以爲章使臣之
　勤而無關於綱紀之義則大學始教宵雅
　肄三何獨惓焉於是耶抑祗曼焉而已耶
周王之遣使臣曰皇皇者華于彼原隰駪駪
征夫每懷靡及我馬維駒六轡如濡載馳載
驅周爰咨諏我馬維騏六轡如絲載馳載驅
周爰咨謀我馬維駱六轡沃若載馳載驅周
爰咨度我馬維駰六轡既均載馳載驅周爰
咨詢
　録曰此章之㫖乃周家之法程臣道之矩
　範上下之通義古今之準的不但以遣使
　臣也夫堯思日孳孳舜日不遑暇區區爲
　臣之職而可以爲及乎是故不自滿假禹
　之懷靡及也望道而未之見文之懐靡及
　也仰而思之夜以繼日周公之懷靡及也
　靡及則虗虛則曰孜孜而周爰咨諏所由
　徧也夫訪善爲咨咨才爲諏咨事爲謀咨
　禮爲度咨親爲詢五者如不及也而猶恐
　失之故曰周曰爰將以廣詢愽訪也推其
　義嘉言罔攸伏咨也野無遣賢諏也亮采
　惠疇謀也群后德讓度也明明揚側陋詢
　也此豈可以易及哉以是爲訓而猶有謀
　臧不從不臧復用若小旻之所譏者有自
　有肺腸俾民卒狂若芮伯之所刺者嗚呼
　安得靡盬之臣而與之言靡及之義哉
周王以鹿鳴五詩燕其臣臣受賜者歌此詩
以答其君曰天保定爾亦孔之固俾爾單厚
何福不除俾爾多益以莫不庶天保定爾俾
爾戬穀罄無不宜受天百禄降爾遐福維日
不足天保定爾以莫不興如山如阜如岡如
陵如川之方至以莫不增吉蠲爲饎是用孝
饗禴祠烝嘗于公先王君曰卜爾萬壽無疆
神之吊矣詒爾多福民之質矣曰用飮食群
黎百姓徧爲爾德如月之恒如日之升如南
山之壽不騫不崩如松栢之茂無不爾或承
　龜山楊氏曰天保以上治内采薇以下治
　外先王經綸之迹也其効愽矣然觀其作
　處豈嘗費力本之誠意而已今鹿鳴四牡
　諸詩皆在先王所歌以燕群臣勞使臣者
　也若徒取而歌之其有効爲然則先王之
　用心蓋有在矣
　録曰愚觀龜山本之誠意之論未嘗不正
　襟而嘆也夫能大道之行天下爲公而後
　示我周行不爲虛文以不忍人之心行不
　忍人之政而後將母來諗不爲浪說進賢
　如不及從善若轉圜而後周爰咨諏不爲
　徒勞因其心之自然不由勉强而後莫如
　兄弟不爲餙詞請恭爾位好是正直而後
　神之聼之不爲徒設然則臣之受賜者其
　圖報有不本之誠意者哉其曰單厚多益
　戬穀罄宜不爲蹈襲之詞日升日恒岡陵
　松栢不爲諛妄之語以安定爲天福天與
　君分相聯也以壽考爲神福神與君氣相
　屬也以質實爲民福民與君治相關也其
　禱頌有體其稱願有方萬古之下忠愛其
　君者無以踰此信非周公不能作也
諸侯朝于天子天子與之宴以示慈惠故歌
曰蓼彼蕭斯零露湑兮既見君子我心寫兮
燕笑語兮是以有譽處兮
　録曰譽者上交不瀆下交不諂也䖏者安
　樂其心式燕以衎也慈者手足腹心相待
　一體也惠者既醉以酒既飽以德也後世
　若飲酒爭功拔劎擊柱是不譽矣金奏作
　于下驚而走出是不䖏矣王僚重鎧范增
　舉玦是不慈而惠矣此有周盛時明良相
　慶君臣同樂不於是詩見之乎
天子燕諸侯之詩曰湛湛露斯匪陽不晞厭
厭夜飲不醉無歸淇湛露斯在彼豊草厭厭
夜飲在宗載考湛湛露斯在彼杞棘顯允君
子莫不令德其桐其椅其實離離豈弟君子
莫不令儀
　録曰蓼蕭之燕示慈惠也湛露之宴篤親
　親也所謂君之宗之故曰在宗載考考者
　燕義云臣竭力盡能以立功於國君必報
　之臣皆務竭力盡能以立功是以國安而
　君寧厥後若陳敬仲與桓公飲而曰臣卜
　其晝未卜其夜者上不明正道以道民而
　恒舞于宫酣歌于室豈惟君人之過歟其
　臣下方刑且墨矣其可與之同日語哉
天子燕有功諸侯而錫以弓矢之樂歌曰彤
弓弨兮受言藏之我有嘉賔中心貺之鐘皷
既設一朝饗之彤弓弨兮受言載之我有嘉
賓中心喜之鐘皷既設一朝右之彤兮弨兮
受言櫜之我有嘉賔中心好之鐘皷即設一
朝醻之
　録曰東萊吕氏曰受言藏之言其重也弓
　人所獻藏之王府以待有功不敢輕與人
　也中心貺之言其誠也中心實欲貺之非
　由外也一朝饗之言其速也以王府寳藏
　之弓一朝舉以昇人未嘗有遲留顧惜之
　意也後之視府藏爲己私分至有以武庫
　兵賜弄臣者則與受言藏之者異矣賞賜
　非出於利誘則迫於事勢至有朝賜鐵劵
　而暮屠戮者則與中心貺之者異矣屯膏
　吝賞功臣觧體至有印刓而不忍子者則
　與一朝饗之者異矣
周王藥飮賔客曰菁菁者莪在彼中阿既見
君子樂且有儀菁菁者莪在彼中址既見君
子我心則喜菁菁者莪在彼中陵既見君子
錫我百朋汎汎揚舟載沉載浮既見君子我
心則休
　録曰小雅之有菁莪猶大雅之有棫樸也
　夫鹿鳴之禮賓興盛典故有瑟笙筐篚之
　設此章之禮晉接交歡故多喜樂悅懌之
　情采叔之錫諸侯備物故極車馬衮衣之
　盛此章之錫仁賢爲寳故假貨貝重多之
　喻至於汎汎揚舟猶其曰寤寐反側也我
　心則休猶其曰文王以寧也此不可想見
　當時樂育人材之盛美歟小序之言亦或
　有所補也
周王之燕諸侯曰交交桑扈有鶯其羽君子
樂胥受天之祐交交桑扈有鶯其領君子樂
胥萬邦之屛之屏之翰百辟爲憲不戢不難
受福不那兕觥其觩㫖酒思柔彼交匪傲萬
福來求
　録曰鄭註云胥皆也與天下皆樂樂之大
　者天子四海之内無違命則天下樂矣諸
　侯四封之内無違命内外無故則諸侯樂
　矣大夫官府之内無違命諮謀行於上則
　大夫樂矣士進以禮退以義則士樂矣庶
　人耕稼樹藝以養父母刑罰不加于身則
　庶民樂矣其於樂胥之義有所發明若但
　以爲語詞何不言樂只乎况詩中樂只甚
　多而樂胥獨此不可不致審也
諸侯之答桑扈曰鴛鴦于飛畢之羅之君子
萬年福禄宜之鴛鴦在梁戢其左翼君子萬
年宜其遐福乘馬在廐摧之抹之君子萬年
福禄艾之乘馬在廐摧之抹之君子萬年福
禄綏之
　録曰關關雎鳩興之全取義也鴛鴦于飛
　何所取乎皎皎白駒賦之彰好德也乘馬
　在廐何所彰乎本之朱傳亦無所發參之
　小序未見其然必如序言思古明王交於
　萬物有道則當如鳶飛戾天乃物各率其
　性故云畢之羅之非爲待其長大能飛而
　後畢羅取之以爲交萬物有道也至云自
　奉有節顧乃以莝之抺之起興乎其不類
　亦甚矣故不可以强通也
天子燕諸侯而諸侯美天子之詩曰魚在在
藻有頒其首王在在鎬豈樂飲酒魚在在藻
有莘其尾王在在鎬飲酒樂豈魚在在藻依
于其蒲王在在鎬有那其居
　録曰此詩一則云王在在鎬豈樂飲酒二
　則曰王在在鎬有那其居觀其所言庶幾
　無爲而治之氣象與舜恭己南面之意正
　相同也不然君臣且以爲戒而反以爲頌
　乎或曰王能愛其民故民樂其樂而王亦
　得以饗其樂詩之言即此意也此又不可
　不知
天子所以答魚藻曰采菽采菽筐之筥之君
子來朝何錫予之雖無予之路車乘馬又何
予之玄衮及黼觱沸檻泉言采其芹君子來
朝言觀其旂其旂淠淠鸞聲嘒嘒載驂載駟
君子所届赤芾在股邪幅在下彼交匪紓天
子所予樂只君子天子命之樂只君子福禄
申之
　録曰此武王選鎬之際君臣慶會萬世可
　想見也何錫子之上之情何厚也彼交匪
　紓下之敬何嚴也若惠王以后之鞶鑑予
　鄭而反爲所惡則與何錫予之者異矣齊
　威獨朝于周而反爲所辱則與彼交匪紓
　者異矣
宣王命召穆公平淮南之夷詩人羙之此序
王策命之詞曰釐爾圭瓉秬鬯一卣告于文
人錫山土田于周受命自召祖命虎拜稽首
天子萬年虎拜稽首對揚王休作召公考天
子萬壽明明天子令聞不已矢其文德洽此
四國
　録曰一則曰虎拜二則曰虎拜者周自厲
　王以後王室漸㣲宣王内修政事外攘夷
　狄王室蹶然復興聖人著之於經然則召
　虎者光於康公顯於燕土不可泯㓕者而
　史遷作燕世家叙召公而下九世至惠侯
　未見召虎之名焉宣三十六年釐侯卒亦
　未見疆理之事焉然猶未可㩀也至詩序
　列諸國世次反又蹈襲史遷考詩則存江
　漢之什𥟵序全無召虎之名謂之何哉安
　得夫子删後之意以正史遷之失不但一
　召虎之幸也
論語子曰拜下禮也今拜乎上泰也雖違衆
吾從下
　録曰此孔子事君之禮宛然虎拜之家法
　也夫自周衰覲禮不脩王反下堂而見諸
　侯至齊桓公霸天子使宰孔賜齊侯胙曰
　天子以伯舅耄老加勞賜一級無下拜此
　非小失也吾夫子建萬世君臣之極當與
　日月爭光其作春秋一字一義皆違衆之
　事雖以游夏大賢尚不能逹况衆人乎此
　履之上天下澤君子所以辨上下定民志
　非小小從違之間而已或曰然則桓辭宰
　孔而下拜矣兹録不及何也桓盖假之者
　也其假仁假義假信又假禮之名焉雖以
　宰孔尚不能欺而君子曾是惑之歟
子曰能以禮讓爲國乎何有不能以禮讓爲
國如禮何
　録曰夫子嘗哂子路曰爲國以禮其言不
　讓盖禮乃爲國之大綱領讓則吾心一念
　謙遜不遑的道理做出的觀吾夫子至於
　是邦必聞其政而曰温良恭儉讓以得之
　此何等氣象也若無謙遜不遑之眞心做
　來做去雖有許多設施措置不過如宰孔
　所譏當時豈不號爲有禮而大根本大節
　曰斯須亡矣此虞芮之君一造西伯之境
　見有許多謙讓如耕者讓畔行者讓路入
　其朝士讓于大夫大夫讓于卿此爲國以
　禮之實事當時二國之君安得不以小人
　自䖏自愧自慊感嘆不置而又何暇於爭
　耶遂至聞而歸者四十餘國則又不但何
　難之有而已
子曰事君盡禮人以爲諂也
　録曰此事君非指魯國之君事魯君盡禮
　未嘗以爲諂乃是東周之君當時天下視
　爲泛常獨吾夫子違衆拜下故嘗嘆其不
　如諸夏之無至如欲存告朔之餼羊雖以
　子貢之徒且猶不然豈非人以爲諂者乎
　他日又曰如有用我者吾其爲東周乎此
　亦非爲魯也觀者詳之
入公門鞠躬如也如不容立不中門行不履
閾過位色勃如也足躩如也其言似不足者
攝齊升堂鞠躬如也屛氣似不息者出降一
等逞顏色怡怡如也末階趨翼如也復其位
踧踖如也吉月必朝服而朝君賜食必正席
先嘗之君賜腥必熟而薦之君賜生必畜之
侍食於君君祭先飯疾君視之東首加朝服
拖紳君命召不俟駕行矣
　録曰此孔子事魯君之禮也夫君臣之分
　以嚴爲主朝廷之禮以敬爲主録此章者
　如度之有程規之有範一毫不敢越一歩
　不敢違也豈非萬世之大閑乎
家語定公與齊侯會于夾谷孔子攝相事至
會所爲壇位土階三等以遇禮相見揖讓而
登獻酢既畢齊使萊人以兵刼魯公孔子歷
階而進以公退曰士兵之吾兩君爲好裔夷
之俘敢以兵亂之非齊君所以命諸侯也夫
裔不謀夏夷不亂華俘不干盟兵不偪好於
神爲不祥於德爲愆義於人爲失禮君必不
然齊侯心怍麾而避之有頃齊奏宫中之樂
俳優侏儒戲於前孔子趨進曰匹夫而熒侮
諸侯罪當誅請右司馬速加刑焉齊侯懼有
慙色齊侯將設饗禮孔子以梁丘㩀曰齊魯
之故向不聞焉事既成矣而又饗之是勤執
事且犧象不出門嘉樂不野合響而既具是
棄禮也若其不具是用粃粺君辱棄禮名惡
子盍圖之乃不果饗齊侯歸責其群臣曰魯
以君子之道輔其君而子獨以夷狄道教寡
人使得罪於是乃歸所侵魯之四邑及汶陽
之田
　録曰或問曰使孔子而當桓文之時則何
　如曰王與霸毫釐之差也故程子曰誠心
　而王則王矣假之而伯則伯矣二者其道
　不同在審其初而已矣自今觀之裔俘之
　郤聖人可能或人亦可能也侏儒之拒聖
　人可能或人亦可能也饗禮之罷聖人可
　能或人亦可能也至其誠於所事則必以
　君子之道輔弼其君誠於所謀則必具文
　武之備周旋其事以至盟會之詞眞心實
　事凛然可畏其始終施爲氣象無一不本
　於人情合於大道未嘗假託包茅不貢伐
　原示信之言其致人信服歸所侵邑亦皆
　誠意所感非若楚之面從𣈆之强入然則
　此豈他人之可能哉非聖人必不能故曰
　仲尼之徒無道桓文之事者



弘道録卷之二十八










弘道録卷之二十九将六
　禮
　　君臣之禮
史記韓信始歸漢因數與丞相蕭何語何奇
之爲言之王以爲大將至是欲召拜之何曰
王素慢無禮今拜大將如呼小兒此乃信所
以去也王必欲拜信擇良日齋戒設壇場具
禮乃可耳漢王許之諸將皆喜人人各自以
爲得大將至拜受命乃韓信也一軍皆驚
　録曰高祖不脩文學而性明逹類如此夫
　以溺冠毁儒輕士善罵不知其幾向使薄
　蕭何之說甘兒戲之事則人人未必改觀
　諸將未必皆服而王亦未以爲得信晩也
　孰與爭夭下哉此將將之術祗在於一時
　轉移之間雖未純乎三代之禮母亦當時
　之所罕也録之
漢王既爲天子乃悉去秦苛儀法爲簡易群
臣飮酒爭功醉或妄呼㧞劎擊柱帝益厭之
叔孫通進說曰儒者難與進取可與守成願
徴魯諸生與臣弟子共起朝儀帝曰得無難
乎通曰五帝異樂三王不同禮二者因時世
人情爲之節文者也臣願采古禮與秦儀雜
就之帝曰可試爲之令易知度吾所能行爲
之魯有兩生不肯行曰今天下初定死者未
葬傷者未起又欲起禮樂禮樂所由起積德
百年而後可興也吾不忍爲公所爲公徃矣
叔孫笑曰鄙儒不知時變遂與所徴三十人
西及上左右爲學者與其子弟百餘人爲綿
蕞野外習之
　録曰愚觀秦滅漢興之際乃有魯之兩生
　孰謂鳳翹麟角不見於秉禮之國乎夫儒
　者之標凖莫先於周孔孔子曰如有王者
　必世而後仁成周一代禮樂待周公而始
　定固所謂積德百年而後興者也矧炎漢
　之典不階尺土與筆基王跡者全殊溺冠
　慢儒與積功累仁者迥别寬仁大度有矣
　淪肌浹髓則未也除殘去暴有矣燕及皇
　天則未也雖以文帝爲之子無惑乎其不
　遑世祖爲之孫烏在乎其有具漢家之禮
　樂兩生已付之浩嘆矣論者徒以賈生之
　請太息於綘灌而文學之議不逮於魯邸
　殊不知所招者非公孫弘則倪寬主父偃
　非公孫卿則壺遂司馬遷設以數公副二
　帝之選創一代之制亦不過叔孫之濫觴
　耳安能建禮樂之本乎然則兩生者非但
　魯之表表其漢之麟鳳不可再見者歟
長樂宫成諸侯群臣朝用叔孫新儀平明謁
者治禮引以次入殿廷陳車騎戍卒衛官設
兵張旗志功臣列侯以次陳西方東向文官
丞相以下陳東方西向廣行設九賓臚句傳
於是皇帝輦出房百官執戟傳警引諸侯王
以下至吏六百石以次奉賀自諸侯王以下
莫不震恐肅敬至禮畢盡伏復置法酒侍坐
殿上皆伏抑首以尊卑次起上壽觴九行謁
者言罷酒御史執法舉不如儀者輙引去盡
朝置酒無敢讙譁失禮者高帝喜曰吾乃今
日知爲皇帝之尊也
　録曰帝縱觀秦皇帝曰大丈夫當如是稱
　善叔孫通曰吾今日乃知皇帝之貴觀其
　氣象則便無放勳重華之底至亦豈如皇
　王烝哉之齊信者乎
高后八年九月己酉丞相臣平太尉臣勃大
將軍臣武御史大夫臣倉宗正臣郢朱虗侯
臣章東牟侯臣興居典客臣揭再拜言子弘
等皆非孝惠皇帝子不當奉宗廟臣謹請陰
安侯頃正后琅琊王列侯吏二千石議大王
高皇帝子宜爲嗣願大王即天子位代王曰
奉高帝宗廟重事也寡人不佞不足以稱願
請楚王計宜者寡人勿敢當群臣皆伏固請
代王西鄉讓者三南向讓者再丞相平等皆
曰臣伏計之大王奉高祖宗廟最宜稱雖天
下諸侯萬民皆以爲宜臣等爲宗廟社稷計
不敢忽願大王幸聼臣等諸奉天子璽符再
拜上代王曰宗室將相王列侯以爲其宜寡
人寡人不敢辭遂即天子位
　録曰愚觀迎代之禮而知大漢之氣象猶
　爲可觀乎夫迎帝者勃也讓帝者文也故
　知君之不可以强也居中者弘也居外者
　代也故知子之不可以徒也即夕入木央
　宫遺坐前殿故知始之不可以不正也奉
　高帝宗廟諸侯萬民皆以爲宜故知統之
　不可以不大也此春秋之義也至霍光之
　時遣宗正迎曾孫就齋宗正府明日入未
　央宫封爲武陽侯後即帝位則雖有東向
　之讓三南向之讓再將安施乎此其文愈
　多而禮愈窒氣象尤不侔矣
帝既即位值絳侯朝罷趨出上禮之恭常目
送之郞中安陵袁盎諫曰諸吕悖逆大臣相
與共誅之是時丞相爲太尉本兵柄適會其
成功今丞相如有驕主色陛下謙讓臣主失
禮竊爲陛下弗取也後朝上益莊丞相益畏
　録曰此賢君必恭儉禮下與霍光驂乘而
　宣帝苦刺在背者異矣惜其臣袁盎不能
　充廣允恭克讓之㫖反以驕主爲言俾其
　君眞有堯舜之資而未勝韓彭之俗終不
　免於逮繫戮辱未必不自袁盎之言啓之
　也嗟夫以帝之至誠馭下勃之重厚久聞
　始之莊敬如此終之自殘如彼尚何後世
　君臣欲其終始無負不亦遠乎
上聞河南守吴公治平爲天下第一召以爲
廷尉吴公薦洛陽人賈誼帝召以爲愽士是
時賈生年二十餘帝愛其辭愽一歲中超遷
至大中大夫賈生請改正朔易服色定官名
興禮樂以立漢制更秦法帝謙讓未遑也
　録曰小畜之卦也以乾之剛徤而爲柔巽
　所畜聖人係之辭曰密雲不雨自我西郊
　夫陰陽和而後雨澤降猶上下交而後事
　功成也以帝操制作之柄而安於謙讓未
　遑生秉有爲之資而惑於年少生事豈非
　天未欲平治天下歟然君子以懿文德者
　盖道德經綸之業非一朝一夕之故孔子
　不云乎不患無位患所以立不患莫己知
　求爲可知也苟生安於此義益務沉晦潜
　韜之行以期於厚積遠施則豈無大畜尚
　賢之君以武去帝殆不多也奈何以二十
　方餘之年多爲痛哭自傷之狀懷沙鵩鳥
　之賦無乃太促乎此生之所短非人之所
　疾也
誼治安策日人主之尊如堂群臣如陛衆庶
如地故陛九級上廉遠地則堂高陛無級廉
近地則堂卑高者難攀卑者易陵理勢然也
故古者聖王制爲等列内有公卿士大夫外
有公侯伯子男然後有官師小吏延及庶人
等級分明而天子加焉故其尊不可及也里
諺曰欲投鼠而忌器此善諭也鼠近於噐尚
憚不投况於貴臣之近主乎臣聞之履雖鮮
不加於枕冠雖敝不以苴履夫已嘗在貴寵
之位天子改容而禮貌之矣使民嘗俯伏以
敬畏之矣今而有過廢之可也退之可也賜
之死可也㓕之可也若夫束縛之繫緤之輸
之司㓂編之徒官小吏詈罵而榜笞之殆非
所以令庶衆見也夫卑賤者習知尊貴者之
一旦吾亦乃可以加此也非所以尊尊貴貴
之化也古者大臣有坐不廉而廢者不曰不
廉曰簠簋不飾坐污穢淫亂男女無别者不
曰污穢曰帷薄不脩坐罷軟不勝任者不曰
罷軟曰下官不職上設廉耻禮義以遇其臣
而臣不以節行報其上者則非人類也故化
成俗定爲人臣者皆顧行而忘利守節而仗
義可以托不御之權可以寄六尺之孤此厲
廉耻行禮義之所致也此之不爲而顧彼之
久行故曰可爲長太息者此也誼以絳侯前
逮繫獄卒無事實故以此譏上上深納其言
養臣下有節是後大臣有罪皆不受刑
　録曰誼之言至是有驗帝亦深納之矣盍
　不曰吴公治行天下第一歟茍以前之所
　陳責之吴公不効則罪其所舉漢廷之禮
　未必若是之草創也時去古未遠周禮之
　作用必有能述之者厥後正朔或更服色
　差辯而官名禮樂不可復見於後世豈非
　千古之至恨而絳灌不可逭之大罪歟
甲屠嘉爲相時鄧通方愛賞賜累鉅萬寵幸
無與比嘉嘗入朝鄧通居上旁有怠慢之禮
嘉奏曰陛下愛幸群臣則富貴之至於朝廷
之禮不可以不肅罷朝嘉坐府中爲檄召通
詣丞相府不來且斬通恐言上上曰汝第徃
通詣丞相府免冠徒跣頓首謝嘉坐自如弗
爲禮責曰夫朝廷者高帝之朝廷也通小臣
戲殿上大不敬當斬吏合行斬之通頓首出
血不解上度丞相已困通使使持節召通而
謝丞相曰此吾弄臣君釋之通既至爲上泣
曰丞相幾殺臣
　録曰愚觀申屠嘉之事而嘆漢廷之禮猶
　可言也夫弄臣者人主權寵之所歸也請
　託岀於其門關節在於其口大臣苟有不
　振望風俯首者多矣矧於蹶張之夫非咸
　有一德之輔而能正朝廷之禮遏不臣之
　心帝豈終於未遑者哉至董賢冐三公之
　位絶炎統之傳上下爲之甘心安能持節
　召乎此時學校雖興辟雍雖作不可與言
　禮矣
武帝時大將軍青貴幸有時侍中上踞厠而
視之丞相弘燕見上或時不冠至如汲黯見
上不冠不見也上嘗坐武帳中黯前奏事上
不冠望見黯避帷中使人可其奏其見敬禮
如此
　録曰此可見帝之良心即所謂不學而知
　不慮而能者非有所勉强安排也推此心
　而充之可以事上帝矣惜乎不能凡事致
　曲而弘之忌湯之嫉帝之心隨喪矣此漢
　唐以下之通患所謂允恭克讓者安得不
　寥寥無聞也歟
元朔五年詔曰蓋聞導民以禮風之以樂今
禮壞樂崩朕甚憫焉其令禮官觀樂興禮以
爲天下先於是丞相弘等奏請爲愽士官置
弟子五十人復其身太常擇民年十八以上
儀狀端正者補愽士弟子詣太常受業能通
一藝以上補文學掌故即有秀才異等輙以
名聞上從之自此公卿大夫吏彬彬多文學
之士矣
　録曰武帝之初嘗舉趙綰王臧矣以太后
　不悅儒術而罷也又嘗招選天下文學才
　智之士矣以相如辭賦臯朔詼諧而止也
　至是欲導民以禮爲天下先此正申公力
　行之時也弘奈何復置愽士弟子文學掌
　故雖多亦奚以爲乎使當是時賈誼尚存
　以其移風易俗使天下回心鄉道之言道
　之則必有不凡之建非但太初之制作而
　已惜乎長沙不返曲學斯興徒使公孫卿
　壷遂之徒得行其議而造端託始之論顧
　爲長說也嗟夫
禮書曰武帝即位招致儒術之士令共定儀
十餘年不就或言古者太平萬民和喜瑞應
辯至乃采風俗定制作上聞之制詔御史曰
盖受命而王各有所由興殊路而同歸謂因
民而作追俗爲制也議者咸稱太古百姓何
望漢亦一家之事典法不傳如子孫何化隆
者閎愽冶淺者褊狹可不勉與乃以太初之
元改正朔易服色封太山定宗廟百官之儀
以爲典常垂之於後
　録曰愚觀武帝之世儒術之言何其謬哉
　漢興至是已及百年黎民醇厚幾至刑措
　雖兩生復起可與有爲之時也尚何人各
　爲說耶是時徐樂倪寬亦可謂知言矣樂
　之言曰賢主獨觀萬化之原寬之言曰夭
　子建中和之極兼總條貫金聲而王振之
　帝惟多慾之故以是咨趄不就歷十餘年
　而夏時之正秦俗之繆翻然改革亦可見
　雄材大畧其與紛紛制作不可同年語也
宣帝時諫大夫王吉上䟽曰陛下惟思世務
將興太平詔書每下民欣然若更生臣伏思
之可謂至恩未可謂本務也欲治之主不世
出公卿幸得遭遇其時言聽諫從然未有建
萬世之長策舉明主於三代之隆者也其務
在於斯會薄書斷獄聼訟而已此非太平之
基也臣聞安上治民莫善於禮故王者未治
禮之時引先王禮宜於今者而用之願陛下
述舊禮明王制敺一世之民躋之仁壽之域
則俗何以不若成康壽何以不若高宗上以
其言爲迂闊吉遂謝病歸
　録曰以吉之䟽終焉者天下將治則禮樂
　爲實用天下將衰則禮樂爲虗文以帝之
　褒王成賞黃霸綜劾名實何有於還舊禮
　明王制哉而顧謝之曰迂至成帝之時乃
　建雖辟設庠序陳揖讓衣冠則何益哉以
　是知日不暇給規模宏遠者願治之本體
　而禮文騷屑元氣不存者漸衰之末務
綱目建武五年初起太學帝還視之稽式古
典脩明禮樂焕然文物可觀也
　録曰平帝元始四年嘗起辟雍矣不録此
　何以録光武有志於興復古禮内建學校
　外徵䖏士皆西京未暇爲者且于干戈倥
　偬之際寇盗縱橫之時則固可嘉矣抑帝
　少與嚴光同學及物色而至必非常人人
　亦敬信服之何不以教太學乎一君一師
　媲美同德宜無不可留矣而廼拜爲諫議
　吾不知一代師表何若人歟以愚視之蓋
　無有出於光之右者矣
肅宗章和元年正月召曹褒詣嘉德門令持
班固所上叔孫通漢儀十二篇勑褒曰此制
散畧多不合經今宜依禮條正使可施行於
南宫東觀盡心集作褒既受命乃次序禮事
依準舊典雜以五經䜟記之文撰次天子至
於庶人冠婚吉㓙終始制度以爲百五十奏
上和帝即位褒乃爲作章句帝遂以新禮一
篇冠
　録曰漢叔孫之制禮君子不能無遺憾也
　褒復慕之晝夜研精寢則懐筆札行則習
　文書及其措之制作又雜以五經䜟記之
　文然則非叔孫之文乃時王之制也夫禮
　之大原出于天貝于人心聖人一言蔽之
　曰毋不敬褒既沉吟專思當其念至忘所
　之適其毋不敬乎儼若思乎安定詞乎䜟
　乎䜟乎不可以爲典矣
唐書禮樂志曰由三代而上治出于一而禮
樂達于天下三代而下治出于二而禮樂爲
虛名古者宫室車輿以爲居衣裳冕弁以爲
服尊爵爼豆以爲器金石絲竹以爲樂以適
郊廟以臨朝廷以事神而治民其歲時聚會
以爲朝覲聘問歡欣交接以爲鄉射食饗合
衆興事以爲師田學校下至里間田畆吉凶
哀樂凡民之事莫不出於禮由之以教其民
爲孝慈友弟忠信仁義者常不出於居䖏動
作衣服飲食之間蓋其朝夕從事者無非此
也此所謂治出于一而禮樂逹于天下使天
下安習而行之不知所以遷善遠罪而成俗
也及三代已亡遭秦變古後之有天下者自
天子百官名號位序國家制度宫車服器一
切用秦其間雖有欲治之主思所改作不能
超然遠復三代之上而牽其時俗稍即以損
益大抵安於苟簡而已其朝夕從事則以簿
書獄訟兵食爲急曰此爲政也所以治民至
於三代禮樂具其名物而藏於有司時出而
用之郊廟朝廷曰此爲禮也所以教民此所
謂治出於二而禮樂爲虛名
　録曰愚觀歐陽子之論萬古之至言也夫
　先王制禮以其所躬行實踐措之以辨上
　下定民志又以其會極歸極發之以事天
　地和萬民本於身心性情之間以立節文
　體用之則安得不出子一而何有於不逹
　也自秦以下無天德以爲之本王道以爲
　之用其於節文遺則罔知攸措甚者登降
　之不知尊卑之無序其愈趨者君臣父子
　兄弟夫婦之間慚德多矣又安能建中和
　之極而使禮樂刑政不出於二哉此古今
　判涣之原禮樂盛衰之始爲人上者不可
　以不察也
通鑑貞觀元年春正月上宴群臣奏奏王破
陳樂太宗曰朕昔委專征民間遂有此曲雖
非文德之雍容然功業所由不敢忘也封德
彝曰陛下以神武平海内文德豈足比乎上
曰戡亂以武守成以文文武之用各隨其時
卿謂文不及武斯言過矣
　録曰夫子嘗謂武盡羙矣未盡善也夫以
　武之應天順人又得周公制禮作樂尚有
　木盡善之歎帝雖能除隋之亂尚多慚德
　改治之美僅可小康封德彝從而諂諛至
　于禮樂不及政刑武功優於文德是何心
　歟德彝失言折而貽笑於千古之下矣
六年秋七月宴近臣於丹宵殿長孫無忌曰
王珪魏徴昔之仇讐不謂今日得同此宴太
宗曰徴珪盡心所事故我用之然徴每諫不
從我與之言輙不應何也徴對曰臣以事爲
不可故諫若陛下不從而臣應之則事遂施
行故不敢應上曰應而復諫何傷對曰昔舜
戒群臣爾無面從退有後言臣心知其非而
口應陛下乃面從也豈稷契事舜之意耶上
大笑曰人言魏徴舉止踈慢我視之更覺嫵
媚正爲此耳徴起拜謝曰陛下開臣使言故
臣得盡其愚若陛下拒而不受臣何敢數犯
顔色乎
　録曰愚讀易之中孚而觀王魏之出䖏未
　嘗不喟然嘆也夫隱非負荷之噐而徵珪
　事之所謂翰音登于天何可長也一旦幡
　然改圖明以投明斷以資斷所謂鶴鳴在
　陰其子和之我有好爵吾與爾糜之安得
　不盡心所事乎向使不遇英主不過俘虜
　之賤而已所謂得敵或皷或罷或泣或歌
　徵盖不能不恣其嫵媚也豈非君子之幸
　乎哉
七年春正月宴玄武門奏七德九功舞本名
秦王破陳樂更名曰七德舞是也太常卿蕭
瑀以爲形容未盡請并寫劉武周薛仁杲竇
建德王世充擒獲之狀太宗曰彼皆一時英
雄朝臣或嘗北面事之使覩其故主能不傷
乎瑀謝不及時魏徴欲上偃武脩文故每侍
宴見七德舞輙俛首不視見九功舞則諦觀
之
　録曰孟子曰獨樂樂與人樂樂孰樂曰不
　若與人與少樂樂與衆樂樂孰樂曰不若
　與衆太宗庶幾與人與衆者矣徵不推明
　其意而輙俛首不觀○乎孟子之導齊王
　者歟
十二年帝還宫宴五品以上於東宫上曰貞
觀之前從朕經營天下玄齡之功也貞觀以
來繩愆糾繆魏徴之功也皆賜之佩刀又曰
朕政事何如徃年徵曰徃以未治爲憂故德
義日新今以既治爲安故不逮貞觀之初恐
人不諫常導之使言悅而從之今則不然雖
勉從之猶有難色所以異也上曰可得聞歟
　曰陛下昔欲殺元律師孫伏伽以爲法不
當死陛下賜以蘭陵公主園或曰太厚曰朕
即位以來未有諫者故賞之此導之使言也
司户柳雄妄訴陛下欲誅之納戴冑之諫而
止是悅而從之也近皇甫德□諫脩洛陽宫
陛下恚之雖以臣言而罷勉從之也上曰非
公不能及此人苦不自知耳
　録曰觀易之吉凶消長可以知諌詳之進
　退得失也漢屈群策高祖以大度臨之其
　所用於漢者即其所棄於楚者也易曰東
　鄰之殺牛不如西鄰之禴祀實受其福其
　漢祖之謂乎唐懲隋亂大宗以重賞徼之
　其盡忠於唐者即其諛佞於□者也易曰
　不遇其祖遇其妣不父其君遇其臣其太
　宗之謂乎然重賜之間不可以繼惟以至
　公䖏之無我臨之庶幾無始勤終怠之弊
　矣抑太宗之世君臣宴會不以盤樂怠傲
　自安惟以用諌脩文相厲可謂能知自强
　者矣此貞觀之治所以焕然可觀也録之
玄宗開元十七年八月癸亥上以生日宴百
官於花萼樓下左丞相源乾曜右丞相張說
帥百官上表請以每歲八月五曰爲中秋節
布於天下咸令宴樂
　録曰以生日陪□勞者人子愛慕之情也
　因生日致頌濤者臣子忠愛之願也唐之
　此禮未爲過舉但說與乾曜未嘗發於本
　心之誠特因上之宴賜故效此以容悅耳
　非若天寳祝君之懇至也及明年二月復
　令百官選勝行樂又近於流連荒亡者矣
　當今禮以義起尊爲
　萬壽聖節而特罷選勝行樂得其中矣
肅宗即位靈武文武官不滿三十人披草萊
立朝廷制度草創武人驕悍大將管崇嗣在
朝堂背闕而坐言笑自若監察御史李勉奏
彈之繫於有司上將原之嘆曰吾有李勉朝
廷始尊
　録曰目金鑑之後唐之宗社板蕩矣勉以
　宗尚文聖勉爲氣象當與人殊其尊朝廷
　特□時月言之間非有範圍周旋之可使
　帝因是而知承運之不可苟幾㣲之不可
　忽加勉以大任時舉而抨彈之奮其乾斷
　以折武夫悍將之氣不使褊裨得凌主帥
　節度廢立得由軍士異日藩鎮之禍不知
　是也徒務姑息爲恩不知漸不可長獨一
　李勉如唐室何故觀上之特原而知唐之
　不振矣惜哉
舊唐書德宗尊郭子儀爲不師號尚父詔曰
天地以四時成物元首以股肱作輔合兵之
任鼎定相承上以調三光下以蒙五岳允□
庶纘鎮撫四夷體元和之氣根貞一之德功
至大而不伐身䖏高而更安尚父比吕望之
名爲師增周公之位具官汾陽郡王天降人
傑生知王佐訓師如子料敵若神扶翼肅宗
載造區夏於國有難勞其戡定於邊有㓂藉
其驅除安社稷何有於絳侯定羗戎無踰於
充國絳臺綏四散之衆涇陽降十萬之虜勳
高今古名讋夷狄忠貞懸於日月寵遇冠於
人臣尊其元老加以崇號
　録曰夫有謙光之德而後有至顯之號尚
　父者周所以尊太公也由漢歷唐惟子儀
　當之而無愧若王行瑜劉守光逆虜之魁
　耳錢鏐雖有保障吴越之功加于一方則
　可加于天下則未也
綱目肅宗寳應元年秋七月郭子儀入朝以
程元振忌遂留京師代宗大曆二年二月郭
子儀入朝囚子郭曖待罪十二月郭子儀入
朝以魚朝恩素惡子儀發其父塚不較四年
春正月郭子儀入朝以元載告魚朝恩謀不
利不聼九年春二月郭子儀入朝增朔方卒
十年春郭子儀入朝奏除州縣官一人不報
十三年冬十二月郭子儀入朝至是凡七書
法曰此子儀所以爲純臣也光弼愧之多矣
　録曰春秋二百四十二年之間夫子書朝
　子王所者二如京師者一而肅代二十餘
　年之間朱子書子儀入朝凡七且目不絶
　書人不絶談莫非讓德之羙反己之實此
　所以功蓋天下而主不疑位極人臣而衆
　不嫉者歟易曰勞謙君子有終吉夫子繫
　之曰勞而不伐有功而不德厚之至也語
　以其功下人者也德言盛禮言恭謙也者
　致恭以存其位者也其令公之謂夫


弘道録卷之二十九






弘道録卷之三十将七
　禮
　　君臣之禮
宋記太祖皇帝常讀二典嘆曰堯舜之時四
㓙之罪止於投竄何近代法網之密耶於是
立法鞭朴不行於殿陛罵辱不及於公卿故
自開寳以來犯大辟非法埋深害多得貸死
惟臧吏棄市未嘗容貰
　録曰此宋朝家法過漢唐後世鮮能及也
　夫禮義廉耻人主所以鼔動維持舉末世
　於三代之隆者縉紳之所以異於閭閻人
　類之所以異於禽獸君子之所以别於凡
　民所繫蓋不細也至於臧吏尤爲至切一
　有所犯率至不宥所以終宋之世雖臣下
　有罪苟非臧犯法當竄逐人君自請與一
　善地未聞有受杖而斃受戮而辜者豈非
　祖宗用心之厚子孫守法之善乎
太宗嘗召翰林學士竇儀草制儀至苑門見
上岸幘跣足而坐因却立不肯進太祖遽索
冠帶而後召入儀遂言曰陛下創業垂統宜
以禮示天下恐豪傑聞而解體也太祖歛容
謝之由是對近臣未嘗不束帶
　録曰帝之窒慾非古人之多慾者其岸幘
　跣足一時之偶耳索冠歛容出于本心非
　有所矯揉而爲之也儀本以厚重見推豈
　肯䧟其君於無禮哉其郤立不進庶幾自
　重之義嗚呼君臣之間兩得之矣
太宗太平興國八年親試禮部貢士於講武
殿始分三甲錫宴于瓊林苑寵之以詩遂爲
定制
　録曰鹿鳴之宴賓興之盛與也瓊林之宴
　俊造之殊恩也我
　朝名恩榮宴特異於是又制百官朝服稱
　賀致詞曰天開文運賢俊登庸禮當稱賀
　則又非常禮之可比也
言行録仁宗天聖四年侍講胡瑗當召對例
須先就閣門習儀瑗曰吾平生所讀書即事
君之禮也何以習爲閣門奏准令就舟次習
之上亦不之强人皆謂山野之人必失儀及
登對乃大稱㫖上謂左右曰胡瑗進退周旋
舉合古禮
　録曰今時朝見之禮俱赴鴻臚寺習儀正
　恐草莽不知此乃定例著於典章若瑗之
　破例又可以見人主聖德優容無所不至
　而盛時氣象亦畧可占矣録之
列傳神宗熙寧元年富弼入覲許有輿至殿
門帝御内東門小殿令其子掖以進且令毋
拜坐語從容訪以治道弼知帝果於有爲對
曰人主好惡不可令人窺測苟可測則姦人
得以傅會當如天之監人善惡皆所自取然
也禍福隨之則功罪無不得其實矣又問邉
事對曰陛下臨御未久當布德行惠願二十
年口不言兵帝默然至日昃乃退
　録曰當仁宗之相弼也嘗有言曰隆之以
　虗禮不若推之以至誠今觀肩輿至殿坐
　語毋拜所謂禮也諫則必行言則必聼所
　謂誠也以帝之初政如日方升而弼之者
　成如蓍方决誠哉對病之藥立効之砭乎
　奈何其不然也轉沛然之勢而爲默然之
　應虛禮雖隆推誠未至觀於二帝之間而
　其得失之判若霄壤矣
哲宗元祐元年詔太師文彦愽平章軍國政
事時年八十一矣彦愽逮事四朝任將相五
十年名聞四夷契丹使耶律永昌來聘望見
其人於殿門外却立改容曰此潞公也間其
年日何壯也蘇軾曰使者見其容未聞其語
其綜理庶務雖精練少年有不如其貫穿古
今雖專門名家有不逮使者拱手曰天下異
人也西□有名馬請於邉吏願以餽詔許之
其爲外國所敬如此至是司馬光言其宿德
元老宜起以自輔宣仁太后乃有是命特隆
其禮令班宰相上六日一朝兩月一赴經筵
古今罕以爲比時公對上泰甚進士唱名侍
立終日上屢却曰太師少休公頓首謝立至
去及程正叔爲侍講以師道自居每侍上色
甚莊繼以諷諫上畏之或謂正叔曰君視潞
公何如正叔曰潞公三朝大臣事幼主不得
不恭吾以布衣爲上師傅其敢不自重此吾
所以不同也
　録曰孟子曰曾子師也父无也子思臣也
　微也曾子子思易地則皆然故以潞公而
　當正叔之任必不肯廢坐講之禮以正叔
　而居潞公之位又豈能易敬愼之常乎
蘇軾爲翰林學士每經筵進讀至治亂興衰
邪正得失之際未嘗不反覆開導覬有所啓
悟嘗銷宿禁中召見便殿太皇太后問曰卿
今爲何官對曰待罪翰林曰何以至此對曰
遭遇太皇太后皇帝陛下曰非也豈大臣論
薦乎曰亦非也軾驚曰臣雖無狀不敢自他
途以進曰此先帝意也先帝每誦卿文章必
嘆曰奇才奇才但未及進用卿耳軾不覺哭
失聲太皇太后與帝亦泣左右皆感涕已而
命坐賜茶徹御前金蓮燭送歸院
程頤請就崇政延和殿講讀上䟽曰臣近言
邇英漸熱只乞就崇政延和殿聞給事中顧
臨以延和講讀爲不可臣料臨之意不過謂
講官不可生於殿上以尊君爲說爾臣不暇
遠引只以本朝故事言之太祖皇帝召王昭
素講易眞宗令崔頤正講尚書邢昺講春秋
皆在殿上當時仍是坐講立講之儀尺始於
明肅太后之意此又祖宗尊儒重道之盛矣
豈獨子孫所當爲法萬世帝王所當法也今
世俗之人能爲尊君之言而不知尊君之道
人君惟道德益高則益尊若勢位則崇高極
矣尊嚴至矣不可復加也
　録曰程頥之議坐講也凛乎其正蘇軾之
　見便殿也懽乎其遇一則宋朝家法遠過
　漢唐一則太后慈仁有同堯舜百世之下
　令人起敬起慕之不置也豈不羙哉
禮志太祖即位之明年太常愽士聶從義上
三禮圖詔集儒學之士詳定之開寳中命中
丞劉温叟舍人李昉知制誥盧多遜補闕賈
黄中員外郞和峴等撰開寳通禮二百卷本
唐開元禮而損益之既又定通禮義纂一百
卷太宗尚儒雅脩明典章大抵曠廢舉矣眞
宗承重熙之後契丹通好天下無事於是封
泰山祀汾陰盖一時彌文之制也先是天禧
中陳寛編次禮院所承新舊詔勑不就仁宗
天聖初太常愽士王皡始取國初至乾興所
下詔勑删去重復類以五禮之目爲禮閣新
編六十卷景祐四年賈昌朝撰太常新禮及
祀儀皇祐初文彦博又撰大饗明堂記二十
卷至嘉祐中歐陽脩纂習散失命官設局主
通禮而記其變及新禮以類相從爲百卷賜
名太常因革禮異於舊者盖十三四焉
　録曰愚觀史之㣲意雖未露而爲仁宗致
　惜不既多乎何也太祖承五代之亂雖以
　襌受而王未能身任制作之實太宗當興
　國之運昆從多致慙阻何有盡善盡羙之
　圖眞宗彌文之制不滿者多矣至於仁宗
　當積德百年之餘正制禮作樂之日且帝
　之所禀者以仁存心以禮存心其所施者
　以莫不愛以莫不敬而溥天率土恒敬恒
　愛又非他君可以彷彿其萬一也茍有如
　周公者輔而相之建中和之極兼總條貫
　金聲而玉振之何至率吏文之舊無著述
　之體如史之所惜哉且仁宗篤於好學嘗
　因王洙講周禮命畫車服冠冕籩豆簠簋
　之制而不能詳其制作之本以自企於三
　代之隆况其他者乎或曰使魯兩生遭逢
　其時果能制作乎曰不能也夫至禮與天
　地同序至樂與天地同和茍非天下之至
　誠盡己性以盡人之性盡物之性而賛天
　地之化育不能及也兩生雖能守魯之禮
　義然豈能致中和如子思所迷者哉而况
　於宋興人主之學惟務愽覽如太平廣記
　册府元龜可以同曰語哉然則仁宗之所
　好亦不過器數之末而已無恠乎不能副
　所望也
朱熹乞脩三禮云臣聞之六經之道同歸而
禮樂之用爲急遭秦滅學禮樂先壞漢晋以
來諸儒補葺竟無全書其頗存者三禮而已
周官一書固爲禮之綱領至其儀法度數則
儀禮乃其本經而禮記郊特性冠義等篇乃
其義䟽耳前此猶有三禮通禮學究諸科禮
雖不行而士猶得以誦習而知其說自熙寧
以來王安石變亂舊制廢罷儀禮獨存禮記
之科棄經任傳遺本宗未其失己甚而愽士
諸生不過誦其虗文以供應舉至於其間亦
有因儀法度數之實而立文者則咸幽冥而
莫知其源一有大議率用耳學臆斷而已臣
頃在山林嘗與一二學者考訂其說欲以儀
禮爲經而取禮記及諸經史雜書所載有及
於禮者皆以附於本經之下具列註䟽諸儒
之說畧有端緒而私家無書檢閱無人抄寫
久之未成會蒙除用學徒分散遂不能就欲
望聖明特詔有司許臣就秘書省關借禮樂
之書自行招致舊日學徒十餘人踏逐空間
官屋數間與之居處令其編類雖有官人亦
不繫銜請俸但乞逐月量支錢米以紿飲食
紙札油燭之費其抄寫人下臨安府差撥貼
書二十餘名侯結局日量支犒設别無推恩
則於公家無甚費用而可以興起廢墜垂之
永久使士知實學異時可爲聖朝制作之𦔳
則斯文幸甚
　録曰以宋子之䟽終焉者宋自中葉濂洛
　關閩諸賢輩出周子曰陰陽理而後和故
　禮先而樂後曰優柔中平德之盛也天下
　化中治之至也是謂道配天地古之極也
　程子曰禮所以立身也安禮而和樂斯爲
　盛德矣曰禮之所尊尊其義也失其義存
　其數祝史之事也張子曰禮所以持性禮
　本出于性持性反本也曰禮非止著見於
　外亦有無體之禮除了禮天下更無道矣
　朱子曰禮是天理之當然欠他一毫不得
　添他一毫不得惟是聖人之心與天合一
　故行出這禮無一不與天合嗚呼斯數言
　者豈非制作之本歟苟使群哲得其位行
　其道宋之一代禮樂必有以叅於先代者
　奈何徒自修之于下未見逹之在上而王
　吕章蔡秦韓賈史之徒相繼居師相之位
　擅制作之權致使學士大儒無書檢閱無
　人抄寫之苦雖然尚有學徒可集及門可
　托較以今之勢利併與學徒及門無聞焉
　而甘心毛頴自相對局其爲蜜落又何雪
　什伯乎
皇眀詔令洪武五年　詔曰朕聞三皇立極
五帝遵教蓋未備之時宜君人示其所以三
代循之民用和眭自周至於漢唐宋增減益
周國乃用昌民受時宜家和永康朕蒙　皇
天后土之恩命統天下　祖宗之靈百神祐
護得正帝位朕本草芥之士失習聖經况推
强撫順二十餘年常無寧居一槩粗踈故道
理未臻民不見化鄉市閭里尚染元俗天下
大定禮儀風俗可不正乎兹有所示諭爾臣
民詔書到後敢有不遵者問擬如律
　録曰
聖祖此詔其賢于馬上之習乎夫啇君棄禮
　義捐廉耻流禍穢於千古漢自三章之約
　曾無片言及之陸賈時時稱說則謝曰安
　事賈生痛哭流涕則謙曰不遑未見以禮
　義風俗措一言發一令者此所以終漢之
　世襲秦雜霸無由變革豈若大明麗天
　頽俗没地斯民丕變天下大同者哉臣幸
　躬逢其盛録之
聖政記國初時御臣以禮常賜參政陶安門
帖曰國朝謀畧無雙士翰苑文章第一家召
集江南宿儒議禮命爲總裁又賜學士宋濓
飲親賦辭一章曰俾後世知朕君臣同樂若
此也及濓致仕贈以衣三襲因問卿今年幾
何曰六十有八　上曰藏此綺俟三十二年
作百歲衣也初濓請歲一來朝是年九月入
朝　上佇想久及至大喜遣儀曹奉醪膳諸
物抵寓館以賜遂日侍　上遊歷觀闕盤旋
禁禦詢咨備至便殿侍食曰晏始退嘆曰純
臣哉及甘露降　上召公賜坐躬執金杓煉
湯於鼎以甘露投之手注於巵曰此和氣所
凝能愈疾延年故與卿共之耳
　録曰此又賢於溺冠慢儒者夫東園綺里
　漢不能致而浙之四儒
明祖首招致之矧當塗之陶其所造濂洛關
　閩之學與四先生當亦不殊此所以光有
　四海無復腥膻污穢之氣象正由禮貌名
　儒遠追皇王聖帝之遺風也嗚呼盛哉
永樂中吏部尚書蹇義歷少師九載户部尚
書夏原吉陟少保亦經三考皆賜　勑嘉奬
有淳良篤實如古名臣之諭既賜宴禮部又
親宴之别殿各賜銀章一顆其文曰繩愆
䋅繆且諭之曰朕有過舉卿但具奏來以此
識之朕不難於從善明年扈從巡邊既還
上念二臣皆春秋高欲優逸之賜勑嘉勞
命輟職務而仍其禄朝夕侍上備顧問謀
議而恩禮益厚
　録曰自示我周行之後孰不以燕私爲親
　怩爲優禮爲特恩敦有繩愆糾繆者哉唐
　太宗之丹霄殿玄武門不足多矣夫以二
　公之結知
聖皇任以心膂信如蓍龜勢利不能奪讒間
　不能媒所謂淑人君子心如結兮者觀其
　不以私惠歸德務相引翼果於從善又可
　見上下交而爲泰之時矣録之
名臣録南京吏部尚書魏驥壽九十八既已
進階榮禄大夫復因御史梁昉之請
憲宗皇帝親諭禮部曰尚書魏驥壽及百齡
兼有德望朕深嘉悅其勑遣行人存問賜羊
酒有司月給米三石贍之先是公由松江訓
導以禮自居薦爲太常愽士宣德中陞考功
員外郞轉太常少卿正統三年遷吏部左侍
郎復陞是職前後歷任有聲雖權右王振亦
禮重之呼爲先生贄禮惟帕一方亦不較景
泰改元至京時閣老陳循公主試時所取士
也請曰先生雖位冢宰未嘗立　朝願少待
事在吾輩而已公不從退謂人曰渠將　朝
廷事爲一已事安能善終
　録曰愚觀文靖起自校職卒登台鼎其始
　也勤於教育造就人才而已未聞有補天
　浴日之才華也其終也清愼有聲端重簡
　默而已亦未有旋乾轉坤之功業也蓋由
祖宗列聖愛惜人才得以長久自效一時雖
　無赫赫之名久後常懷不盡之意故能使
　巨璫致敬内閣懇留若斯人者豈一朝一
　夕而致然哉卒之百年上壽元宰上卿孟
　子曰朝廷莫如爵鄉黨莫如齒輔世長民
　莫如德其諸文靖公之謂夫
弘治乙丑
武宗嗣位恭上　兩宫尊號爰下優老之讓
覃恩天下時太子太保吏部尚書王恕致政
于家年及九十特隆　璽書遣行人備繒帛
酒餼加賜存問于時儀文繁縟寵靈焕赫蓋
異數也公生永樂全盛時聞　祖宗遺風餘
烈歷宣德正統間沾富教之澤歷内寺外郡
以至方岳天順勵精暨於成化力自振奮彈
壓權貴劾邪佞而置之法一咈意則浩然引
去身退而名益高弘治初特起爲執法秉政
復爲讒邪所間竟不失其正以去殆今敦龐
碩大著書玩易閱天下義理不少休且餘啖
動履强徤宛如五六十歲人諸公凋謝之餘
　國家更化之後而獨巍然以存信乎天下
之大老也
　録曰儲柴墟之壽三原曰惟魏文靖公與
　公名位德誼相上下至於論功與言則文
　靖似不及愚謂人惟名德相高而已魏有
　門生如陳閣老勸之少留毅然不變非惟
　不爲所染其所料鑿鑿無爽當今之世而
　有若人乎哉然則功與言當在第二義也
嘉靖初　勑諭致仕大學士謝遷朕惟人臣
立朝得行其志建功立業固難而退䖏其鄉
壽考康寧完名全節足以繫天下之望尤爲
不易卿性資端方噐識宏遠粤自蚤年潜心
正學遂以文章大魁天下蜚聲翰苑譽望彌
隆逮我
孝皇簡注有素爰自宫端擢居内閣朝夕獻
替不激不隨愼守彝章護惜善類延訪于便
殿顧問于平臺危言讜論禆益弘多當時政
化清羙寔惟二三大臣佐埋之功暨聞　末
命付託諄切益感知遇誓謁誠悃
武皇之初恊心匡弼其殿然不可回之氣徃
徃形于詞色直道難容告老而歸高風大節
播在天下中遭權姦横加讒抑旋復昭明人
咸欽仰之不置乃今年躋七秋體履安康子
姓蕃茂全德盛名求之前代不多見焉朕嗣
承
天序圖新治理惟卿累　朝耆舊寔軫朕懷
矧夫公論明揚可以見卿之賢於人遠矣特
遣行人賫　勅存問用表異數卿其體朕至
意頤養天和茂膺壽祉用表儀於天下則非
特卿一卿一邑之光而己
　録曰
今上嗣位之初不遑他務首遣行人賫勑
　存問洛陽劉公洪洞韓公餘姚謝公一時
　元老蓋三焉録止謝公者以親手捧綸音
　躬行大禮目擊其盛非口耳傳聞之比故
　備録之以終百代君臣之禮之式

弘道録卷之三十















弘道録卷之三十一将八
　禮
　　父子之禮
虞書曰祗載見瞽瞍夔夔齋慄瞽瞍亦允若
　録曰漢高帝之時嘗賞家令矣以太公之
　迎擁篲也人皆曰父不得而子也又嘗幸
　新豐矣以太公之樂箕踞也人皆曰君不
　得而臣也而不知乃咸丘蒙之說也夫父
　子之分本於天地自然之叙先天地而立
　者也君臣之禮由於系屬維持之故後天
　地而生者也是故父子之分可該乎君臣
　之禮君臣之禮不可易乎父子之分彼以
　擁箒爲敬者曾知所謂祗載見者乎以箕
　踞爲樂者曾見所謂䕫䕫齊慄者乎所謂
　父不得而子者片言之間毫釐千里不可
　以不明辯也
孟子曰孝子之至莫大乎尊親尊親之至莫
大乎以天下養爲天子父尊之至也以天下
養養之至也
　録曰孟子曰孝子之至莫大乎尊親舜既
　爲天子矣何不尊瞽瞍而以爲帝也又曰
　爲天子父尊之至也舜雖不尊瞽瞍爲帝
　亦未聞稱堯而以爲父也斯二者何居曰
　追王之禮至周始備似未可依舜以爲據
　而皇伯之號自宋始有尤不當准濮以爲
　法要之天叙天秩不可改也繼統承祧不
　可後也其所以不可後者立天下之大本
　也所以不可改者行天下之逹道也二者
　並立並行而自不相害不相悖也苟徒以
　尊親爲重而不以統緒爲尊是不知舜繼
　堯之大也徒以所後爲重而奪其私親之
　恩是不知尊瞽瞍之至也其失在於不善
　觀爲君者有父道之言遂以爲眞父而不
　可易而不知其不必眞也亦不善觀爲人
　後者爲之子之言遂以爲眞子而不可改
　而不知其不必改也故皆有所不達也
中庸曰舜其大孝也與德爲聖人尊爲天子
富有四海之内宗廟饗之子孫保之
　録曰或問曰舜未嘗尊瞽瞍也何以曰宗
　廟饗之也亦未嘗傳子也何以曰子孫保
　之也曰此大聖人之心人所不能窺度者
　也夫瞽瞍無與於帝之統者也尊之則未
　必能饗矣啇均未及於薦之天者也傳之
　則未必能保矣尊瞽瞍爲天子之父尊之
　至也饗瞽瞍以天子之禮饗之至也故曰
　宗廟饗之也虞斯封於虞胡公封於陳大
　聖人之後封之至也故曰子孫保之也
祭法曰夏后氏褅黃帝而郊鯀
　録曰劉氏註曰五帝官天下自虞以上祖
　功宗德當如鄭註之說三王家天下則鯀
　當爲祖亦不當郊耳曰此愚所謂並立並
　行不害不悖者也夫有虞氏禘黄帝而郊
　嚳祖顓頊而宗堯此純乎統承之義蓋以
　官天下言也而爲天子父瞽瞍之尊固自
　若也初未嘗併廢其所親也至於夏之郊
　鯀者禹立功本於孝而地平天成萬世永
　頼殷薦之上帝故不得不以鯀配蓋以家
　天下言也矧鯀之治水多歷年所有鯀而
　後有禹則今之東漸西被豈敢忘所自哉
　然而鯀之名亦自若也初未嘗推尊以爲
　帝也此二帝三王之禮萬世施行而無弊
　者也
高宗彤日越有雊雉祖已訓于王曰惟先格
王正厥事惟天監下民典厥義鳴呼王司敬
民罔非天胤典禮無豊于昵
　録曰按高宗以上祖丁傳南庚南庚傳陽
　甲乃祖丁之子自是歷盤更小辛小乙三
　傳皆祖丁之子兄終弟及惟高宗乃小乙
　之子繼立則祖己之訓有自也彤者繹而
　祭之名也向祭於宗而又祭於禰廼小乙
　也於是而有雊雉之異天所警於武丁至
　矣其曰罔非天胤即爲人後者爲之子之
　義也曰典禮無豊于昵即不得顧私親之
　義也夫高宗親承嫡嗣□有父服惟陽甲
　盤更小辛在上一豊于昵即有變徵矧於
　後世可不思哉可不思哉
禮文王之爲世子朝於王季日三鷄初鳴而
衣服至於寢門外問内堅之御者曰今日安
否何如内堅曰安文王乃喜及日中又至亦
如之及暮又至亦如之其有不安節則内堅
以告文王文王色憂行不能正履王季復膳
然後亦復初食上必在視寒煖之節食下問
所膳命膳宰曰末有原應曰諾然後退武王
帥而行之不敢有加焉
　録曰此常行之事而曰不敢有加焉者蓋
　人子之心無窮或至於太過則反不能及
　矣宋孝宗之事高宗父子處於一室既同
　寢聯榻復截竹爲筒空其間置金彈一丸
　時復徃來以通安否則近於兒女子之態
　文武之所不敢加焉者也
淮南子曰周公之事文王也行無專制事無
由己身若不勝衣言若不出口有奉持於文
王洞洞屬屬然如弗勝如恐失之可能謂子
矣
　録曰以公之擅制作而曰行無專制事無
　由己何也蓋禮樂者朝廷之事也己可得
　而專也志行者存殁之規也非己之可專
　也人惟三年無改而後萬世不易凡有一
　日之專則非終身之慕矣此家與國之異
　同人子所當知也
孝經云昔者周公郊祀后稷以配天宗祀文
王於明堂以配上帝是以四海之内各以其
職來祭詩云我將我饗維羊維牛維天其祐
之儀式刑文王之典日靖四方伊嘏文王既
右饗之我其夙夜畏天之威于時保之
　程子曰萬物本乎天人本乎祖故冬至祭
　天而以祖配之以冬至氣之始也萬物成
　形於帝而人成形於父故季秋饗帝而以
　父配之以季秋成物之時也
　陳氏曰天即帝也郊而曰天所以尊之也
　故以后稷配焉后稷遠矣配稷于郊亦以
　尊稷也明堂而曰帝所以親之也以文王
　配焉文王親也配文王於明堂亦以親文
　王也尊尊而親親周道備矣然則郊者古
　禮而明堂者周制也周公以義起之也
　録曰愚觀明堂之饗不但崇以虛禮而必
　曰儀式刑文王之典此嚴父配天之實也
　天者尊而不可尚故曰庶其饗之不敢加
　一詞焉於文王則所以法之不一而足天
　不待賛法文王所以法天也末言畏天之
　威而不及文王者統於尊也畏天所以畏
　文王也天與文王一也後世明堂郊祀間
　亦能行而紛紛聚訟治効不古此則崇之
　以虛禮不若隆之以實事之爲愈也
又云敢問聖人之德又何以加于孝乎故親
生之膝下以養父母曰嚴聖人因嚴以教敬
因親以教愛聖人之教不肅而成其政不嚴
而治其所因者本也父子之道天性也君臣
之義也父母生之續莫大焉君親臨之厚莫
重焉故不愛其親而愛他人者謂之悖德不
敬其親而敬他人者謂之悖禮以順則逆民
無則焉不在於善而皆在於㓙德雖得之君
子不貴也君子則不然言思可道行思可樂
德義可尊作事可法客止可觀進退可度以
臨其民是以其民畏而愛之則而象之故能
成其德教而行其政令詩云淑人君子其儀
不忒
　録曰此教敬教愛萬世人子之規範也夫
　嚴父配天莫大之典未易稱也文王在上
　於昭於天未易法也而不知生之膝下一
　體而分其分至嚴而未之或違也其道至
　高而莫之與間也能循循於言行政事容
　止進退之間而所以儀式刑者不外是矣
　詩不云乎紹庭上下陟降厥家有事於尊
　祖配夭者當以此爲法
顧命乙丑王崩太保命仲桓南宫毛俾爰齊
侯吕伋以二干戈虎賁百人逆子釗於南門
之外延入翼室恤宅宗丁卯命作册度越七
日癸酉伯相命士須材狄設黻扆綴衣牖間
南向敷重篾席黻純華玉仍几西序東嚮重
底席綴純文貝仍几東序西嚮敷重豊席畫
純雕玉仍几西夾南嚮敷重筍席玄紛純漆
仍几越玉五重陳寳赤刀大訓弘璧琬琰在
西序大玉夷玉天球河圖在東序㣧之舞衣
大貝鼖鼓在西房兌之戈和之弓垂之竹矢
在東房大輅在賓階面綴輅在阼階面先輅
在左塾之前次輅在右塾之前二人雀弁執
惠立于畢門之内四人綦弁執戈上刃夾兩
階戺一人冕執劉立于東堂一人冕執鉞立
于西堂一人冕執戣立于東垂一人冕執瞿
立于西垂一人冕執銳立于側階王麻冕黻
裳由賓階隮卿士邦君麻冕蟻裳入即位太
保太史太宗皆麻冕彤裳太保承介圭上宗
奉同瑁由阼階隮太史秉書由賓階隮御王
册命曰皇后憑玉几道揚末命命汝嗣訓臨
君周邦率循大卞爕和天下用答揚文武之
光訓王再拜興答曰眇眇予末小子其能而
亂四方以敬忌天威乃受同瑁王三宿三祭
三咤上宗曰饗太保受同降盥以異同秉璋
以酢授宗人同拜王答拜太保受同祭嚌宅
授宗人同拜王答拜太保降收諸侯出朝門
俟
　録曰此天王之即位天下萬世敦乎其禮
　夫子法之以作春秋也夫天王承天受命
　與諸侯何萬萬也而體元居正大一統正
　五始則諸侯至於天子一也故春秋書元
　年公即位其成康周召之遣法歟後世若
　漢武帝唐太宗知有顧命而不知虎賁于
　戈迎自南門示以臨君大寳之禮周勃狄
　仁傑知迎太子而不知作册度陳寳玉命
　以率循大卞之法至於宋太祖之崩宫人
　私侍皆不得聞而啓千萬古之疑又豈所
　以燮和天下之人也哉若乃納君拒父兄
　攝子逐徃徃稱于比戈納賂招賄較之斯
　禮何啻徑庭耶
冠義凡人之所以爲人者禮義也禮義之始
在於正容體齊顔色順辭令容體正顔色齊
辭令順而後禮義備以正君臣親父子和長
幼君臣正父子親長幼和而後禮義立故冠
而後服備服備而后容體正顏色齊辭令順
故曰冠者禮之始也是故古者聖王重冠冠
禮筮日筮賓所以敬冠事敬冠事所以重禮
重禮所以爲國本也故適子冠於阼以著代
也醮於客位加有成也三加彌尊喻其志也
冠而宇之敬其名也是故古者重冠故行之
於廟行之於廟者所以尊重事尊重事而不
敢擅重事所以自卑而尊先祖也
　録曰子之於親日必三朝服必三年而親
　之於子冠必三加所以禮其子也故冠雖
　有異代士與諸侯同一阼也季武子請及
　兄弟之國而假備乃冠于衛成公之廟則
　非禮也以爲敬大國之命則可以爲嘉魯
　襄之成則不可也
國語趙文子冠見欒武子武子曰美哉昔吾
逮事莊主華則榮矣實之不知請務實乎見
中行宣子曰美哉惜也吾老矣見范文子文
子曰而今可以戒矣夫賢者寵至而益戒不
足者爲寵驕故興王賞諫臣逸王罰之見郤
駒伯駒伯曰美哉然而壯不若老者多矣見
韓獻子獻子曰戒之此謂成人成人在始與
善始與善善進不善蔑由至矣始與不善不
善進善亦蔑由至矣如草木之產也各以其
物人之有冠猶宫室之有墻屋也糞除而已
又何加焉見知武子武子曰吾子勉之夫成
子道前志以佐先君道法而率以政可不謂
文乎夫宣子盡諫於襄靈以諫取惡不憚死
進也可不謂忠乎吾子勉之有宣子之忠而
納之以成子之文事君不濟見若成叔子叔
子曰抑年少而執官者衆吾安容子見温季
子季子曰誰之不如可以求之見張老而語
之張老曰善矣從欒伯之言可以滋范叔之
教可以大韓子之戒可以成物備矣志在子
若無三卻亡人之言也何稱述焉知子之道
善矣是先主覆露子也
　録曰愚觀晋諸大夫之言乃知當時之尚
　禮也夫冠者禮之始也矧文子幼而無父
　弱而未立所以責其爲人子爲人弟爲人
　臣爲人少者之禮尤與其他不同而驕侈
　縱泆勢所必至諸君子既能爲之請以復
　其爵邑可謂恊恭之義矣苟責善之言不
　聞忠順之行未備何以□美於先子哉有
　欒范獻子黽勉於前有成季張老申重於
　後佳哉禮之範乎文子之有立非偶然矣
春秋閔公二年夏五月乙酉吉褅于莊公僖
公八年秋七月褅于太廟用致夫人
　録曰此春秋第一義也夫三代之治同歸
　而禮樂之用爲急禮非自天造也非自地
　出也縁乎人情而已禘者從乎帝者也吉
　禘于莊公其義何居用致夫人其禮安在
　所謂奚取於三家之堂夫子之所貶深矣
　哀姜僣亂從諛以尊祀其夫然後僖公背
　義狥情以崇致其母君臣不以爲非舉國
　莫知其是故夫子他日又曰是可忍也孰
　不可忍也斯言所由以發寧獨爲季氏之
　八佾哉讀者必合而觀然後知聖心所存
　之深意而胡傳以致生者爲義蓋不察于
　此也
儀禮經傳孔子侍坐於哀公公曰寡人願有
言孔子曰昔三代明王必敬妻子蓋有道焉
妻也者親之主也敢不敬與子也者親之後
也敢不敬與是故君子無不敬也敬身爲大
身也者親之枝也敢不敬與不敬其身是傷
其親傷其親是傷其本傷其本枝從而亡身
以及身子以及子妃以及妃君脩此三者則
大化愾乎天下矣
　録曰此一節言父敬其子之禮以下子敬
　其父之禮
公曰敢問何謂敬身孔子對曰君子過言則
民作辭過動則民作則君子言不過辭動不
過則百姓不命而敬恭若是則可謂能敬其
身能敬其身則能成其親矣公曰敢問何謂
成親孔子對曰君子者人之成名也百姓歸
之名謂之君子之子則是成其親爲君子也
是爲成其親之名也已公曰敢問何謂成身
孔子對曰夫其行已不過乎物謂之成身不
過乎物合天道也公曰君子何貴乎天道也
孔子對曰貴其不已也如日月東西相從而
不已也是天道也不閉而能人是天道也無
爲而物成是天道也已成而明之是天道也
公曰寡人惷愚冥煩子志之心也孔子蹴然
辟席而對曰仁人不過乎物孝子不過乎物
是故仁人之事親也如事天事天如事親此
謂孝子成身公曰寡人既聞此言也無如後
罪何孔子對曰君之及此言是臣之福也
　録曰此極言其禮之至也夫鷄初鳴咸盥
　漱者凡民之行也成身成名者君子之事
　也推而至於天道不已至誠無息蓋父子
　之道天道也天以至善加於父而後及於
　其子是父子之性即天性也君子盡性與
　天地參則盡父之道盡父之道天道不外
　是矣是眞能事親如事天事天如事親二
　者一而二二而一也故既曰孝子又曰仁
　人如是而後爲父子之禮之至而偪履著
　綦應唯敬對非所論矣
　又曰中庸論天道不已文王純於天道亦
　不已又曰不見而章不動而變無爲而成
　其說皆本孔子對哀公之言而然此聖神
　功化之極至德淵㣲之妙宜乎哀公愚冥
　而自失聞言而勿罪也可嘆哉
孟懿子問孝子曰無違樊遲御子告之曰孟
孫問孝於我我對曰無違樊遲曰何謂也子
曰生事之以禮死葬之以禮祭之以禮
　録曰愚觀成周之制而有以窺見無違之
　㫖也夫文王之爲世子朝于王季日三武
　王率而行之不敢有加此生事之禮也父
　爲大夫子爲士葬以大夫祭以士此死葬
　之禮也父爲士子爲大夫葬以士祭以大
　夫此祭之禮也及其衰也大夫用禮樂陪
　臣執國命而生事不以禮矣視桓楹而設
　撥歌雍詩以徹饌而葬祭不以禮矣然豈
　下而遷之故其言如此又曰其令天下吏
　民今到出臨三日皆釋服自當給喪事服
　臨者皆無跣經帶毋過三寸毋布車及兵
　噐毋發哭臨宫殿中嗚呼此久以薄爲其
　道之說而不知父母之喪自始至終哀傷
　𢡖恒出於自然非有所矯撏造作而爲之
　者帝既深明於彼未見於此加以景帝天
　資近薄而竇后亦好黃老言由上至下由
　君至臣皆以其說爲至當不易之道萬世
　難變之法扵是斷然行之人帷不審其故
　徒歸罪於景帝不知當時景帝於心無所
　不安設有孟子者出於其時與之深論性
　善之本原而後及於三年之喪自天子達
　於庶人三代共之之論則雖有遣詔在上
　景帝亦必有所不安於心萬一或能改之
　嗚呼是安可及哉故愚備録之以見聖賢
　之與異端關乎世道之切
漢河間惠王獻王之曾孫也兩京藩臣多驕
放其名德者唯獻王而惠王能脩獻王之行
母薨喪服盡禮哀帝下詔書褒揚之曰河間
王良喪大后服終三年以爲宗室儀表增封
萬户
　録曰惠王景帝之元孫也漢至此以日易
　月凡四世矣惠王獨能行之終漢之世所
　僅見也録之















弘道録卷之三十二相一
　禮
　　父子之禮
晋史文帝崩國内服三日武帝亦遵漢魏之
典既葬除喪然猶深衣素冠降席撒膳太宰
司馬孚等奏曰臣聞禮典軌度豐殺隨時虞
夏商周咸不相襲大晋紹承漢魏有革有因
期於足以興化而已故未得皆返太素同規
上古也陛下既已俯遵漢魏降喪之典以濟
時務而躬踴大孝情過乎哀雖武丁行之於
殷世曾閔履之於布衣未足以踰方今荆蠻
未夷庶政未入萬機事殷動勞神慮臣等以
爲陛下宜勑御府易服内者改造大官復膳
如舊制詔曰每感念幽冥而不得終苴絰於
草土以存此痛况當食稻衣錦誠詭然激切
其心非所以相解也朕本諸虛家傳禮來久
何止一旦便易此情於所天相從已多可試
省孔子答宰我之言無事紛紶也言及悲殺
奈何奈何孚等重奏今者干戈未戢武事未
偃萬機至重天下至衆陛下以萬乘之尊履
布衣之禮服麄席稾水飮蔬食殷憂内盈毁
悴外表然而躬勤萬機坐以待旦降心接下
反不遑食所以勞力者如斯之甚是以臣等
悚息不寧誠懼神氣用損以疚大事惟陛下
察納愚欵以慰皇太后之心又詔曰重覽奏
議益以悲剥不能自勝三年之喪自古逹禮
誠聖人稱情立哀明恕而行也神靈日遠無
所訊告雖薄於情食㫖服美所不堪也不宜
反覆重傷其心言用斷絶帝遂以此禮終三
年
　録曰按文帝之喪國内服三日者未襌代
　之典也武帝亦遵漢魏既塟除喪者已襌
　代之制也然而不過深衣素冠降席撤膳
　則帝所存者亦如心喪耳初未嘗斬哀三
　年也而孚等何惓惓若是乎蓋方是時清
　議不行縱酒昏酣輕蔑禮法親死不悲一
　旦有如帝者悲哀之情痛戚之意雖未純
　乎古禮已足以傾駭國之觀瞻矣又曰孔
　子抑宰子之問盖禮莫大於朝廷莫重於
　襌代晋之喪雖未除魏之襌則已受其玄
　衮赤舄之輝煌聲名文物之布置鐘皷玉
　帛之交錯雖欲弗用誰其舍之必欲如晋
　武者恪共臣節誓死無二然後避居倚廬
　麄衣藁食敦曾閔之風薄宰子之行夫誰
　得而奪之不然以承運嗣興之初詭乏食
　稻衣錦之事吾誰欺欺天乎
中軍將軍羊祜謂傅玄曰三年之喪雖貴遂
服禮也今主上至孝雖奪其服實行喪禮若
因此復先王之法不亦善乎玄曰以日易月
已數百年一旦復古難行也祜曰不能使天
下如禮且使主上遂服不猶乎愈玄曰主上
不除而天下除之此爲但有父子無復君臣
也乃止
　録曰中領軍之言其千載之一機乎時魏
　已革故晋方鼎新稽康阮籍之風不可聞
　於末季而况於新國乎使以是議聞於武
　帝將必聼從著爲定制列於禮官通於天
　下雖未能盡復先王之舊必不至於流俗
　之獘也惜乎傅玄之慮無以及此遂至王
　何錮俗江左承流非惟不能行三年之喪
　且以期功不廢絲竹此則諸臣不得以辭
　其責也
泰治四年三月晋太后王氏殂晋主居喪一
遵古禮既塟有司請除衰服詔曰受終身之
愛而無數年之報清所不忍也有司固請詔
曰患在不能篤孝勿以毁傷爲憂前代禮典
質文不同何必限以近制使逹喪闕然乎群
臣請不已乃許之然猶素服以終三年
　録曰后王肅之女也誦詩論語尤善喪禮
　故武帝云朕本諸生家傳禮來久何止一
　旦則帝之所習聞遠矣與竇后景帝崇尚
　黃老而薄儒行者可以同日語乎
魏史太和十四年九月太后馮氏殂魏主勺
飲不入口者五日哀毁過禮中部曹華陰楊
椿諫曰聖人之禮毁不滅性縱陛下欲自賢
於萬代其若宗廟何帝感其言爲之進一粥
　録曰帝之哀毀實天性使然非有勉强矯
　𩛙於其間也以爲欲自賢於萬代者非是
於是王公表請時定兆域詔曰奉侍梓宫猶
希髣髴山陵遷厝所未忍聞十月王公固請
乃塟永固陵
　録曰諸侯五月而葬既塟居倚廬於中門
　之外魏文之言雖未達禮之通㫖而已暗
　合禮之遺意也迫於累表惜哉
太尉丕等進曰臣等老朽歷奉累聖國家舊
事頗所知聞願抑至清奉行舊典魏主曰祖
宗精專武略未脩文教朕今仰稟聖訓庶習
古道論時比事又與先世不同
　録曰此即夫有所受之之意國家舉措動
　輙不能如意者專以此等議論也苟非豪
　傑之主孰能不惑哉
魏主又曰朕惟中代所以不遂三年之喪蓋
由君上違世繼主初立君德未流臣意不淪
故身襲衮冕行即位之禮朕誠不德在位過
紀足令億兆知有君矣於此之日而不遂哀
慕之心使情禮俱失豈不深可恨耶朕所以
眷戀衰絰不從所請者實情不能忍豈徒苟
免唾嫌而已
　録曰此尤可見逹於人情明於大體非草
　草率意競情者比雖古之英君何以過之
群臣又言春秋烝嘗事難廢闕魏主曰先朝
恒以有司行事朕蒙慈訓始親致敬今昊天
降罰人神喪恃想宗廟之靈亦輟歆祀脫行
薦饗恐乖冥㫖且平時公卿每稱四海晏安
禮樂日新可以參美唐虞今乃欲苦奪朕志
使不踰於魏晋何耶
　録曰三年之喪人子大閑不可追而悔也
　四時之禮國家常事可以補而及也帝可
　謂不惑於緩急者矣
祕書丞李彪又曰今雖治安然江南未賓漠
北不臣臣等猶懷不虞之累耳魏主曰魯公
帶絰從戎晋侯墨衰敗敵固聖賢所許如有
不虞雖越紼無嫌而况衰麻乎豈可以晏安
之辰豫念軍旅之事以廢喪紀哉
　録曰後世以金革之例行於無事之時雖
　儒者不能免豈非魏文之罪人歟
太尉丕等又口魏家改事尤諱之後三月必
迎神於西禳惡於北具行吉禮魏主曰若能
以道事神不迎自至苟失仁義雖迎不來此
乃平日所不當行况居喪乎
　録曰此帝所以斷然能用夏變夷也諸臣
　得無愧哉得無愧哉
又問尚書游明根高閭等曰聖人制卒哭之
禮授服之變皆奪清以漸今旬日之間言及
即吉能無傷乎對曰踰月而葬葬而即吉此
金册遺㫖也主曰金册之㫖群公之請所以
然者慮廢政事故耳朕今不敢闇默不言以
荒庶政惟欲衰麻廢吉禮朔望盡哀若不許
朕則當除衰拱黙委政冢宰二事之中唯公
卿所擇明根曰淵默不言則大政將曠傾順
聖心請從衰服
　録曰魏之金册即漢之遺詔也册稱□月
　而葬葬而即吉即詔以日易月之文也然
　而或行或否者特以至性不同故事事各
　異耳魏文幼承洪緒早著叡聖之風不由
　明師之傅賢傅之習而能慕人倫之高跡
　行曠古之遺行觀其屢問屢答之詞足以
　盡破群臣百官之惑如此則何喪禮之不
　可行哉惜乎馮后威非一朝之積殃有由
　來之漸有孫如此其忍負之而反鴆其父
　耶愚竊怪帝之英達明敏不能燭父之奸
　蓋魏方懲崔浩之禍專以隱覆爲容既無
　董狐之書終鮮耳提之命至通鑑始考天
　象㣲露其詞綱目直書其事嗟乎已無及
　矣是以有國有家者不患隱而患不知不
　患㣲而患不眀其不恤顧忌幽艱畢逹蓋
　爲是也遂使恩非所恩厚非所厚上下數
　千百年祗此一時一事而遭遇若此豈非
　達禮之至恨至恨者哉
太和十五年九月魏主祥祭于廟有司上言
卜日詔曰筮日求吉既乖敬事之志又違永
慕之心今直用晦前一日夜宿于廟帥群臣
哭己易服縞冠革帶黑履侍臣易服黑介幘
白絹單衣革帶鳥履遂哭盡一夜明日易祭
服縞冠素紕白布深衣繩履侍臣去幘易幍
既祭出廟立哭久之乃還十一月禫祭始服
衮冕冬至祀圜丘遂祀明堂臨太華殿服通
天冠絳紗袍以饗群臣樂縣而不作帥百官
奉神主遷于新廟
　録曰按十四年庚午九月魏太后馮氏殂
　十五年辛未九月魏主祥祭于廟十一月
　魏主禫祭遂服衮冕遷新主于廟然則凡
　十五月而已非古禮中月而禫二十七月
　之制也
後周高祖建德三年三月周太后叱奴氏殂
周主居倚廬朝夕進一溢米衞玉直譛齊王
憲言其飲酒食肉周主曰吾與齊王異生俱
非正嫡特以吾故同袒括髮汝當愧之汝親
太后子特承慈愛但當自勉無論他人及塟
周主跣行至陵所詔曰三年之喪逹於天子
但軍國務重須自聼朝衰麻之節苦廬之禮
率遵前典以申罔極百僚宜依遺令既塟而
除公卿固請依權制不許卒申三年之制五
服之内亦令依禮
　録曰胡氏曰周高祖衰麻苦塊卒三年之
　制最爲賢行然推明通喪止於五服之内
　不及群臣非所以告天下著於天下之義
　也愚意不然夫所以紛紛不一議論聚訟
　者正以欲率天下之人共爲三年之喪也
　夫人心不同親踈各異子生三年然後免
　於父母之懷與天無二日民無二王其義
　自不同也必欲溥天率土奔走悲號如喪
　考妣非上古堯舜若漢文帝宋仁宗未有
　如此者矧於母后之私親乎此周高祖不
　廢詞不責備求以自盡其哀而已君子未
　可以輕議之也若乃遊幸興師之事愚無
　取焉
唐史貞觀四年突厥頡利可汗至長安太宗
御順天樓盛陳文物引見館於太僕厚廩食
之上皇聞擒頡利嘆曰高祖圍白登不能報
今我子能滅突厥吾付託得人復何憂哉乃
召上與貴臣十餘人及諸王妃主置酒凌煙
閣酒酣上皇自彈琵琶上起舞公卿迭起爲
壽逮夜而罷
　録曰上皇以能滅突厥爲付託得人何其
　無人心哉孔子曰以直報怨以德報德是
　故突厥士馬嘗資其力其始也盖腹心之
　托指臂之援也一旦恃中國之强空漠南
　之地君臣父子之間自以爲永無外患而
　不知蕭墻之内其患反深於戎狄也使上
　皇念其舊恩諭帝以興滅繼絶盍亦還其
　故土反其旄倪如孟子置君而後去之則
　夷夏之冠履既分大唐之恩威懋著天之
　祚唐當不如是也不知此義一旋踵間子
　孫亦頗凶殘若將報施之間耳然則上皇
　今日之喜能不爲君子異日之嘆乎
七年十二月帝從上皇置酒故未央宫上皇
命突厥頡利可汁起舞又命南蠻酋長馮智
戴詠詩既而笑曰胡越一家自古未有也帝
奉觴上壽曰今四夷入臣皆陛下教誨非臣
智力所及昔漢高祖亦從太上皇置酒此宫
妄自矜大臣所不取也上皇大悅殿上皆呼
萬歲
　録曰太宗以漢祖爲妄自矜大其然乎夫
　突厥上皇嘗服事之其分懸絶者矣今而
　胡越一家蓋不但反臣其所事帝之矜大
　又何如哉帝嘗以子路負米不及爲恨何
　至假胡越以爲樂乎詩有之儐爾籩豆飲
　酒之孺必如是而後可盡天倫之樂否則
　皆矜大之事也
宋史仁宗天聖七年章獻太后將以冬至受
朝天子率百官上壽范仲淹爲祕閣校理上
䟽切諫曰奉親于内自有家人禮顧與百官
同列南面而朝之不可爲後世法
及宸妃李氏薨吕夷簡爲首相奏禮宜從厚
臣待罪宰相事無内外皆當預聞請發哀成
服備宫仗葬之有詔鑿宫城垣以出長夷簡
言鑿垣非禮喪宜自西華門出宸妃誕育聖
躬而喪不成禮異日必有受其罪者莫謂夷
簡今曰不言也後太后崩荆王元儼爲帝言
陛下宸妃所生妃死以非命帝始知爲宸妃
子因號慟累日下詔自責追謚曰莊懿幸洪
福寺祭告易梓宫親啓視之妃歛以水銀故
玉色如生冠服如皇后帝歎曰人言其可信
哉待劉氏加厚
　録曰先正有言自章獻臨朝十餘年間天
　下晏然夷簡之力爲多又曰仲淹論上壽
　之儀雖晏殊有所不曉其故何也盖保護
　之功人所難言而掬育之恩昊天罔極故
　夷簡極言禮宜隆重所以默定其始也若
　方仲兮請立七廟謁太廟欲被衮冕漸不
　可長故仲淹極諌禮宜從殺所以預謹其
　終也設使二公如在英宗之時必有任濮
　廟之議者而聚訟之事或可免矣以爲其
　力居多其論難曉者或在于此
英宗治平二年詔議崇奉濮安懿王典禮知
諫院司馬光以帝必將追隆所生嘗因奏事
言漢宣帝爲孝昭後終不追尊衛太子史皇
孫光武上繼元帝亦不追尊距鹿南頓君此
萬世法也既而韓琦等奏請下詔禮官與待
制以上議翰林學士王珪等莫敢先發司馬
光奮筆曰爲人後者爲之子不得顧私親王
宜準封贈期親尊屬故事稱爲皇伯高官大
國極其尊榮衆以爲然珪即命吏具以光手
藁爲案而上奏曰先王制禮尊無二上若恭
愛之心分於彼則不得專於此是以秦漢以
來帝王有自旁支入承大統者或推尊其父
母以爲帝后者皆見非當時取譏後世臣等
不敢引以爲聖朝法凡前代入繼者多宫車
晏駕之後援立之策或出臣下非如仁宗皇
帝年齡未衰深惟宗廟之重祗承天地之意
於宗室衆多之中簡推聖明授以大業陛下
親爲先帝之子然後繼統承祧光有天下濮
安懿王雖於陛下有天性之親顧復之恩然
陛下所以負扆端冕富有四海子子孫孫萬
世相承皆先帝德也臣等竊以濮王宜凖先
朝封贈期親尊屬以高官大國譙國襄國仙
逰並封太夫人放之古今爲宜稱
奏王珪等所議未見詳定濮王當稱何親名
與不濮王於仁宗爲兄於皇帝宜
稱皇伯而不名參知政事歐陽脩引喪服大
記以爲爲人後者爲其父母服降三年爲期
而不没父母之名以見服可降而名不可没
也若本生之親改稱皇伯歷敬前世皆無典
據進封大國則又禮無加爵之道請下尚書
集三省御史臺議奏既而太后手詔尊濮王
禮爲濮安懿皇稱親譙國夫人王氏襄國夫
人韓氏仙遊縣君任氏並稱后
　録曰孟懿子嘗問孝孔子告以無違於禮
　滕文公問喪孟子告以自盡其哀聖賢之
　言本之人心而易見原之天理而易明不
　爲分别太著之詞不立矯世異俗之論故
　聼之者不見其忿戾而難從由之者不覺
　其阻忤而難入此其所以著之簡册萬世
　而無弊也若宋之濮議所以聚訟於當時
　貽禍於後世者誠以諸賢著論太分矯枉
　過正不能如聖賢含弘光大渾厚而不露
　也自今觀之司馬光王珪之言正矣然喪
　服大紀之云不爲無㩀不没父母之名不
　爲無與而改稱皇伯之號無徵不信不信
　難遽從也歐陽脩韓琦之言得矣然萬代
　帝王之統誠不可忽本宗百世之傳誠不
　可貳而爲人後者不得顧私親灼然可信
　可信難遽改也甲是乙非彼可此不故其
　要在於自盡其心而已茍使英宗上思藝
　祖萬世不㧞之基直接堯舜以來相傳之
　統昨所守者一人一事今所主者萬國九
　州是知天子者莫大之尊雖欲顧其
　私親不可得也次思仁宗㧞之衆庶之中
　置之億兆之上昔所從者温清定省今所
　事者郊廟社稷是知一身者萬幾之本雖
　欲切切懷其顧復亦不可得也今帝之本
　心未明所言窒礙爾以爲光有天下先帝
　之德彼以爲倫序當立應得之分爾以爲
　高官大爵極其尊榮彼以爲親以子貴宜
　從極典是故天性之親顧復之恩無俟人
　言而援立之策繼統之義感而懷之則有
　餘爭而論之則不足及其終也愈爭而愈
　窮愈改而愈失誠千古不决之義未定之
　疑由不能師法大聖大賢以正人心故也
　而今豈可及哉
孝宗即位尊高宗爲太上皇帝后爲太上皇
后同居德壽宫至日孝宗服袍履步出祥羲
門冒雨掖輦以行及官門弗止太上皇麾謝
再三仍令左右扶掖以還既而顧侍臣謂曰
今付託得人吾無憾矣
　録曰夫所謂付託得人者盖上而宗廟社
　稷下而土地人民不但繼志述事而已唐
　之太宗曰雪耻酬百王除㓙報千古斯義
　也其當時負託之重乎孝宗果能銳意恢
　復倚張浚如長城料敵勢非秦檜奮然以
　金爲無禮和爲非計信乎得其人矣惜乎
　卧薪徒切嘗膽難終符離之敗奪於前思
　退之奸沮於後雖有發强之心而無興復
　之效君子所以嘆成功之難得也
隆興元年春正月壬辰朔帝受朝於文德殿
遂朝太上皇及太上皇后於德壽宫自是歲
以爲常乾道七年太上皇壽七十上二聖尊
號曰光堯壽聖憲天體道太上皇帝壽聖明
慈太上皇后淳熙十二年太上皇壽增八十
加上二聖尊號曰光堯壽聖憲天體道性仁
誠德經武緯文太上皇帝壽聖齊明廣慈太
上皇后行大慶禮大赦其餘每歳從幸聚景
園玉津國四聖觀不一而足極其崇奉焉
　永新劉氏曰孝宗之奉高宗考諸史册其
　文與情兼至始與終無惓可謂子道無虧
　矣或謂孝宗以旁支入繼大統於其所後
　者貽己以不資之業而傳之無窮感當奚
　如焉感所以能孝也慮其所後者以我爲
　不親而勉以承之焉勉所以能孝也前者
　英宗之爲人後未盡其道君子病之令豈
　無懲焉懲所以能孝也非其心出於自然
　也噫是何言歟君子之取人也取其歸於
　善而已如以其善爲有所感而不爲之尚
　也則將取其無所感而不爲善者乎如以
　其善爲有所勉而不爲之尚也則將取其
　無所勉而不爲善者乎如以其善爲有所
　懲而不爲之尚也則將取其無所懲而不
　爲善者乎率天下之人而群然於不善者
　必此之言矣
　録曰愚觀高孝二朝天倫之樂達於終始
　盖自隆與乾道以至於淳熙中間二十有
　五年不但尊尊親親父父子子一人承順
　而已而且得萬國之歡心想其與章文物
　之盛揖讓進退之儀爲何如也亦不但身
　爲太上子爲天子至尊無對而已而且獲
　八十之上壽想其駝顔鶴髮之隆鍾黃耈
　台背之鄭重又何如也自堯舜禹揖遜之
　後果見有若人否乎意者高宗之襌受出
　於至公無我之心故天之報利極其壽考
　福禄之盛孝宗之盛德出於尋常萬萬之
　上故禮之降重非比常人窺測之心以爲
　感而能孝勉而能孝懲而能孝者非迂即
　忌嗚呼此紛紛禍亂後世莫能免夫
太上皇帝崩帝號慟擗踊踰二日不進膳謂
王淮等曰昔晋孝武魏孝文實行三年喪何
妨聽政淮對曰晋武雖有此意後來宫中止
用深衣練冠帝曰當時群臣不能將順耳自
我作古何害淮曰御殿之時人主衰絰群臣
吉服可乎帝曰自有降等乃出内批曰大行
太上皇帝奄棄至養朕當衰服三年群臣自
遵易月之令百官五上表請帝還内聼政不
許二月辛丑禫祭百官釋服群臣三上表請
御殿聼政不許十一月戊戍朔帝詣德壽宫
自是朔望皆如之帝始以素服視事于延和
殿詣德壽宫則衰絰而杖如初十五年春正
月丁酉朔帝詣德壽宫几筵行禮夏四月附
高宗主于太廟詔曰朕比下令欲衰絰三年
群臣屢請御殿易服故以布素視事内殿雖
詔俟過祔廟勉從所請然稽諸典禮心實未
安行之終制乃爲近古宜體至意勿得有請
宰臣留正曰三年之喪天下通喪漢文始變
古道景帝不師典禮後世遵之喪紀遂廢晋
武欲申私慕竟奪於斐秀傅玄之說元魏孝
文能依古制猶未盡合於亮陰遏密之禮其
餘無足議也以日易月之論發於應劭陋儒
習之其後遂斷爲二十七日之制先王之禮
既己大壞雖有明智之君賢哲之輔憚於更
張因循相襲良可嘆已壽皇慕親之孝根於
天性事亡之敬發於至誠雖聖躬以不毁之
年群臣屢致易服之請而睿志先定繼然不
疑山陵已事退奉几筵衰絰三年以終喪制
千載以來一人而已
　録曰此孝宗篤於大統之誼蓋不以一毫
　私親間易其心故史臣賛之以爲帝之所
　謂孝其無愧焉愚嘗考之紹興十三年秀
　王常喪矣命觧官行服此未即位之先也
　乾道三年秀王夫人張氏又喪矣成服于
　後苑此已即位之後也然則未嘗更易其
　名而以爲伯至於理宗追尊其本生父希
　瓐以爲榮王妻全氏爲國夫人以其子與
　芮襲封奉祀此又未嘗加以尊號而爲帝
　者彼濮議者本朝尚不依以爲定况後世
　乎徒以群英聚訟人各自賢固不若道學
　大明人心反正之爲上也觀者不可不知
元史廉希憲至元初官中書平章政事丁母
憂率親族行古喪禮勺水不入口者三日慟
則嘔血不能起寢卧草土廬于墓傍宰執以
憂制未定欲極力起之相與詣所廬之地聞
號痛聲不絶竟不忍言
　録曰元乃夷之風也金革之例不當爲然
　矧喪制尚未定乎而能悉心古禮一意終
　喪盖情可奪而夷不可以不變也夫孝可
　通于神明有不能感於僚友乎哉若乃未
　學軍旅之事而甘心金革之例此又希憲
　之罪人也
國朝胡居仁自幼至孝父病劇爲嘗糞苦甜
時喪禮久廢獨毅然行之初則水漿不入口
哭踊每絶方蘇久則柴毁骨立非杖不能起
三年不入寢室襄事之儀并祠堂月朔之薦
四時之祭悉遵古禮識者知其特立獨行而
不識者每非笑之然縉紳間知先生實自兹
始推其意雖在屋漏之中夫妻相對如賓一
楎椸篋笥區别精嚴没齒不相淆亂事兄盡
友外歸每迓於門有疾躬調藥篤宗族訓子
姪無倦應接賓客深衣巾履終日儼然而性
度寬和談論亹亹人亦徃徃樂從之
　録曰曾子曰誠于中形于外故君子必愼
　其獨有如胡之主敬而不篤于親親者乎
　以爲知先生必自兹始蓋亦惟知其粗者
　也



弘道録卷之三十二





弘道録卷之三十三相二
　禮
　　夫婦之禮
禮記昏禮者將合二姓之好上以祀宗廟而
下以繼後世也故君子重之是以昏禮納采
問名納吉納徴請期皆主人筵几於廟而拜
迎於門外入揖讓而升聽命于廟所以敬愼
重正昏禮也共牢而食含卺而酳所以合體
同尊卑以親之也敬愼重正而后親之禮之
大體而所以成男女之别立夫婦之義也夙
興婦沐浴以俟質明賛見婦於舅姑婦執笄
棗段脩以見賛醴婦婦祭脯醢祭醴成婦禮
也舅姑入室婦以特豚饋明婦順也厥明舅
姑共饗婦以一獻之禮奠酬舅姑先降自西
階婦降自阼階以著代也成婦禮婦順又申
之以著代所以重責婦順焉也婦順者順於
舅姑和於室人而後當於夫以成絲麻布帛
之事以審守委積盖藏是故婦順備而后内
和理内和理而後家可長久也故聖王重之
　録曰以昏義先之者有天地然後有萬物
　有萬物然後有男女有男女然後有夫婦
　有夫婦然後有父子有父子君臣上下禮
　義有所措夫婦之道莫有先焉故既曰君
　子重之又曰聖王重之然其㣲詞奥義惓
　惓於一鴈凡納采問名納吉納徴請期親
　迎俱有鴈贄所以敬愼重正不一而止而
　後世忽之一奠鴈親迎尚不能及則是未
　配而輕祖未交而薄婦□于知時倡和忽
　於再偶重匹甚不可也故録以存其義焉
堯典釐降二女于嬀汭嬪于虞
　録曰夫震一索離再索皆以一陽䖏二陰
　之間堯將使舜出震繼離故以二女並妻
　而後世天子之禮定於九女者九陽數也
　如其義則堯之使女亦必有義矣
易歸妹帝乙歸妹其君之袂不如其娣之袂
良
　録曰帝乙正婚姻之禮明男女之別宜莫
　先於嫡妾之分也而其君之袂不如其娣
　之袂良者蓋禮以質爲本婦以德爲重惟
　不德則徒以瑳玭展翟誇耀於人而淫慝
　妬忌曾莫之耻也故觀其君之袂不如娣
　之袂則知啇道之所以興觀席寵佑侈服
　羙于人則知殷俗之所以亡不特是也宋
　太祖戒永寧公主勿衣貼繡鋪翠襦而趙
　飛燕至以金餙其履幾何其克終也哉
詩大明大邦有子俔天之妹文定厥祥親迎
于渭造舟爲梁不顯其光
　録曰堯之釐降舜之懲庸也文之嘉止天
　之受命也於是爲之造舟爲之輿梁焉此
　可見其威儀氣象卓乎一代之制而遂秉
　天子之禮矣厥後魯秉周禮哀公以一冕
　爲重而不知造舟之爲光以千乘爲尊而
　不知俔天之難得此所以勤夫子愀然之
　對而卒無不顯之光也歟
周南葛之覃兮施于中谷維葉萋萋黄鳥于
飛集于灌木其鳴喈喈葛之覃兮施于中谷
維葉莫莫是刈是濩爲絺爲綌服之無斁言
告師氏言告言歸薄汙我私薄澣我衣害澣
居歸寧父母
　録曰夫所謂之天妹者非以其崇高富貴
　而不可踰也正以其己富而能勤已貴而
　能儉以長而敬不弛於師傳己嫁而孝不
　衰於父母後世若婦無公事休其蠶織則
　與葛之覃兮者異矣若鼎鐺玉石珠塊金
　鑠則與服之無斁者異矣若大夫跋踄我
　心則憂則與言告師氏者異矣若齊子歸
　止其從如雲則與歸寧父母者異矣
王姬下嫁於諸侯車服之盛如此而不敢挾
貴以驕其夫家故詩人羙之曰何彼穠矣唐
棣之華曷不肅雝王姬之車何彼穠矣華如
桃李平王之孫齊侯之子
　録曰諸侯之女而曰百兩將之非誇也所
　以著文王身脩家齊之效也王姬之車而
　曰曷不肅雝非譽也所以見文王太姒内
　治之化也夫冕而親迎反不能敬以將之
　者挾也祚以著代反不能和以承之者戾
　也婚姻之道莫不善於有所挾莫不祥於
　有所戾泰以陰順之德席崇高之勢而能
　卑以自牧所謂肅也歸妹以少艾之資屈
　於長男之下而能動以相說所謂雝也此
　平王之孫齊侯之子所以至今嘆羙而無
　斁也歟
南國諸侯被文王之化能正心脩身以齊其
家其女子亦被后妃之化而有專靜純一之
德故嫁於諸侯而其家人美之曰維鵲有巢
維鳩居之之子于歸百兩御之維鵲有巢維
鳩方之之子于歸百兩將之維鵲有巢維鳩
盈之之子于歸百兩成之
　録曰諸侯之女嫁於諸侯送迓皆百兩者
　盖内子之職小君之分以上則嗣續妣祖
　以貴則敵體諸侯婚姻之禮備然後貞女
　至而内治成召南之詩以鵲巢爲首言君
　夫人者民所瞻仰不可不謹以是爲防猶
　有翟茀以朝如衛莊姜而不見答者有大
　車檻檻如王大夫而不敢奔者其去鵲巢
　之風亦何遠哉
韓侯既覲而還遂以親迎詩曰韓侯娶妻汾
王之甥蹶父之子韓侯迎止于蹶之里百兩
彭彭八鸞鏘鏘不顯其光諸娣從之祁祁如
雲韓侯顧之爛其盈門
　録曰愚觀親迎之禮廼齊魯之自壞非天
　下之不由也夫韓亦諸侯也而執禮周旋
　若是君子曰猶夫古也此外則俟我于著
　矣充耳以素矣凡以齊俗霸政之餘習也
　魯守禮義之國而容履緰之來逆其逆與
　否在紀不可以責在我有可以辭也以周
　公之裔而不若蹶父之子此夫子之所深
　嘆也故曰詩亡然後春秋作
小雅間關車之牽兮思變季女逝兮匪飢匪
渴德音來括雖無好友式燕且喜依彼平林
有集維鷮辰彼碩女令德來教式燕且譽好
爾無射雖無㫖酒式飮庶幾雖無嘉殽式食
庶幾雖無德與女式歌且舞陟彼高岡析其
柞薪析其柞薪其葉湑兮鮮我覯爾我心寫
兮高山仰止景行行止四牡騑騑六轡如琴
覯爾新昏以慰我心
　録曰咸之象曰山上有澤咸君子以虗受
　人聖人所以貴於男女之感者本以令德
　來教也世恣於趨色恣於長顔如舜華則
　思之㫖蓄御冬則棄之是故德音莫違曾
　幾何哉緑兮絲兮則治之威儀棣棣則忽
　之是故我思古人曾若是哉聖人以關睢
　行於一家桃天施於一國車牽達於天下
　使知以義合者惟以德成而高山景行又
　足以徹乎上下凡爲國者未有不求賢以
　自輔爲道者未有不求友以輔仁也此山
　澤之至益咸亨之孔道虗受之㣲意景行
　之良心也孰謂燕爾新昏而徒爲歌舞笑
　傲乎
郊特牲男子親迎男先於女剛柔之義也天
先乎地君先乎臣其義一也執贄以相見敬
章别也男女有别然後父子親父子親然後
義生義生然後禮作禮作然後萬物安無别
無義禽獸之道也壻親御授綏親之也出乎
大門而先男帥女女從男夫婦之義由此始
也婦人從人者也幼從父兄嫁從夫夫死從
子夫也者以知帥人者也故婦人無爵從夫
之爵坐以夫之齒器用陶匏尚禮然也厥明
婦盥饋舅姑卒食婦餕餘私之也舅姑降自
西階婦降自阼階受之室也昏禮不用樂幽
陰之義也樂陽氣也昏禮不賀人之序也
　録曰以特牲終之者天地别剛柔錯男女
　猾禽獸作於是有女惑男若鄭國之詩者
　於是有無章别若聚麀之風者於是有不
　親御若終風之行者於是有不從男若雄
　狐之綏者於是有私出疆若樊苟之刺者
　於是有智不帥若車中之斃者於是有自
　尊大若稱制之爲者於是有不親饋若西
　内之遷者皆禮之大悖也
左傳隱公五年九月考仲子之宫將萬焉公
問羽數於衆仲對曰天子用八諸侯六大夫
四士二夫舞所以節八音而行八風故自八
以下公從之於是初獻六羽始用六佾也
　録曰東萊吕氏云成王以天子禮樂賜周
　公至隱公獨能疑數百載之非爲衆仲者
　盍甲告之使天下再見周公之禮樂是魯
　有二周公也果然歟曰非也夫禮不妄說
　人不辭費是故天冠地履之分禮先樂後
　之文斷斷乎不可以易也隱以庶長而奉
　宗廟考惠公配孟子者禮也乃狥人之好
　考妾之宫冠履置矣所謂妄說人者也爲
　衆伸者宜申告以妾庶長幼之序二本耦
　嫡之非先名正言順而後禮樂可興也乃
　狥公之見陳羽之數先後紊矣所謂辭費
　者也雖以是羽獻於群廟已紊周公之制
　而無救於亂亡之原况責其末流之弊乎
　察緦功而問齒决君臣上下舉不知務宜
　乎有讒而不見有亂而不知也
季文子如宋致女復命公饗之賦韓奕之五
章穆姜出于房再拜曰大夫勤辱不忘先君
以及嗣君施及未亡人先君猶有望也敢拜
大夫之重勤又賦緑衣之卒章而入
　胡氏傳曰伯姬賢孝著于家故致女使卿
　特厚其嫁遣之禮賢名聞于遠故諸國爭
　媵信其無妬忌之行程氏傳曰一女子賢
　尚聞於諸侯况君子哉二傳皆非經義
　録曰穆姜致女於宋入而賦緑衣何其德
　也及其淫於宣伯占而遇隨筮又何慝也
　詩云無非無議以○○○而勤大夫之辱
　有非議矣書曰惟家之索以君饗臣而母
　出于房牝鷄晨矣而壞隤之逼東宫之禍
　胥此焉肇然則非以賢伯姬以謹魯亂也
　聖人之意深哉
列女傳伯姬嫁于恭公公卒伯姬寡至景公
時伯姬之宫夜火左右曰夫人少避火伯姬
曰婦人之禮保傅不俱夜不下堂待保傅來
也保母至矣傳母未至也左右又曰夫人少
避火伯姬曰婦人之禮傅母不至夜不可下
堂越義求生不如守禮而死遂逮於火而死
　録曰夫人之辭傅母也其然豈其然乎恭
　公死夫人未亡人爾斷鼻既非正中自經
　恐汙溝瀆傅母不至可辭以禮矣死復何
　恨哉復何恨哉
孟姬者華氏之長女齊孝公之夫人也好禮
貞一公遊於琅琊孟姬從焉馬奔車碎孝公
使駟馬立車載之姬使御者舒帷以自障蔽
而使傅母應曰妾聞妃后踰閾必乘安車輜
軿下堂必從傅母阿保進退則鳴王環珮内
餙且結組綢繆野䖏則帷裳擁蔽所以正心
一意自歛制也今立車無軿非所敢受命也
野䖏無衛非所敢久居也二者失禮多矣夫
無禮而生不若早死使者馳以告公更取安
車然後乘而歸
　録曰孟姬可謂知禮矣夫禮不可斯須去
　身也故女子出門必擁蔽其面而可受立
　車之載耶雖然孝公琅琊之行夫人從之
　其春而省耕乎夏而省歛乎抑從獸而荒
　樂酒而亡乎姬如審此必不待馬奔車碎
　野䖏倉卒而優游於門内之職矣
齊杞梁殖之妻莊公襲莒殖戰而死莊公歸
過其妻使使者吊之於路妻曰今殖有罪君
何辱命焉若令殖免於罪則賤妾有先人之
敉廬在下妾不得與郊吊於是莊公乃還車
詣其室成禮然後去其妻無子内外皆無五
屬之親乃枕其夫之屍於城下而哭内誠動
人道路過者莫不爲其揮涕十曰而城爲之
崩既塟曰吾何歸矣夫父在則倚父夫在則
倚夫子在則倚子今吾上則無父中則無夫
下則無子吾何依哉遂赴淄水而死君子謂
杞梁殖之妻貞而知禮
　録曰杞梁妻非華孟姬比也夫徃役義也
　㳺觀非義也故伯兮之執旻與雄雉之貽
　阻皆非婦人之所得爲也其崩城不爲異
　變俗不爲多者以皆内誠之所感也嗚呼
　從容執禮無敢自遂謂之貞而有禮信乎
　其然歟
國語公父文伯之母欲室文伯饗其宗老而
爲賦緑衣之三章老請守龜卜室之俗師亥
聞之曰善哉男女之饗不及宗臣宗室之謀
不過宗人謀而不犯㣲而昭矣詩所以合意
歌所以詠詩今詩以合室歌以詠之度於法
矣
　録曰敬姜之饗與穆姜之饗可同日語哉
　匹配生民之始重宗廟而謀於宗老所以
　合二姓之好也易曰閑有家悔亡其敬姜
　之謂夫是故言不及外朝智也室必及守
　龜信也饗不及宗臣禮也勞不忘所事義
　也言不忘舅姑仁也其曰謀而不犯曰度
　於法君子之深許哉
儀禮經傳魯師春姜曰婦人以順從爲務貞
慤爲首故事夫有五平旦纚笄而朝則有君
臣之嚴沃盥饋食則有父子之敬報反而行
則有兄弟之道受期必誠則有朋友之信寢
席之交而後有夫婦之際
宋女宗者鮑蘇之妻也蘇仕衛三年而娶外
妻其姒謂曰可以去矣女宗曰何故姒曰夫
人既有所好子何留乎女宗曰婦人以專一
爲貞以善從爲順豈以專夫室之愛爲善哉
夫禮天子十二諸侯九卿大夫三士二今吾
夫士也二室不亦宜乎且婦有七去妬正爲
首吾姒不教吾以居室之禮而反使吾爲則
棄之行可乎遂不聼宋公聞之爲表其廬號
曰禮宗
　録曰魯與宋禮義之國也故若師若宗眞
　可爲閨門之範宫閫之式後世禮教所由
　取則也録之
小學曰委使過冀見冀缺耨其妻饁之敬相
待如賓與之歸言諸文公曰敬德之聚也能
敬必有德德以治民君請用之臣聞出門如
賓承事如祭仁之則也文公以爲下軍大夫
龐公未嘗入城府夫妻相敬如賓劉表候之
龐公釋耕於壟上而妻子耘於前表指而問
曰先生苦居𤱶畆而不肯官禄異日何以遺
子孫乎龐公曰世人皆遺之以危今獨遺之
以安雖所遺不同未爲無所遺也表嘆息而
去
　録曰冀缺之耨與龐公之耕有以異乎夫
　冀缺以名屈者也龐公以身屈者也以身
　屈者退而無止以名屈者進而可伸此其
　所以異也夫吕甥之難誰則不聞然而未
　廣也射鈎之事可以法矣季一言而受上
　賞缺三晋而正卿位文公之權審乎
漢書文帝所幸愼夫人在禁中嘗與皇后同
席坐及帝幸上林后與夫人從郞署長布席
袁益引却夫人坐夫人怒不肯坐上亦怒而
起盎因前進說曰臣聞尊卑有序則上下和
今既立后夫人乃妾爾孰可與同坐階下獨
不見人彘乎上說乃召語夫人賜盎金五十
斤
　録曰愚觀漢之草創不獨朝廷之上君臣
　之間其宫闈之内多有粗率此類可見後
　代亦無此矣
東漢和熹鄧皇后入□庭爲貴人時年十六
恭肅小心動有法度承事陰后夙夜戰競接
撫同列常克己以下之雖宫人𨽻役皆加恩
惜每有會諸姬貴人相競餙麗簪珥光采袿
裳鮮明后獨尚素質裝服無餙深自抑損其
衣色有與陰后同者即時觧易若並時進見
不敢正坐離立行則僂身自卑帝每有所問
常逡巡後對不敢先陰后言帝知后勞心曲
體嘆曰修德之勞乃如是乎
　録曰觀此則非但無愼夫人之事而馬后
　大練之風將行於上下矣録之
班昭爲曹世叔妻號大家博學高才動止有
禮節行法度全備作女訓七篇卑弱第一夫
婦第二敬愼第三婦行第四專心第五典從
第六和叔娣第七其畧曰古者生女三日卧
之牀下弄之瓦磚而齋告焉卧之床下明其
卑弱主下人也弄之瓦磚明其習勞主執勤
也齋告先君明當主其祭祀也三者盖女人
之常道禮法之典教謙讓恭敬先人後己有
善莫名有惡莫辭忍辱含垢常若畏懼晩寢
早作勿憚夙夜執務私事不辭劇易所作必
成手迹整理正色端操以事夫主若此苟備
而患名稱之不聞黜辱之在身未之有也夫
婦之道參配陰陽通達神明信天地之弘義
人倫之大節夫不賢則無以御婦婦不賢則
無以事夫陰陽殊性男女異行陽以剛爲德
陰以柔爲用男以疆爲貴女以弱爲羙脩身
莫若敬避疆莫若順故曰敬順之道婦之大
禮也侮夫不節譴呵從之忿怒不止楚撻從
之夫爲夫婦者義以和親恩以好合楚撻既
行何義之存譴呵既宣何恩之有恩義俱廢
夫婦離矣女有四行婦德婦言婦容婦功婦
德不必才明絶異也婦言不必辯口利辭也
婦容不必顔色美麗也婦功不必工巧過人
也清閑貞靜守節整齊行己有耻動靜有法
是謂婦德擇辭而說不道惡語時然後言不
厭於人是謂婦言盥浣塵穢服餙鮮潔沐浴
以時身不垢辱是爲婦容專心紡績不好戲
笑絜齊酒食以奉祭祀供賔客是謂婦功此
四者女之大德而不可乏者也然爲之甚易
唯在存心耳行違神祗天則罰之禮義有愆
夫則薄之故女憲曰得意一人是謂永畢失
意一人是謂永訖由斯言之夫不可不求其
心然所求者亦非謂伎媚苟親也固莫若專
心正色禮義居絜耳無塗聼目無邪視出無
冶容入無廢餙無聚會群輩無看視門户此
則謂專心正色矣若夫動靜輕脫視聽俠偷
入則亂髮壞形出刖窈窕作態說所不當道
觀所不當視此謂不能專心正色也
　録曰記禮之言陰陽剛柔之大義也女訓
　之言内外周旋之曲折也故詳録其詞以
　爲門内之知禮者告焉或曰昭之時權歸
　女主女訓之言不能格正而尚與外事豈
　敬愼之道婦順之德乎蓋常觀之易矣小
　過亨利貞可小事不可大事不宜上宜下
　大吉此之謂也是故兄王臣也反詿誤而
　被刑剛失位而不中也妹妾婦也反得時
　而褒顯柔而得中也以先幽困而後道顯
　揚小過亨也踵兄之成書利貞也作訓七
　篇禆諸女朂勉不宜上宜下也然而后方
　以六五稱制在上廼能大善相遇豈非所
　謂大吉者哉彖傳之言若有爲而發也觀
　者詳之
梁鴻宇伯鸞家貧尚節介愽賢無不通鄉里
慕其高多欲女之鴻絶不娶同縣孟氏有女
狀肥醜而檡對不嫁父母問其故女曰欲得
賢如梁伯鸞者鴻聞而聘之女求作布衣麻
履織作筐緝之具及嫁以裝餙入門七日而
始行婦禮
　録曰珪嘗爲魏王泰師矣帝曰事珪如事
　我泰可拜主獨可挾乎珪不能正泰之失
　而能成主之美異乎房杜之壺則矣
德宗建中六年始定公主見舅姑禮先是主
下嫁者舅姑拜之婦不答上命禮□定公主
拜見舅姑之儀舅姑坐受於中堂諸父兄娣
立受於東序如家人禮
　録曰自南平下嫁之後公主已異前代之
　法然其意久而復失矧世俗承襲未易遽
　改今始定之可謂善矣唐室世席女寵善
　媒奇禍太平安樂紛紛覆轍至是多不以
　時嫁有華髮者則雖欲不執禮胡可得哉
　抑德宗始却有司曰爾愛其費我愛其禮
　及唐安之逝又罪公輔以其費甚㣲過朕
　求名何其先後之不倫耶豈其定禮之時
　國家多故造塔之日侈心復萌乎好禮不
　終良有以也
宋史哲宗孟皇后眉州防禦使贈太尉元之
孫閣門祗候在之女元祐七年宣仁太后諭
宰執曰孟氏子年十六教以女儀能執婦禮
宜正位中宫又以近世禮儀簡畧詔翰林臺
諫給舍與禮官議册后六禮以進至是命尚
書左僕射吕大防攝太尉充奉迎使同知樞
密院韓世彦攝司徒副之尚書左丞蘇頌攝
太尉充發策使僉書樞密院事王巖叟攝司
徒副之尚書右丞蘇轍攝太尉充告期使皇
叔祖同知大宗正事宗景攝宗正卿副之皇
伯祖判大宗正事高密郡王宗晟攝太尉充
納成使翰林學士范伯禄攝宗正卿副之吏
部尚書王存攝太尉充納吉使權户部尚書
劉奉世攝宗正卿副之翰林學士梁燾攝太
尉充納采問名使御史中丞鄭雍攝宗正卿
副之帝親御文德殿册爲皇后太后復語帝
曰得賢内助非細事也進后父爲崇儀使榮
州刺史母王氏華原郡君
　録曰此有宋一代典禮冠於百王超於唐
　漢以淑女之好逑爲朝廷之正嫡且上有
　至仁之母主之下命衆大之臣相之肆今
　六禮之行何其鄭重耶曾未踰時一介小
　臣得以讒間至章敦主計於前郝隨釀禍
　于後帝雖知其壞德行而猶惑之豈眞前
　日之重内助今日之崇外奸每與后相反
　耶抑將有夷禍故顛倒錯亂而不自知耶
　幽王廢申后而戎伐于周襄王黜翟后而
　敗亡于鄭自古殷鑒如此君子盍觀其始
　之備禮則知其中之寡恩中之寡恩又安
　知末之免禍乎哉成敗眞不可以論人也
荆國大長公主幼不好弄太宗嘗發寳藏令
諸女擇取之欲以觀其志主獨無所取眞宗
即位下嫁附馬都尉李遵朂舊制選尚者降
其父爲兄弟行時遵勗父繼昌亡恙主因繼
昌生日以舅禮謁之帝聞密以兼衣寳帶噐
幣助其爲壽遵朂每燕賓客皆一時賢士主
必親視饔膳及遵朂出守許州暴得疾主亟
欲馳視之左右白須奏報乃可主不待報而
徃從者裁五六人帝聞遽命内侍督諸縣邏
兵以衛後居其夫之喪衰麻未嘗去身服除
不御華麗嘗燕禁中帝親爲簪花辭曰自誓
不復爲此久矣
　録曰按宋朝家法仁宗以姪事姑主獨不
　能以婦事舅乎然則荆國之守禮帝固有
　以先之也以舅姑降爲兄弟行者三代以
　上未之前聞惟夫人所行何如耳觀者不
　可不知
伊川文集二程先公珦母夫人侯氏事舅姑
孝謹與公相待如賓公賴其内助禮敬尤至
而夫人謙順自牧雖小事未嘗專制必禀而
後行撫愛諸庶不異己出從叔幼姑存視常
均治家有法不嚴而整不喜笞朴凡公有所
怒必爲之觧惟諸子有過則不掩曰子之所
以不肖由母蔽其過而不知也其教之不少
假借如此纔數歲行而或踣未嘗不呵責曰
汝若安徐而行寧至踣乎飲食置之坐側常
食絮𦎟即叱止之曰幼求稱欲長當何如與
人爭雖直不右曰患其不能屈不患其不能
伸故二程平生於飲食衣服無所擇不能惡
言詈人教使然也夫人七八歳時誦詩女子
不夜出自是不出房閣既長好文而不爲詞
章見有以文章筆札傳於人者則深以爲非
　録曰伊川傳家人曰人之䖏家在骨肉父
　子之間大率以情勝禮以恩奪義惟能不
　以私愛失其正理故家人之卦大要以威
　如爲吉又歸妹九二守其幽貞未失常正
　之道世人以媟狎爲常故以貞靜爲變斯
　言皆爲夫人設也故由前而觀則哲婦賢
　母之令著由後而觀則壷範女則之懿彰
　不可以無録也
名臣録辛次膺清脩介持不邇聲色與夫人
敬待如賓雖燕適容必莊坐必正語必誠慕
晁友元司馬文正爲人以禮自防善剔嫌疑
僕妾以下不冠不見鄱陽守程邁遺果寘白
金却之崎嶇亂離貧不自聊一豆𦎟不妄受
上面諭卿廉聲著聞皆言閩中不受俸禄次
膺奏臣爲貪而仕豈有辭禄之理但不當受
者不敢受耳太上曰使人人如卿何患不太
平耶
　録曰文官不愛錢武官不怕死夭下太平
　矣此語岳飛嘗言太上亦既知之特不能
　用若乃簡穆之起本自書生其動必以
大明萬曆三十五年歲次丁未上元吉日
　正一嗣教凝誠志道闡玄弘教大眞人
　掌天下道教事張國祥奉
㫖校梓

弘道録




弘道録卷之三十四相三
　禮
　　昆弟之禮
孟子曰欲常常而見之故源源而來不及貢
以政接于有庳
　録曰所以謂之常常者相繼之義也彼漢
　景之於梁王警蹕旂常縱不驕恣不可繼
　矣所以謂之源源者不竭之義也彼唐玄
　之於五王連枕共被縱使至親有時竭矣
　覲聘者朝廷之禮也接見者手足之親也
　不及貢則燕私之情洽不以政則非辟之
　干遠而後得以常常而見源源而來孟子
　其善探聖人者歟
孟子曰徐行後長者謂之弟疾行先長者謂
之不弟夫徐行者豈人所不能哉所不爲也
堯舜之道孝弟而己矣
　録曰夫弟者第也出于天而自然有次叙
　是故兄之齒隨行弟之齒燕行一定而可
　紊乎彼有疾棄其長者或以權或以寵或
　以利大而有國之君小而有家之子一踰
　其分未有不滅亡者孟子以不能不爲發
　之與長者折枝同意皆所以開人心自然
　之天拯季世亂忘之弊不可以不察也
小雅燕兄弟之樂歌曰棠棣之華鄂不韡韡
凡今之人莫如兄弟死喪之威兄弟孔懷原
隰裒矣兄弟求矣着令在原兄弟急難每有
良朋况也永嘆兄弟䦧于墻外禦其侮每有
良朋烝也無戎喪亂既平既安且寧雖有兄
弟不如友生儐爾邉豆飮酒之飫兄弟既具
和樂且孺妻子好合如鼓瑟琴兄弟既翕和
樂且湛宜爾室家樂爾妻孥是究是圖亶其
然乎
　録曰鹿鳴四牡皇華之後而繼以棠棣者
　以周召王室之所仰人心之所頼也聖人
　不以變廢常不以義勝恩不以一時之所
　遇而易萬世之所重其公而愛之心皎然
　青天白日不可掩也脩然雨露霜雪無非
　教也故曰其過也如日月之食焉人皆見
　之及其更也人皆仰之此之謂也是故和
　樂且孺者父母且不可間矧他人乎和樂
　且湛者妻孥尚不可先矧外物乎此所以
　雖遭流言之變管蔡之辜曾不若後世遂
　廢懿親之重不信兄弟之親也今去周公
　之世數千百年爲之歌棠棣莫不因心發
　見孰謂當其筵受之几有不能感動者哉
　盖不待垂涕淚而越人已無不化矣
又燕兄弟親戚之詩曰有頍者弁實維伊何
爾酒既㫖爾殽既嘉豈伊異人兄弟匪他蔦
與女蘿施于松栢未見君子憂心奕奕既見
君子庶幾說懌有頍者弁實彼何期爾酒既
㫖爾殽既時豈伊異人兄弟俱來蔦與女蘿
施于松上未見君子憂心怲怲既見君子庶
幾有臧有頍者弁實維在首爾酒既㫖爾殽
既皁豈伊異人兄弟甥舅如彼雨雪先集維
霰死喪無日無幾相見樂酒今夕君子維宴
　録曰愚觀此詩一篇之中而三緯具備眞
　足以感人於舞窮也夫鶺鴿小物也而飛
　鳴行搖曾是親切而有味乎蔦蘿小草也
　而纒綿依附曾是固結而可觧乎盖由聖
　人因心體物遇兄弟之急難則不暇束髮
　彼有秦人視越人者則鶺鴒乎何有於兄
　弟之相依則心誠求之彼有教猱升木者
　則蔦蘿又何如哉此學詩之大義爲禮之
　大本不可以不察也
又祭畢而燕父兄耆老之詩曰敦彼行葦牛
羊勿踐履方苞方體維葉泥泥戚戚兄弟莫
遠具爾或肆之筵或授之几肆筵設席授几
有緝御或獻或酢洗酌奠斝醓醢以薦或燔
或炙嘉殽脾臄或歌或咢敦功既堅四鍭既
鈞含矢既鈞序賔以賢敦兮既句既挾四鍭
四鍭如樹序賓以不侮曾孫維主酒醴維醹
酌以大斗以祈黄耈黄耈台背以引以翼壽
考維祺以介景福
　録曰爲此詩者其知禮之至乎夫禮不妄
　說人不辭費不踰節不侵侮不好狎周家
　世德忠厚内親九族外事黃耈皆由於自
　然不事勉强豈妄說人乎筵几雖陳不爲
　過設侍御雖多不爲過勞飲食雖盛不爲
　過腆豈辭費乎獻酬而後禮交禮交而後
　樂備樂備而後射以觀德豈踰節乎揖讓
　而升下而飲以賢而序賓以爭而君子豈
　侵侮乎養耈老以相引翼介景福而饗壽
　祺邦家有光君臣有慶豈好狎乎有此數
　者故曰知禮之至也
父兄之答行葦曰既醉以酒既飽以德君子
萬年介爾景福既醉以酒爾殽既將君子萬
年介爾昭明昭明有融高朗令終令終有俶
公尸嘉告其告維何籩豆靜嘉朋友攸攝攝
以威儀威儀孔時君子有孝子孝子不匱永
錫爾類其類維何室家之壼君子萬年永錫
祚胤其胤維何天被爾禄君子萬年景命有
僕其僕維何釐爾女士釐爾女士從以孫子
　録曰此其曰鳧翳既醉至今頌大平者必
　以首稱何也蓋曲禮曰道德仁義非禮不
　成道之所包者廣故曰昭明有融德之所
　具者身故曰威儀類善人之所聚者順故
　曰景命百禄義之所和者利故曰祚胤孫
　子是數者人情之至願君德之至純然必
　和氣周旋而人心歡悅故首曰既醉以酒
　既飽以德可以見王者之高致父兄之盛
　節萬世之下固不能外之以爲頌禱也嗚
　呼至是而周家八百年之基固矣
祭之明日繹而賓尸之樂曰鳧鷖在涇公尸
來燕來寧爾酒既清爾殽既馨公尸燕飮福
禄來成鳧鷖在沙公尸來燕來宜爾酒既多
爾殽既嘉公尸燕飮福禄來爲鳧鷖在渚公
尸來燕來處爾酒既湑爾殽伊脯公尸燕飲
福禄來下鳧鷖在潨公尸來燕來宗既燕于
宗福禄攸降公尸燕飮福禄來崇鳧鷖在亹
公尸來止熏熏㫖酒欣欣燔炙芬芬公尸燕
飲無有後艱
　録曰鄭氏䟽云謂之公尸者天子以卿言
　諸侯也諸侯有功德者入爲天子卿祭則
　爲尸故云公尸然則非周召畢榮之徒不
　能任也此時上有守成之君下有弼直之
　臣以己則齊明盛服以人則肅雝秉德以
　儀則至治馨香以物則玉帛交錯公尸安
　則神明無不安公尸宜則神明無不宜是
　以洋洋然而愛樂熏熏然而和悅皆太平
　之効至治之休也不然酒清殽馨夫誰不
　有而何獨稱鳧鷖既醉乎
公尸之答鳧鷖曰假樂君子顯顯令德宜民
宜人受禄于天保佑命之自天申之干禄百
福子孫千億穆穆皇皇宜君宜王不愆不忘
率由舊意威儀抑抑德音秩秩無怨無惡率
由群匹受福無疆四方之綱之綱之紀燕及
朋友百辟卿士媚于天子不觧于位民之攸
塈
　東萊吕氏曰君燕其臣臣媚其君此上下
　交而爲泰之時也泰之時所憂者怠荒而
　巳此詩所以終于不觧于位民之攸塈也
　録曰泰之時所憂者不但怠荒而已其所
　最憂者作聦明而亂舊章以辯言而亂舊
　政咈其耈長而任新進棄其芻蕘而召寵
　利皆足以爲顯顯令德之累秩秩德音之
　蠹也是詩一則曰不愆不忘率由舊章二
　則曰無怨無惡率由群匹夫能由舊章則
　有典則之可依成憲之可度由群匹則有
　老成之可任孝德之可憑如是而民人不
　宜天禄不永紀綱不垂於當時令名不傳
　於後代吾未之信也抑公尸而爲此言信
　非周召畢榮之徒而能若是哉
春秋文公二年八月丁卯有事於太廟躋僖
公
　錄曰愚觀春秋之世其悖亂僣差各有所
　自其始也莊公可禘則哀姜亦可致也哀
　姜可致則僖公亦可躋也是以古先聖王
　愼而重之如不得已一失則入于夷狄再
　失則入於禽獸可不愼歟若夏公弗忌之
　論夷狄禽獸之道也故曰是可忍也孰不
　可忍也
左傳晋侯使鞏朔獻齊捷于周王弗見使單
襄公辭焉曰蠻夷戎狄不式王命淫湎毁常
王命伐之則有獻捷王親受而勞之所以懲
不敬勸有功也兄弟甥舅侵敗王畧王命伐
之告事而已不獻其功所以敬親暱禁淫慝
也今叔父克遂有功于齊而不使命卿所來
撫余一人余雖欲於鞏伯未有職司於王又
奸先王之禮其敢廢舊典以忝叔父士莊伯
不能對王使委於三吏禮之如侯伯克敵使
大夫告慶之禮降於卿一等
　録曰晋侯之使鞏朔鞏朔之爲齊捷獻利
　也王之使單襄單襄之爲晋侯命義也伐
　齊貪利故責晋以義王之不見莊伯有由
　然矣而又何以宴而私賄爲哉以爲若孩
　提焉本欲其正而投之乎梨栗棗柿是未
　可知也以爲若戲術焉本與之嬉而加以
　正顔作色亦未可知也何爲而有此哉是
　時單襄公在廷王孫滿在位定雖欲如兒
　戲其如二臣何哉雖然王孫蘇之復難劉
　康公之徼戎定之本心喪矣欲不如兒戲
　不可得也
後漢書光武以東海王疆廢不以過去就有
禮故優以大封兼食魯郡二十九縣賜虎賁
旄頭宫殿設鐘虛之懸擬於乘輿疆臨之國
數上書讓還東海又因皇太子固辭帝不許
深嘉嘆之以疆章宣示公卿初魯恭王好宫
室起靈光殿甚壯麗是時猶存故詔疆都魯
宫室禮樂事事殊異至永平元年王病明帝
遣中常侍將太醫視疾又詔沛濟南淮陽王
詣魯絡繹不絶及薨上悲慟從太后出幸津
門亭發哀使大司空持節護喪大鴻臚副宗
正將作大匠視喪事贈以殊禮升龍旄頭鸞
輅龍旂虎賁百人詔楚王英趙王栩北海王
興館陶宫主及京師親戚四姓夫人小侯皆
會葬帝追惟王深執謙儉不欲厚塟以違其
意於是特詔中常侍杜岑及東海傅相曰王
恭儉好禮以德自終遺送之物務從約省以
彰王卓爾獨行之志
　録曰損之初九曰已事遄徃無咎六五曰
　或益之十朋之龜弗克違元吉王以冢器
　當陽帝以次嫡易位猶損頼初之益者也
　旣讓于尊尤能損己而不自以爲功帝復
　居尊得正追惟王執謙約務從儉損深得
　虚中善應與唐世稱讓皇帝者不可同曰
　語也此其大善之吉蔑以加矣
及肅宗尊禮東平王踰於前世諸王亦莫與
比建初七年來朝帝許之特賜裝錢千五百
萬復以王冒涉寒露遣謁者賜貂裘及大官
食物珍果使大鴻臚竇固持節郊迎帝乃親
自循行邸第豫設帷床其錢帛器物無不充
備下詔曰詩云叔父建爾元子敬之至也昔
蕭相國加以不名優忠賢也况兼親尊者乎
其沛濟南東平中山四王讚皆不名蒼既至
升殿乃拜天子親答之其後諸王入宫之以
輦迎至省閣乃下蒼以受恩過禮情不自寧
上踈辭謝帝省覽愈褒貴焉及車駕祖送流
涕而訣復賜乘輿服御珍寳輿馬錢帛以億
萬計
　録曰范曄論曰孔子稱貧而樂富而好禮
　若東平憲王可謂好禮者也其辭至戚去
　母后豈欲苟立名行而忘親遺義哉盖眩
　疑則隙生累近則喪大斯蓋明哲之所爲
　嘆息嗚呼遠隙以全忠釋累以成孝固憲
　王之志哉録之
魏書楊播家世純厚並敦義讓昆季相事有
如父子椿津恭謙忠義坐於廳堂終日相對
未嘗人内有一𦎟一飯而聚食廳堂間徃徃
幃幔隔幛爲寢息之所各就休偃還共談笑
年過六十並登台鼎嘗旦暮叅問椿他䖏醉
歸津扶持還室假寢閣前承候安否子姪羅
列階下不命之坐不敢坐也毎出或曰斜不
至不敢先飯還然後共食則親授匙箸味皆
先嘗津爲四州椿在京每四時嘉味輙因使
附之若或未寄不先入口一家之内男女百
口緦服同爨庭無間言
　録曰史稱楊播兄弟俱以忠毅謙謹荷内
　外之任公卿牧守榮赫累朝而言色恂恂
　出于至誠恭德愼行爲世師範後魏以來
　一門而已諸子秀立青紫盈庭積善之慶
　蓋有憑也及逆胡擅朝淫刑肆毒以斯族
　而遇斯禍何報施之反哉佘曰不然孔子
　曰邦有道貧且賤焉耻也邦無道福且貴
　焉耻也古之人所以不恃其遺慶而果於
　遺安者非無意也以播之家世當元魏盛
　時行義致身奉公結主夫誰曰不然至孝
　文以後君日以冲政日以廢女主擅權賊
　臣竊柄四海囂然魏已不國矣播於斯時
　脩然遠覽覺積慶之不足憑而遺危之有
　可痛並辭台鼎之貴若漢之廣受誰能奪
　之乎迨至尒朱氏興弑君沉母扇毒萬類
　蓋已不可免矣故椿津之禍不獨慘於世
　隆誣搆之時而大著於元顯入洛之日不
　獨危於節閔詔下之後而並肇於孝莊侍
　中之前然則恭德愼行徒貽楷範之名而
　席權世寵深爲明哲之戒乎
愽陵崔挺三世同居門有禮讓與弟振推讓
田宅怡然不釋子孝芬孝暐孝演孝直孝政
兄弟孝義慈厚孝演孝政先亡孝芬等哭泣
哀慟絶内蔬食容貌損瘠見者傷之孝暐等
奉孝芬盡恭順之禮坐食進退孝芬不命則
不敢也鷄鳴而起旦叅顔色一錢尺帛不入
私房吉凶有須聚對分給諸婦亦相親愛有
無共之叔振既亡奉承叔母李氏若事所生
旦夕温清出入啓覲家事巨細一以諮决每
兄弟出行有獲財物尺寸已上皆内李氏之
庫四時分賚李自裁之如此者二十餘歲撫
從弟宣伯子朗如同氣焉
　録曰楊播之敦讓然而不有其家者以其
　世席權寵也崔挺之慈厚然而率保其宗
　者以其世乏津要也故曰可畏不可恃也
　君子何幸而遇邦有道士大夫有禮則風
　操高亮重於朝野若能以士大夫之禮反
　正無道之邦又何忠諒弼直之不足賴哉
　觀者各適其當而已
隋書王凝常居慄如也子弟非公服不見閨
門之内若朝廷然通嘆曰賢哉凝也御家以
四教文行忠信正家以四禮冠婚喪祭非禮
不動殆終身焉聖人之書必備及公服禮噐
不假垣屋什物必堅朴曰毋苟費也門巷果
木必方列曰毋苟亂也與人不受遺非其力
不食饗食之禮無加物焉曰及禮可矣唐貞
觀初太宗精脩治具房杜魏王之徒播厥師
施文中子之制作將以大行凝嘆曰大哉兄
之述乎以言乎皇綱帝道則大明矣以言乎
天地之間則無不至焉天下有道聖人推而
行之天下無道聖人述而藏之所謂流之斯
爲川焉塞之斯爲淵焉升則雲施則雨潜則
潤何徃而不利焉
　録曰凝之所見其逹於通之所擬乎何以
　知其然也夫龍門顯矣太平十二策之獻
　未能盡如吾意則不若守禮終身之爲高
　續經賢矣致治不世出之主未能悉用吾
　言則不若述而藏之之爲得此其所以房
　杜諸公並尊而不足長孫一人尼之而有
　餘固不若升則雲施則雨潜則潤與無徃
　不利之爲逹也
唐史玄宗開元二十九年太尉寧王憲薨上
哀惋特甚曰天下兄之天下也固讓於我爲
唐太伯常名不足以處之乃謚曰讓皇帝其
子汝陽王璡表述先志固讓不許
　録曰陸贄有言道合天謂之皇德配地謂
　之帝皆至尊之殊號極大之美名不可以
　虚拘矧可以餙讓乎帝廣因心之愛禁中
　拜跪如家人禮此天叙天秩之不可亂由
　之可也至以遜位之私情而輕無上之大
　號受之者惶恐而不安加之者悖理而可
　笑非所以爲重實所以爲褻未可爲後世
　法也
宋傳李柬之肅之承之及之皆丞相迪子承
之生而孤肅之鞠育誨導至於成人遂相繼
爲侍從及遷龍圖直學士懇辭乞以授兄曰
臣少鞠於兄且其爲待制十稔矣帝曰卿兄
弟禮愛足厲風俗肅之亦當遷也即並命焉
及之吏事精明所居官稱職嘗撰次唐史有
益治體者爲君臣龜鑑柬之自少受知於㓂
凖英宗即位富弼薦其學行帝勞之曰卿通
議耆儒方咨訪以輔不逮豈止經術而已兼
東宫侍讀賜穎王生日禮物故事王拜賜即
退英宗諭王令留柬之食冀其從容以禮開
導甫神宗登祚柬之即日請老自工部尚書
拜太子太保致仕舊無閤門謝辭式特賜對
延和命之坐仍置宴資善堂令講讀官皆賦
詩勸勞甚渥又勑王珪叙其事子孝基亦位
宫僚以親須養求監崇福宫凡就閑十年與
父同謝事纔年五十士大夫稱美以比漢廷
二䟽弟孝達進對神宗問起居狀並嘆以爲
度越常人遠矣
　録曰胡明仲以二䟽之去知太子之不足
　恃未可以爲然也至於柬之父子豈非誠
　然乎哉神宗殉意自好甫臨大政即納安
　石之說恣變亂之謀而通曉國典之君子
　寧無措意乎哉厥後孝壽孝稱同一昆季
　未免爲章惇起獄京卞任權有媿於禮愛
　多矣此帝所以嘆其度越常人也
吕大防兄大忠弟大鈎大臨同居相切磋論
道考禮一本於古關中言禮學者推之嘗爲
鄕約曰德業相勸過失相規禮俗相交患難
相恤謝良佐教授秦州大忠每過之聼講論
語必正襟歛容曰聖人言行在焉吾不敢不
肅大鈎居諫議憂自始喪至於襄事一倣古
儀所得爲者而居喪之節鉅細䂓矩于禮又
推之祭祀冠婚飮酒相見慶弔之事皆不混
於習俗粲然有文以相接人咸安而習之大
臨通六經尤邃於禮每欲掇習三代遺文舊
制令可施行不爲空言以拂世駭俗富弼致
政于家爲佛氏之學大臨與之書曰古者三
公内則論道於朝外則主教于鄕豈以爵位
進退體力盛衰爲之變哉今大道未明人趨
異學疑聖人爲未盡善輕禮義爲不足學此
老成大人惻隱存心之時振起頽俗在公之
力若夫移精變氣務求長年此山谷避世獨
善其身之所爲豈以望於公哉弼深謝之
　録曰中庸曰君子之道造端乎夫婦藍田
　之社約至今猶有耿光者以蕡爲之父也
　其曰德業相勸過失相規者莫過於戒淺
　薄也而禮俗相交患難相恤可以相因而
　舉苟於帷簿之間行有所虧則凡鄉閭之
　内言皆罔信雖欲正五尺之童且猶不得
　何况堂堂之元宰乎抑關中之俗自周以
　來號爲篴古而橫渠之教頗亦有聞吕氏
　數公殆門墻之巨擘也其於禮學乎何有
　此又不可不知
天順日録景泰辛未值
上皇回鑾　廷議迎復之禮率以虜人變詐
不測爲辭祗欲遣一車兩馬迎之時給事中
林聦上言今者虜酋也先畏天悔過祗奉鑾
輿迎復之禮當用　鹵簿大駕會禮部尚書
胡濙出一簡與侍郞葉盛言内閣高學士穀
所示大率皆懇切而言
皇上之於
太上誼則君臣親則兄弟迎復皆宜從厚欲
以簡進庶知人心崇重之意靡間朝野吏部
尚書王直亦賛曰此禮失而求諸野者宜以
上　聞獨王文以爲此匿名文書類耳事將
寢聰毅然上奏王直胡濙皆腹心大臣事關
大體當公論不宜私言於是以其簡進而
上皇迎復之禮率得如儀皆聦之力云
　録曰周子云天下勢而已此重則彼輕自
　然之理也聖人治天下必使彼此無偏重
　之勢人己無向背之情聰惟有此議而後
　儲議隨之向使在廷人人若此必不如南
　内之錮　東駕之更於是正監國之權明
　攝位之誼既可免他日奪門之患亦可逭
　異時郕戾之辜矣其於君臣兄弟何待禮
　失而求諸野哉



弘道録卷之三十四
弘道録卷之三十五相四
　禮
　　朋友之禮
孟子舜尚見帝帝館甥於貳室亦饗舜迭爲
賓主是爲天子而友匹夫也
　録曰天地之氣起于子交會于午帝王之
　運出乎震相見乎離而堯之興也以火德
　得天地之中數舜之興也以土德得天地
　之中氣是乃天數五地數五五位相得而
　各有含安在其論匹夫天子也蓋雖同德
　齊聖實天運氣數而然後世安敢希其萬
　一耶
伯夷辟紂居北海之濱聞文王作興曰盍歸
乎來吾聞西伯善養老者太公辟紂居東海
之濱聞文王作興曰盍歸乎來吾聞西伯善
養老者天下有善養老則仁人以爲己歸矣
　録曰按禮凡養老有虞氏以燕禮夏后氏
　以饗禮殷人以食禮周人備而兼用之五
　十養於郷六十養於國七十養於學逹於
　諸侯於是二老幡然來歸而文王之化已
　不啻蹶然興矣及武王伐紂而二老致用
　判然不同何也孔子曰君子或出或處或
　默或語二人同心其利斷金是故鷹揚之
　發援之以道也采薇之食存之以義也貳
　心之勉决之乎帝也叩馬之諌奉之乎天
　也蓋太公以天下爲己任伯夷以君臣爲
　己責然皆有以合乎天理之正而即乎人
　心之安則何必較其同與異乎然則二老
　跡雖迥異實則同歸不可能岐二分也
禮記周武王踐祚三日召師尚父而問焉曰
黄帝顓頊之道存乎師尚父曰在丹書王欲
聞之則齋矣王齋三日端冕師尚父亦端冕
奉書而入王東面而立師尚父西面道書之
言曰敬勝怠者吉怠勝敬者滅義勝欲者從
欲勝義者凶
　録曰周武王既尊太公爲師而又號曰尚
　父其事之也可謂至矣而其禮王東面而
　立師尚父西面宛然師友之義不獨堯與
　舜爲然也敬者聖學始終之要也敬勝怠
　則夙夜祗懼罔敢不迪故吉也怠者慢易
　放肆之萌也怠勝敬則狎侮五行厭棄三
　正故滅也義者裁度制事之本也義勝欲
　則不役耳目百度惟貞故從也慾者人心
　危殆之端也慾勝義則沉湎冐色力行無
　度故凶也此三皇五帝傳之乎上古載之
　乎丹書而止曰黃帝顓頊者乃錯舉以見
　義宜乎端冕致齋而後得聞也
詩小雅燕朋友之樂歌伐木丁丁鳥鳴嚶嚶
出自幽谷遷于喬木嚶其鳴矣求其友聲相
彼鳥矣猶求友聲矧伊人矣不求友生神之
聼之終和且平
　録曰詩云鳥鳴嚶嚶而又曰出自幽谷遷
　于喬木可見非困窮之比寂寞之倫猶其
　曰鳳凰鳴矣于彼高岡皆所以喻于朝廷
　之上者也然又安得而神聼之哉古人動
　必稱神明以見無人己私意於其間若所
　謂昊天曰明及爾出王昊天曰旦及爾㳺
　衍而此君子者仁義以爲儷道德以爲鄰
　心志之相許建諸天地也同心恊力以康
　王室夙夜匪懈以事一人肝膽之相照質
　諸鬼神也一言以出天下同其利一行以
　立萬民共其休而至和之澤傳於無窮太
　平之美垂於永久其不然者則殘民害物
　妬賢嫉能朝廷天下亦壊亂隨之矣此朋
　友之倫關乎世道最切非但爾汝之間聲
　諾相聞而已
伐木許許釃酒有藇既有肥羜以速諸父寧
適不來微我弗顧於粲酒掃陳饋八簋旣有
肥牡以速諸舅寧適不來㣲我有咎伐木于
阪釃酒有衍籩豆有踐兄弟無遠民之失德
乾餱以愆有酒湑我無酒酤我坎坎鼓我蹲
蹲舞我迨我暇矣飲此湑矣
　録曰所求乎朋友先施之未能也古人敦
　篤之行毎如此安有人之不我顧者哉故
　又曰有酒湑我無酒酤我極盡在我無遺
　而已矣
宣王命尹吉甫帥師北伐有功而歸詩人作
歌美之曰吉甫燕喜既多受祉來歸自鎬我
行永久飮御諸友炰鼈膾鯉侯誰在矣張仲
孝友
　録曰吉甫尊爲元帥親爲世臣且懋建征
　伐之功以攄玁狁之難必有奇謀祕計之
　士人則叅謀出則副乘此將相之事也而
　乃歸之張仲何哉蓋孝友者六行之首八
　刑之先國之命官以此保民家之立法以
　此艾後故君牙之有政即張仲之令猷而
　吉甫之交懽乃詩人之樂道嗚呼以飲御
　而進賢則無驕恣放縱之意以炰鼈而爲
　禮安在窮奢極欲之非一燕而三美併焉
　謂之多祉不亦宜乎
大雅賓之初筵左右秩秩籩豆有楚殽核維
旅酒旣和㫖飲酒孔偕鍾鼓旣設舉醻逸逸
大侯既抗弓矢斯張射夫旣同獻爾發功發
彼有的以祈爾爵賓之初筵温温其恭其未
醉止威儀反反曰旣醉止威儀幡幡舍其坐
遷屢舞遷遷其未醉止感儀抑抑曰既醉止
威儀怭怭是曰既醉不知其秩賓旣醉止載
號載呶亂我籩豆屢舞僛僛是曰旣醉不知
其倕側弁之俄屢舞傞傞既醉而出並受其
福醉而不出是謂伐德飮酒孔嘉維其令儀
凡此飮酒或醉或否旣立之監或佐之史彼
醉不滅不醉反耻式勿從謂舞俾太怠匪言
勿言匪由勿語由醉之言俾岀童羖三爵不
識矧敢多又
　録曰序以此爲飲酒悔過而作以愚觀街
　武公史之所載與詩之所陳截然不同豈
　其既失而後改者歟君子曰秦之穆公聖
　人所深許也然則歌賓筵之詩而不知自
　反者眞斯人之不若歟
論語孔子曰晏平仲善與人交久而敬之
　録曰愚聞諸張子曰晏嬰智矣而不知仲
　尼然而反稱其善何耶夫子之交也道義
　而已矣故惟主久而能敬後世之交也勢
　利而己矣故一於趨以求知然則命也者
　夫子眞罕言也敦謂張子而不知耶
𤩁伯玉使人於孔子孔子與之坐而問焉曰
夫子何爲對曰夫子欲寡其過而未能也使
者出孔子曰使乎使乎
　録曰按夫子之友衛有伯玉齊有晏嬰鄭
　有子産皆得位得國者也其使人於孔子
　不曰通交際達命令乃惟以寡過爲言可
　以見古人之道義切磋雖一价之使未嘗
　以富貴利達而動其心而伯玉之篤行愼
　德老而不倦人不間於其使者之言矣
朋友之饋雖車馬非祭肉不拜
　録曰人須是此意存於其中不以此意存
　於其中則有饋爲厚無饋爲薄充此類雖
　舜受堯之天下亦上下相通之義茍非歸
　格于藝祖用特何所施其敬耶若以百官
　牛羊倉廪爲重使己僕僕爾丞拜也斯乃
　子思之所不悅而謂舜與夫子爲之乎
孟子繆公亟見於子思曰古千乘之國以友
士何如子思不悅曰古之人有言曰事之云
乎豈曰友之云乎子思之不悅也豈不曰以
位則子君也我臣也何敢與君友也以德則
子事我者也奚可以與我友千乘之右求與
之友而不可得也而况可召乎
　録曰愚觀古之聖賢以道自重蓋不但子
　思爲然也曾子曰𣈆楚之富不可及也彼
　以其富我以吾仁彼以其爵我以吾義吾
　何慊乎哉孟子曰在彼者皆我所不爲也
　在我者皆古之制也吾何畏彼哉蓋聖人
　道大德宏無可不可若賢者道隆則從而
　隆道污則從而污不可以不愼者觀於此
　而可見矣
孟獻于百乘之家也有友五人焉樂正裘牧
仲其三人則予忘之矣獻子之與此五人者
友也無獻子之家者也此五人者亦有獻子
之家則不與之友矣
　録曰一貴一賤交情乃見此資其勢者也
　一富一貧乃見交情此利其有者也故曰
　權交者不久貨交者不親夫是而可謂之
　友乎此義不明而後富者日驕貧者日謟
　勢利益盛道義益微孟子發爲是論所以
　立輔仁之範闢諛佞之門不可以不知也
非惟百乘之家爲然也雖小國之君亦有之
費惠公曰吾於子思則師之矣吾於顏班則
友之矣王順長息則事我者也
　録曰惠公之事無可考然能辯大賢爲吾
　師次賢爲吾友則亦非常人矣抑周道衰
　伐木廢國君大夫尚能崇彼抑此師資友
　益以爲美談豈非孔門道德足以感人乎
　過此蓋寥寥矣
非惟小國之君爲然也雖大國之君亦有之
晋平公之於亥唐也入云則入坐云則坐食
云則食雖蔬食菜羹未嘗不飽蓋不敢不飽
也
　録曰晋平公之爲君也錮欒盈囚叔向耽
　淫蠱之疾作虒祈之官惑以喪志無能爲
　已特於賢者尚知禮貌恭遜之間進退疾
　徐之際周旋執禮儼然猶存故君子亦不
　以人而廢之也
通鑑魏文侯以卜子夏田子方爲師每過段
干木則廬必式四方賢士多歸之
　録曰古之王者尚必有師子夏聖門高第
　未足爲辱若田子方段干木則吾不知也
　雖然以一僣竊之後而能知此亦足多矣
　厥後魏侯罃卑禮厚幣以招賢者而孟軻
　亦至區區梁國之小而致大賢之再爲國
　者可不務作于前耶惜乎矯名干寵富貴
　驕人有禮賢之名而無用賢之實無惑乎
　終于僣竊而巳也
孟子見梁惠王王曰叟不遠千里而來亦將
有以利吾國乎孟子對曰王何必曰利亦有
仁義而已矣未有仁而遺其親者也未有義
而後其君者也王曰何以利吾國大夫曰何
以利吾家士庶人曰何以利吾身上下交征
利而國危矣萬乘之國弑其君者必千乘之
家千乘之國弑其君者必百乘之家萬取千
焉千取百焉不爲不多矣苟爲後義而先利
不奪不饜
史記燕昭王即位卑身厚幣以招賢者謂郭
隗曰齊因孤之國亂而襲破燕孤極知燕小
力少不足以報然誠得賢士與共思以雪先
王之耻孤之願也先生視可者得身事之郭
隗曰古之君有以千金使涓人求千里馬者
馬已死買其骨五百金而返君大怒涓人曰
馬死且買之况生者乎馬今至矣不期年而
里之馬至者三今王必欲致士先從隗始况
賢於隗者豈遠千里哉於是昭王爲隗改築
宫而師事之由是士爭趨燕樂毅自魏徃劇
辛自趙徃昭王以樂毅爲亞卿任以國政
　録曰孟子之時沈同嘗以其私問矣未聞
　樂毅之名也太史公又謂讀孟子書至梁
　惠王問何以利吾國未嘗不廢書而嘆也
　曰嗟乎夫子罕言利嘗防其源也自天子
　至於庶人好利之弊何以異哉然則涓人
　馬首之說果敦爲之是時仁義之禍棘矣
　利慾之害熾矣孟子以其命世之才而爲
　超卓之論若果二事並觀可以見賓師之
　重長老之稱不爲徒然至於燕昭樂毅孳
　孳爲利仁義罔聞其君臣之不終端可見
　矣其所謂不奪不饜尤足垂訓蓋其始也
　岀乎彼入乎此故其終也出乎爾反乎爾
　然則遺親後君摩不然矣此豈一隗一辛
　所能知乎嗚呼後世乃有自比之者則其
　所見亦小矣哉
西漢書古之儒者愽學乎六藝之文以立五
教之典則至治之成法周衰孔子之言不用
而道不行於是應聘諸侯以苔禮行誼七十
子之徒散遊四方大者爲師傅小者爲䧬友
故子張居陳澹臺子羽居楚子夏居西河子
貢終於齊及秦并天下燔詩書殺儒士六學
於此缺矣陳涉之王也魯諸儒持孔氏禮噐
徃歸之孔甲遂爲涉愽士卒與俱死夫涉起
匹夫敺謫戌以立號不滿歲而亡然而搢紳
先生徃焉何也以秦禁其業積怨發憤於陳
王也漢高皇誅項籍引兵圍魯魯中諸儒尚
講誦習禮弦歌之音不絶豈非聖人之遺化
哉至孝武時公孫弘起徒步數年位宰相封
侯於是即丞相府起賓館開東閣以延賢人
其後李蔡嚴青翟趙周石慶公孫賀劉屈氂
繼之自蔡至慶丞相府客館丘墟而已賀與
屈氂壞以爲馬廐奴婢室焉
　録曰吾儒於天地間大之則繼徃聖開來
　學次之亦崇治化興太平此禮不可一日
　廢也區區陳涉亦能知之惜乎大漢之興
　不能崇重致使賈董之徒不能張施於其
　間而公孫弘掠美於其後史故歷數興慨
　太息於其間者豈盡無意歟其所感嘆深
　矣讀者詳之
漢初有東園公綺里季夏黄公甪里先生此
四人者當秦之世避而入商雒深山以待天
下之定也高祖聞而召之不至後惠帝爲太
子卑辭束帛致禮安車迎而致之四人旣至
從太子見高祖客而敬焉其後谷口有鄭子
眞蜀有嚴君平皆修身自保非其服弗服非
其食弗食成帝時以禮聘子眞不詘而終君
平卜筮於成都巿以爲卜筮賤業而可以患
衆有邪惡非正之問則依筮龜爲言利害與
人子言依於孝與人弟言依於順與人臣言
依於忠各因勢導之以善從吾言者已過半
矣楊雄少從㳺學至仕宦數爲在位顯者稱
道其德適杜陵李疆爲益州牧喜曰吾眞得
嚴君平矣雄曰君備禮以待之彼人可見而
不可得詘也及至蜀致禮與相見嘆曰楊子
雲誠知人
　録曰漢承秦後始以焚書坑儒終以輕士
　謾罵幾於無士無友矣有太子者出一卑
　詞求之而峨冠愽帶彬彬都雅復見漢廷
　可見友道之不終絶與厥後子眞君平流
　風餘韻被于當時孟子不云其君用之則
　安富尊榮其子弟從之則孝弟忠信其諸
　若人之謂也歟
曹參爲齊相時天下初定悼惠王富於春秋
參盡召諸長老先生問所以安集百姓者膠
西有蓋公使人厚幣請之旣見爲言治道貴
清淨而民自定因推此類而具言之叅於是
避正堂舍蓋公焉盡用其術故相齊九年齊
國安集大稱賢相
　録曰參不但相齊以相天下亦此道也此
　可見漢代名臣尚然能自得師不皆好臣
　其所教也豈不賢於後世哉
衛青爲大將軍諸侯皆屬焉尊寵於群臣無
二公卿以下皆卑奉之獨汲黯與亢禮人或
說黯曰大將軍尊重君不可以不拜黯曰以
大將軍有揖客反不重耶大將軍聞愈賢黯
數請問國家朝廷所疑遇黯加於平日
　録曰汲黯不拜衛青所恃者何耶蓋人有
　慾則無剛剛則不屈於慾凡所以卑奉之
　者慾也黯惟無慾故面折而不爲過犯義
　而不爲辱君且直之而况於臣乎或曰黯
　常願出入禁闥豈其無慾哉夫質直好義
　者逹也色取行違者聞也黯之行達矣其
　在内也奚以重其在外也奚以輕
馬援與公孫述舊同里閈相交善後述稱帝
成都隗囂使援徃觀以爲旣至當握手歡如
平生而述盛陳陛衛以延援入交拜禮畢使
出就館更爲制都布單衣交讓冠會百僚於
宗廟中立舊交之位述鸞旗旄騎蹕警就車
磬折而入禮饗官屬甚盛及援奉書雒陽初
到光武在宣德殿南廡下但幘坐迎笑謂援
曰卿遨遊二帝間今見卿使人大慚援謝曰
當今之世非但君擇臣臣亦擇君耳臣與公
孫述同縣少相善臣前至述陛戟而後進臣
臣今遠來陛下何知非刺客奸人而簡易若
是帝復笑曰卿非刺客顧說客爾援曰天下
反覆盗名字者不可勝數今見陛下恢廓大
度同符高祖乃知帝王自有眞矣
　録曰帝之簡易不當如是耶夫王僚重鎧
　專諸刺行秦法斷兵荆軻匕見固不在於
　簡與不簡也然則帝豈故爲是哉聲音笑
　貌可施於庸品之人開心見誠自結于豪
　傑之士援之觀聼一見决矣惜乎說客之
　言非知援者蓋援之擇君出于本心專意
　東方乃其素願初非反覆傾詐之徒也使
　其君可事則雖堂陛介然不害其委質使
　其君不可事則雖握手歡然不見其可親
　卒之滅囂虜述不越範圍然則援非說客
　廼德客耳其於慙詔乎何有




弘道録卷之三十五





弘道録卷之三十六相五
　禮
　　朋友之禮
東漢書明帝永平二年上幸辟雍初行飬老
禮以李躬爲三老桓榮爲五更三老服都紵
大袍冠進賢冠扶玉杖乘輿到辟雍禮殿御
座東厢遺使者安車迎三老五更於太學講
堂天子迎於門屏交禮道自阼階三老升自
賓階至階天子揖如禮三老升東面三公設
几九卿正履天子親袒割牲執醬而饋執爵
而酳祝哽在前祝饐在後五更南面三公進
供禮亦如之禮畢引桓榮及弟子升堂上自
爲說諸儒執經問難於前冠帶搢紳之人圜
橋門而觀聼者蓋億萬計
　録曰光武建立辟雍未及臨饗至是明帝
　親幸始行其禮今觀威儀文物之盛登降
　揖遜之周三代以後鮮見其倫嗚呼可謂
　善繼人之志善述人之事者矣惜乎特備
　於王公貴人公卿外戚而鮮及於天下是
　以詔令未申庠序未設期門羽林之士橋
　門冠帶之人不過觀聼之美所謂人倫孝
　弟無所關預而教化亦止於如斯而已
上自爲太子受尚書於桓榮及即帝位猶尊
以師禮嘗幸太堂府令榮坐東面設几杖會
百官及門生數百人上親自執業諸生或避
位發難上謙曰太師在是旣罷悉以大官供
具賜太常家榮每疾病帝輒遣使者存問大
官太醫相望於道及篤帝幸其家問起居入
街下車擁經而前撫榮垂涕賜以床茵帷帳
刀劍衣被良久乃去自是諸侯將軍大夫問
疾者不敢復乘車到門皆拜床下榮卒帝親
自變服臨喪送葬賜冢塋于首山之陽
　録曰夫邪正不並立儒釋不同行有天地
　然後有儒佛乃何爲者哉帝知崇儒養老
　而又事佛乎何也曰此葉公之通患也夫
　儒之貴不在於章句猶龍之靈不在於爪
　牙以二帝三王之所務而求之三老五更
　之所稽猶以神靈變化之設施而望於蛇
　蜓蜓蜴之蠢動也雖然豈惟儒哉佛以空
　虚寂滅即心見性自然惠覺安在其四十
　二章之傳乎然則沙門之所精亦桓榮之
　所稽者而儒與佛胥失之矣
崔駰博學有偉才盡通古今訓詁百家之言
少善屬文游太學與班固傅毅齊名常以典
籍爲業未遑仕進元和中肅宗始脩古禮巡
狩方岳駰上四廵頌以稱漢德辭甚典美帝
雅好文章自見駰頌後嗟嘆之謂侍中竇憲
曰卿寧知崔駰乎對曰班固數爲臣說之然
未見也帝曰公愛班固而忽崔駰此葉公之
好龍也試請見之駰由此候憲憲屣履迎門
笑謂駰曰亭伯吾愛詔交公公何得薄哉遂
揖入爲上客
　録曰愚觀肅宗之論二子蓋不但言語文
　字之間而其終身之得失利害已較然判
　矣駰前奏記數十指切長短至憲不能容
　而能潔身遠引所謂即鹿無虞幾不如舍
　者其能免禍宜矣固不教諸子多不遵法
　至吏人厭苦畏不敢發所謂婦子嘻嘻失
　家節者其終安得而不亡哉
　重雷義少同郡相友善俱學魯詩顏氏春
秋太守張雲舉重孝廉重以讓義及義舉茂
才亦讓於重太守不聼義遂陽狂後同舉孝
廉俱拜尚書郞義代同時人受罪因遂見黜
重見義去亦以病免故郷里爲之語曰膠漆
目謂堅不如雷與陳
　録曰愚觀陳雷之事本末未詳史特其大
　較耳遐哉邈乎設使人人讓德比屋相推
　濟濟之俗不興於其時乎若乃王吉貢禹
　彈冠相慶庶幾近之至於朱博蕭育弗能
　及矣
任延年十二學於長安明詩易春秋顯名太
學號爲聖童更始元年以爲會稽都尉時年
十九到任靜泊無爲唯先遣饋禮祠延陵季
子時天下新定道路未通避亂江南者皆未
還中土會稽頗稱多士延到皆聘請高行如
董子儀嚴子陵等敬待之以師友之禮吴有
龍丘萇者隱居太末志不降辱王莽時連辟
不到椽吏白請召之延曰龍丘先生躬德履
義有原憲伯夷之節都尉洒掃其門猶懼辱
焉召之不可遣功曹奉謁脩書記致醫藥吏
使相望於道積一歲萇乃乘輦詣府願得先
備採録遂署議曹祭酒萇尋病卒延自臨殯
不朝三日是以郡中賢士大夫爭徃焉
　録曰史稱子陵披羊裘變姓名而迯觀諸
　任延所禮則固未嘗遁也時大蹇朋來延
　方以弱冠之年而能傾心下賢可謂不失
　中正之節者也卒能使龍丘感動願得備
　録孔子曰朋友死無所歸曰於我殯其斯
　長孫之謂乎
北海管寧少與華歆邴原相友游學於異國
並敬善陳仲弓時天下大亂聞公孫度令行
海外遂與原及王烈等避於遼東度虚館以
候旣徃與語唯於經典不及世事乃因山爲
廬鑿坯爲室越海避難者多就之旬月而成
邑遂相與講詩書陳俎豆飭威儀明禮讓非
學者無見也由是度安其賢民化其德所居
屯落會井汲者男女雜爭寧患之乃多買噐
分置井傍汲以相待而不使知來者恠之問
知寧所爲乃各相責讓不復爭擾鄰有牛暴
田爲牽著涼處自爲飲食子主大慙若犯嚴
刑禮讓移於海表黃初四年詔舉獨行君子
司徒華歆薦寧詔以爲大中大夫固辭不受
明帝即位歆爲太尉遜位讓寧亦辭疾自越
海及𡚖常坐一木榻積五十餘年未嘗箕股
其榻上當膝處皆穿行年八十志無衰倦偃
息窮巷飯鬻糊口吟咏詩書不改其樂困而
能通遭難必濟經危蹈險不易其節金聲玉
色久而彌彰揆其終始殆天所祚
　録曰孔子曰言忠信行篤敬雖蠻貊之邦
　行矣寧澡身浴德遭亂弗迷臨治弗屈可
　謂邦有道不變塞焉邦無道至死不變者
　也其與華歆始焉不肯同席而坐終焉不
　可同日而語矣
三國志劉備見徐庶於新野回謂備曰此間
有諸葛孔明其人卧龍也將軍豈願見之乎
備始曰君與俱來庶曰此人可就見不可屈
致將軍欲見宜枉駕顧之備曰諾由是親徃
詣亮於隆中凡三顧乃得見
　錄曰蹇之上六曰徃蹇來碩吉利見大人
　時權御已移漢祚將傾險難之極也玄德
　冒險而起戹塞窮蹇又無倚頼茍非剛明
　之才碩大之輔佐之以濟險資之以紓難
　豈能出於蹇乎故其象爲大善之吉其占
　爲利見大人三顧之禮有由然哉然則所
　以勸備者雖由於庶而所以扶劉者先定
　於初矣豈偶然之故哉
文中子王通父隆傳先王之業教授門人千
餘嘗歌伐木而召通曰爾來自天子至於庶
人未有不資友以成者也通於是有四方之
志蓋授書於東海李育學詩於會𥟵夏琠問
禮於河東關朗正樂於北平霍汲考易於族
父仲華慨然有濟蒼生之心西遊長安見隋
文帝上太平十二策遵王道推霸畧上不能
用遂歸教授於河汾之間乃續詩書正禮樂
脩六經賛易道九年大就門人自遠而至河
南董常太山姚義京兆杜淹趙郡李靖南陽
程元扶風竇威河東薛收中山賈瓊清河房
玄齡鉅鹿魏徴太原温太雅頴川陳叔通等
咸北面焉從父王珪曰積亂之後當生大賢
世習禮樂莫若吾族振斯文者非子誰歟及
卒門人議曰吾師其至人乎自仲尼以來未
之有也易曰黄裳元吉文在中也請縊曰文
中子緦麻設位哀以送之
　録曰按東臯子王績與尚書陳叔逹書曰
　貞觀初王凝爲監察御史彈侯君集事連
　長孫太尉由是獲罪時杜淹爲御史大夫
　密奏凝直言非辜於是無忌與淹有隙而
　王氏兄弟皆抑不用矣及叔達撰隋史淹
　時所撰文中子世家逹之陳公亦避太尉
　之權藏而未出後魏徵適奏事見太尉曰
　君集之事果虚耶御史當反其坐果實耶
　太尉何疑焉於是意稍解其後君集果誅
　然則通之不幸非有大故也而史實遺之
　無足怪矣至樵作通志顧亦之循其舊不
　爲立傳果何爲哉然則何貴於君子述作
　之功而爲千古斯文之幸乎録之
唐書儒學傳貞觀六年詔定孔子爲先聖顔
子爲先師盡召天下惇師老德以爲學官數
臨幸觀釋萊命祭酒愽士講論經義賜以粟
帛生能通一經得署吏廣學舍千二百區諸
生員至三千二百四方秀乂挾策負素坌集
京師文治蝟焉勃興糾侈袂曳方履誾誾秩
秩雖三代之盛所未聞也
　録曰自古民生於三事之如一太宗可謂
　無負君師之責矣然豈知君子之道費而
　隱者也外而高昌百濟新羅吐蕃遣子入學
　内而閨門之内蕭墻之間不能無慚德焉此
　天地之大人猶有憾焉者而挾策負素固不
　若鳶飛魚躍之妙矣唐之所以不如三代也
十七年定太子見三師儀迎於殿門外先拜
三師答拜每門讓於三師三師坐太子乃坐
其與三師書禮皆前後稱名惶恐
　録曰太宗之尊三師可謂至矣以王珪爲
　魏王師則先拜以玄齡爲太子師則又先
　拜至是著爲定式俾其子孫世守之奈何
　不旋踵而忽亡其故何歟彼三師之設肇
　自周公内有元聖之德外抗伯禽之法則
　師道立矣彼李勣者帝以朝四暮三畜之
　彼亦以朝三暮四應之則凡拜揖進退之
　間坐立疾徐之際祇如登場之戲術耳何
　足貴哉蓋不但旋踵之間可以廷辱師傅
　而五王之禍亦且不遠矣此録之意也
高士廉都督益州爲文會命儒生講論經史
勉勵後進學校粲然復興有朱桃椎者隱居
不仕沉浮人間竇軌鎮益聞而召見遺以衣
眼逼爲郷正桃椎口竟無言棄衣於地逃入
山中夏則躶形冬則樹皮自覆贈遺一無所
受毎爲苦履置於路側見之者曰居士履也
爲鬻米置本處桃椎至夕而取之終不與見
議者以爲焦光之流士廉下車以禮致之及
至降階與語毎令官僚存問以近代以來多
輕隱逸士至是獨加褒禮蜀中以爲美談
　録曰蜀有蠻夷之風不但文翁一人君平
　一事可以相屬而欲廉頑立懦茍非加意
　於至賤不能揚其波非挹損子至貴不能
　顯其化此褒禮下士不得不爲美談也
會昌中白樂天居洛與胡吉劉鄭盧張等六
人皆多年壽於東都履道坊合尚齒之會又
有二老李元爽及僧如滿亦與斯會皆圖名
賡唱并寫其形貌以爲勝事至宋杜祁公衍
與太原王涣河東畢世長沛國朱貫始平馮
平咸以耆年掛冠優游暇日爲睢陽五老會
賦詩酬和恰然相得形於繪事以紀其盛元
豊中潞公文彦博雖窮貴極富而平居接物
謙下尊德樂善如恐不及邵雍程顥程頤皆
以道自重賓接之如布衣交時富韓公以司
徒致仕乃集洛中公卿大夫年德高者爲耆
英會尚齒不尚官就資聖院建大厦曰耆英
堂繪像其中宣徽使王拱宸留守北京貽書
潞公願預其會獨温公年未七十潞公素重
其人請入會凡十三人洛陽多名園古刹有
水竹林亭之勝諸老鬚眉皓白衣冠甚偉每
宴集都人隨觀之潞公又爲同甲會司馬郞
中旦程大中珦席司徒汝言皆丙午人也亦
繪像資聖院温公又爲眞率會皆洛陽太平
盛事也士庶又生祠潞公於資聖院取神宗
送公判河南詩𨽻於榜曰竚膽堂塑像其中
冠劍偉然都人事之甚肅
　録曰洛陽天下之中鳧鷖旣醉之風不知
　幾及見矣數老者國家之元氣太平之楷
　範也伯夷太公不得專美於前矣録之
宋名臣録楊時聞程顥兄弟講孔孟絶學於
河洛調官不赴以師禮見顥於頴昌相得甚
歡其歸也顥目送之曰吾道南矣及顥卒又
師事程頤於洛蓋年四十矣一日頤偶暝坐
時與游酢侍立不去頤旣覺則門外雪深一
尺矣
　録曰孟子曰以德服人者中心悅而誠服
　也如七十子之服孔子也此程門之立雪
　千古以爲美談也歟
列傳陳師道年十六以文謁曾南峯一見奇
之許以文著願留受業熙寧中王氏經學盛
行師道心非其說遂絶意進取性復高介有
節安貧樂道初游京師未嘗及貴人之門傅
堯俞欲識之以問秦觀觀曰是人非持刺字
俛顔色伺候公卿之門者殆難致也堯俞曰
非所望也吾將見之懼其不吾見子能爲我
佋介乎又深知其貧懷金欲餽比至聽其論
議益敬畏不敢出章惇將荐於朝亦屬觀延
至師道答曰辰諭以章公降屈年德以禮見
招不佞何以得此豈侯嘗欺之耶公卿不下
士尚矣乃特見於今而親於其身幸孰大焉
予雖不足以齒士猶常從侯之後然以先生
之制士不傳贄爲臣則不見於王公俾爲士
者世守焉師道於公前有貴賤之嫌後無平
生之舊公雖可見禮可去乎且公之見招蓋
以能守區區之禮也若昧冐法義聞命走門
則失其所以見招又何取焉雖然幸公之他
日成功謝事幅巾東歸師道當御欵叚乘下
澤候公於東門外尚未晩也終不徃
　録曰萬章問曰不見諸侯何義孟子曰在
　國曰市井之臣在野曰草莽之臣皆謂庶
　人庶人不傳贄爲臣不敢見於諸侯禮也
　又曰徃役義也徃見不義也又曰且君之
　欲見之也何爲也哉爲其多聞也爲其賢
　也則天子不召師而况諸侯乎此禮不明
　久矣以曾南峰而史稱其爲人行義不如
　政事政事不如文章况其他者乎此所以
　一見許以文著未敢以節稱也而師道乃
　能深致禮焉賦詩如一瓣香之敬不盡年
　之悲篤信守義罕見其儔嗚呼若人者可
　謂青出於藍者矣
明王直撰李時勉贈行序云正統十二年祭
酒李先生乞骸致仕六舘諸生倀然若無所
依先是諸生服先生之教而蒙其德五六年
敬愛如父母至是無可奈何乃言於上取其
平日行事爲十題良工繪圖諸在廷各識以
言及行太學師生送者凡二千餘人諸教坊
樂工槌大皷雜以金石絲竹之音宣然前導
遠近觀者塞路一時道傍行旅至不得徃來
商賈亦爲之罷巿莫不嘖嘖稱美以爲榮至
有爲之泣下者以爲自國朝七八十年以來
未見其比俾後世傳之足以見今日尚賢之
美是所以爲邦家之光也
　録曰宋臣有言隆之以虚禮不若推之以
　至誠子觀祭酒李先生之去衣冠禮樂填
　街塞市何其盛也至明年己巳之變兵甲
　壯士彌山滿谷又何其憊也誠使正人者
　珍重信任留之闕廷將姧人可杜邪謀可
　塞奈何首木方除乞骸遂篤至諸生無可
　奈何嗚呼觀此一詞刖伏闕呌閽所由以
　起而訖於權姧不得不爲虚禮之文以光
　先生也故當時贈者以爲尚賢之美而識
　者實懷憂國之歎焉此又不可不知
明臣録尚書吴文定公寬生有異質未冠入
郡庠流輩方務舉業獨博覽群籍爲古文詞
下筆輒有老成風格然屢試不第將絶意仕
進不復應舉值天台陳選董學南畿知非凡
舃命有司以禮敦遺至京闈遂中第三會試
第一入試大廷狀元及弟先是由貢入太學
東海張汝弼見之曰天下有如此貢士也哉
江陰卞華伯亦有低頭拜東野之句徐武功
性高邁少許可折節與交曰館閣噐也及入
翰林凡有作即傳播中外位益高望益重學
者稱爲匏庵先生
　録曰夫禮也者起也起者作興之謂也時
　文定久需於次一旦得有道者資以敦遣
　於尋常者蓋萬萬也故勃然而頭角崢聳
　焉而際會異然則禮之於士其可少哉其
　可少哉
布衣陳眞晟漳州龍溪人本出海濱骨格高
聳神氣肅清望之非塵埃中人年十七八即
能自拔流俗專心致志以儒爲業業成期薦
有司至福州閩有司防察過嚴無待士禮乃
辭歸自是不復以科舉爲事務爲聖賢踐履
之學至江西張元鎮扣其學大加稱許曰禎
敢僣謂所也爲程朱以來惟先生得其眞吴
許二子亦未是遂歸鎮海莆人雖多儒家自
布衣而學術始淳與郷人李文舉諸前輩講
行文公家禮而風俗始正至今猶傳之云
　録曰李文毅之贈送弟子所以崇其師也
　吴文定之敦遣師所以隆其弟子也若夫
　陳剩夫之從好非師非弟所以自待也三
　者皆朋友之禮之不可缺者也故終焉


弘道録卷之三十六



弘道録卷之三十七相六
　智
　　君臣之智
家語孔子稱堯曰其智如神
　録曰繫辭曰神而明之夫萬事也萬物也
　出於天也夫茍出於天也視之而弗見聼
　之而弗聞理無形也未可以爲神也貝衆
　理宰萬事係於人也夫苟係於人也疑之
　而可言擬之而可動心有覺也此所以爲
　神也非所以疑擬於杳冥之鬼神也
中庸子曰舜其大智也歟舜好問而好察迩
言隱惡而揚善執其兩端用其中於民其斯
以爲舜乎
　録曰堯之智曰如神言其用之所及不可
　測度也舜之智曰用中言其心之所存無
　過不及也若乃曲徇己見必人以難從則
　不可謂之用傾駭聽聞示人以難及則不
　可謂之邇拒諌飾非以察爲明則不可謂
　之好優柔不斷讒佞不分則不可謂之執
　忠諌者謂之誹謗深計者謂之妖言又安
　在隱惡而揚善乎斯皆智之賊也過與不
　及之故也故聖人不由焉
孟子曰智者無不知也當務之爲急堯舜之
智而不徧物急先務也不能三年而緦小功
之察放飯流□而問無齒决此之謂不知務
　録曰夫所惡不知務者若唐德宗猜忌刻
　剥以剛明自任而忘受欺於廬杞趙賛之
　謂也然則何如而後能察之哉夫虞庭之
　法具在也其所以教之者直而温寬而栗
　剛而無虐簡而無傲其所以察之者𡩖而
　栗柔而立愿而恭亂而敬擾而毅直而温
　簡而亷剛而塞强而義而尤致愼於巧言
　令色則雖有祀賛百輩何所容哉此四凶
　不能危舜而一祀足以亂唐孟子之言吃
　緊而不可忽也
又曰所惡於智者爲其鑿也如智者若禹之
行水也則無惡於智矣禹之行水也行其所
無事也如智者亦行其所無事則智亦大矣
　録曰禹之智鯀之所謂不智也夫父子之
　道天性也一以率性而利一以穿鑿而害
　未至於聖者可不勉哉今天下之鑿者非
　獨於鯀也或苛察自在或壅閼自賢或躁
　急自用或刻薄自恣或僥倖自多奚啻其
　一端乎孟子發爲行所無事之說於世道
　極有益未可以行水小事言也
成湯放傑於南巢惟有慙德曰予恐來世以
台爲口實仲虺乃作誥曰嗚呼惟天生民有
欲無主乃亂惟天生聪明時乂有夏昏德民
墜塗炭天乃錫王勇智表正萬邦
　録曰湯何以謂之勇智乎夫禪受以文革
　命以武然非内秉剛明之德何以知一日
　之間天命已絶果能上應天心下順民心
　乎而猶曰已日乃孚者湯恐後世以台爲
　口實也然其實人心喜悅未占有孚而猶
　曰革言三就者仲虺作誥以解湯之惑也
　不然雖以咨嗟涕滂如莽之金縢自陳千
　鬲如操之下令而不知人之視己如見其
　肺肝然果何益哉果何益哉
萬章問曰百里奚自鬻於秦養牲者五羊之
皮食牛以要秦穆公信乎孟子曰否不然好
事者爲之也百里奚虞人也晋人以垂棘之
璧與屈產之乘假道於虞以伐虢宫之奇諫
百里奚不諫知虞公之不可諫而去之秦年
已七十矣曾不知食牛於秦繆公之爲汙也
可謂智乎不可諫而不諫可謂不智乎知虞
公之將亡而先去之不可謂不智也時舉於
秦知繆公之可與有行也而相之可謂不智
乎相秦而顯其君於天下可傳於後世不賢
而能之乎自鬻以成其君郷黨自好者不爲
而謂賢者爲之乎
　録曰夫所謂之智者乃達於事理而周流
　無滯之謂也然仁可勉强智不可勉强此
　三代以下論人物者不能純乎天理而百
　里奚管仲晏子之徒亦在所録也故觀於
　四智二賢之論則知當時所以爲之惓惓
　焉者亦必有其道矣觀者詳之
國語桓公使鮑叔爲宰辭曰君加惠於臣使
不凍餒君之賜也若必治國家則非臣之所
能也其唯管夷吾乎臣之所不若夷吾者五
寬惠柔民弗若也治國家不失其柄弗若也
忠信可結於百姓弗若也制禮義可法於四
方弗若也執抱皷立於軍門使百姓加勇焉
弗若也桓公曰夫管仲射寡人中金是以濱
於死鮑叔曰夫爲其君勤也君若宥而反之
夫猶是也桓公使人請諸魯比至三釁三浴
之桓公親逆之於郊而授之以政
　録曰序卦曰物不可以終否故受之以同
　人傳曰天地不交爲否上下相同則爲同
　人世之方否必與人同力乃能濟也桓當
　否極之後蹶然興起思以智力服天下茍
　非得先幾之士同心之言何由聽信之乎
　牙之推賢讓能無暱比之私桓之諌行言
　聼有剛明之德齊國之亨夫是之由也
桓公與管仲坐而問曰昔吾先君築室以爲
高位田狩畢弋不聼國政卑聖侮士而唯女
是崇戎士凍餒戒車待優游笑在前賢才在
後是以國家不曰引不月長爲此若何對曰
吾昔先王昭王穆王世法文武遠績以成名
合羣叟比校民之有道者設象以爲民紀式
權以相應比綴以度縛本肇末勸之以賞罰
糾之以刑罰班序顛毛以爲民紀統公曰爲
之若何對曰昔者聖王之治天下也叅其國
而伍其鄙定民之居成民之事而愼用其六
柄焉
　録曰序卦與人同者物必歸焉故受之以
　大有爲卦火在天上其明及遠萬物之衆
　無不照見此桓公管仲坐而論道之時也
公曰成民之事若何對曰四民者勿使雜處
昔聖王之處士也使就間燕則父與父言義
子與子言孝其事君者言敬其幼者言悌少
而習焉其心安焉不見異物而遷焉是故其
父兄之教不肅而成其子弟之學不勞而能
今夫工使處就官府審其四時辨其攻苦權
節其用論比恊材日暮從事施於四方以飭
其子弟相語以事相示以巧相陳以功今夫
商使處就市井察其四時而監其鄕之資以
知其巿之賈負任儋荷服牛軺馬以周四方
以其所有易其所無市賤鬻貴旦暮從事於
此以𩛙其子弟相語以利相示以賴相陳以
知今夫農使處就田野察其四時權節其用
及寒繫莫除田以待時耕及耕深耕而疾病
之以待時雨時雨既至挾其槍刈耨鎛以旦
暮從事於田野是三者少而習焉其心安焉
不見異物而遷焉是故其父兄之教不肅而
成其子弟之學不勞而能其秀民之能爲士
者必足賴也桓公曰善
　録曰此不易之定論豈惟一國爲然一人
　一家莫不然也上失其道民失其義士甘
　於游衍農奪於末技朝不信道工不信度
　君子犯義小人犯刑國之不亡幸矣此仲
　所以深慮也
公曰定民之居若何對曰制國以爲二十一
郷工商之郷六士郷十五公帥五郷焉國子
帥五郷焉高子帥五郷焉參國起案以爲三
官臣立三宰公立三族巿立三郷澤立三虞
山立三衡
　録曰此魯作三軍所由起也智者在於善
　觀而已矣
公曰吾欲從事於諸侯可乎對曰未可國未
安脩舊法擇其善者而業用之遂滋民與無
財而敬百姓則國安矣公曰諾國安矣其可
乎對曰未可君若正卒伍脩甲兵則大國亦
將正卒伍脩甲兵君有攻伐之器小國諸侯
有守禦之備難以速得志矣君若欲速得志
於諸侯則事可以隱作内政而寄軍令焉公
曰善於是制國五家爲軌軌爲之長十軌有
里里有司四里爲連連爲之長十連爲郷郷
有良人以爲軍令五家爲軌故五人爲伍軌
長帥之十軌爲里故五十人爲小戎里有司
帥之四里爲連故二百人爲卒連長帥之十
連爲郷故二千爲旅郷爲人帥之五郷爲帥
故萬人爲一軍五郷之人帥之春以猥振旅
秋以獮治兵是故卒伍整於里軍旅整於郊
内教旣成勿使遷徙伍之人祭祀同福死喪
同恤禍灾共之人與人相疇世同居少同游
故夜戰聲相聞足以不乖晝戰目相視足以
相識其懽忻足以相死是故守則同固戰則
同强君有此士也三萬人以方行於天下以
誅無道以屏周室天下大國之君莫之能禦
也
　録曰此内政而寓軍令徒以仲之設心外
　則一以欺人内則急以彊己惓惓焉惟以
　得志爲事夫是而君子不由也若乃先王
　聯屬其民寓兵於農之法大率類此嗚呼
　齊一國也仲一人也以三萬人橫行天下
　誅無道屏王室莫之能禦何况堂堂之天
　下乎夫是而不可不措之思也
公曰吾欲從事於諸侯可乎曰未可鄰國未
吾親也君欲從事於諸侯則親鄰國審吾疆
場而反其侵地無受其資而重爲之幣頫於
諸侯則曰鄰親我矣四鄰大親正封彊地南
至於陶陰西至於濟西北至於河東至於紀
酅有革車八百乘擇天下之淫亂者而先征
之即位數年遂征萊莒徐夷吴越一戰帥服
三十一國
　録曰孟子曰以力服人者非心服也力不
　贍也是故就其開悅君心織㣲畢照則可
　見其眀智而有餘究其反覆傾險立心措
　志則又見其光大之不足君子可不務帝
　王之大智以正己而格物乎
左傳齊景公田於沛既還晏子侍於遄臺梁
丘據馳而造焉公曰唯據與我和夫晏子對
曰據亦同也焉得爲和公曰和與同異乎對
曰異和如羹焉齊之以味濟其不及以洩其
過君子食之以平其心君臣亦然君所謂可
而有否焉臣替其否以成其可君所謂否而
有可焉臣獻其可以去其否是以政平而不
干民無爭心故曰亦有和羹既戒既平奏假
無言時靡有爭今據不然君所謂可據亦曰
可君所謂否據亦曰否若以水濟水誰能食
之同之不可也如是
　録曰孔子曰君子和而不同小人同而不
　和和與同正相反而公私義利之所由分
　也蓋同之言利害不分是非莫辨惟上之
　言而莫予違是故言之可聼聼之可入和
　之言祗求無背於理不求無背於言誰能
　無叛於道不能無叛於迹必不肯阿諛曲
　從䧟君不義是故言之未必聼聼之未必
　入要之進無面從退無後言者和也以利
　害爲從違得失爲進退者同也易曰差之
　毫釐謬以千里爲人上者可不察哉
景公欲更晏子之宅曰子之宅近巿湫隘囂
塵不可以居請更諸爽塏者辭曰君之先臣
容焉臣不足以嗣之於臣侈矣且小人近巿
朝夕得所求小人之利也敢煩里旅公笑曰
二近巿識貴賤乎對曰既利之敢不識乎公
曰何貴何賤於是景公繁於刑有鬻踊者故
對曰踴貴履賤景公於是省於刑及晏子在
晋公臾其宅反則成矣既拜乃毁之而爲里
室皆如其舊則使宅人反之且曰非宅是卜
惟鄰是卜二三子先卜鄰矣違卜不祥君子
不犯非禮吾敢違乎卒復其舊宅公弗許因
陳桓子以請乃許之
　録曰智哉晏子仲乎郤慶氏殿鄙六十弗
　受一也與季札言納邑與政二也辭宅卒
　復其舊三也彼不知自保者今雖眩美輪
　奂以奸私寵焉知他日不變革改毁以盡
　公論乎故曰非惡富也恐失富也以齊之
　多難崔慶亂於前樂飽踵於後晏獨端委
　植立而不可變者讓爲之懿也故利不可
　强思義爲愈藴利生孽君子其戒之哉
魯饑臧文仲言於桓公曰國病矣君盍以名
器請糴於齊公曰誰使對曰國有饑饉卿出
告糴古之制也辰也備卿請如齊公使徃從
者曰君不命而請之其爲選事乎文仲曰賢
者急病而讓夷居官當事不避難我不如齊
非心病也在上不恤下居官而惰非事君也
遂以鬯圭與玉磬如齊齊人𡚖其玉而與之
糴
　録曰葵丘之會曰毋遏糴遏糴者五霸之
　所戒也於是有文仲之請齊人之與焉何
　以今之世反不然乎彼胡越尚猶一家以
　秦人而視楚人之肥瘠且不敢若是恝而
　况溥天之下莫非王土率土之濱莫非王
　臣胡爲乎閉之糴乎夫常平社倉其制遠
　矣三年耕九年積亦云邈矣而預備倉今
　之要務募民既曰無策和糴亦朱盡善勸
　借者不得已而一行𧷢罰紙劄未能盡知
　無已俾其有無自相兼濟何得以當官威
　令參預乎其間耶且如一府一郡所産幾
　何出自本土非由外來猶之可也四通八
　達之道豊年尚且資之纔一壅閼四路風
　聞市井又從而関之小民又從而訛之來
　者阻絶居者騰湧安得而不坐索高價耶
　惟其無阻人各趨利不分遠邇不伺號招
　自然遠來民心至愚而神索價高下不約
　而同又况我之可得而止者皆出於其塗
　之人而未出於塗者尚多也民之所仰而
　糴者多未出於塗之家而已出於𡍼者尚
　少也曾是而不反思之乎此移民移果所
　以有限而自謂盡心者亦未甞得也
臧武仲多智時號爲聖人邾庶其以漆閭來
奔季武子以公姑姊妻之皆有賜於其從者
於是魯多盗武子謂紇曰子盍詰盗武子曰
不可詰也紇又不能季孫曰我有四封而詰
其盗何故不可子爲司㓂將盜是務去若之
何不能武仲曰子招外盗而大禮焉何以止
吾盜子爲正卿而來外盗使紇去之將何以
能庶其竊邑以來子以姬氏妻之而與之邑
其從者皆有賜也是賞盜焉賞而去之其或
難焉紇也聞之在上位者洒濯其心一以待
人軌度其信而後可以治人夫上之所爲民
之𡚖也上所不爲而民或爲之是以加刑罰
焉而莫敢不懲若上之所爲而民亦爲之乃
其所也又可禁乎
　録曰夫子嘗告季孫曰茍子之不欲雖賞
　之不竊其言與紇正相合孰謂武子之智
　而可少哉夫有宣公之命莒僕而後有季
　孫之賞庶其有桓公之納郜鼎而後有陽
　虎之竊寳玉誨盗之驗如影隨響人可不
　務洗濯其心乎以紇之智足以服季孫外
　盗之言孰不敬信而内寵之私孰可殉之
　雖然以甲從已則讚犯門斬關則誣紇以
　正論而宿以憾施言之禍人一至此夫
奉穆公納晋公子及河舅犯以璧授公子曰
師負羈紲從君巡於天下臣罪多矣請由此
辭公子曰所不與舅氏同心者有如此水投
其璧於河遂入於曲沃是爲文公文公元年
王室有亂襄王出居於鄭秦穆公師於河上
將以納王勇犯言於文公曰永諸侯莫如勤
王諸侯信之且大義也公以爲然故辭秦師
而下次於陽樊右師圍温左師逆王入襄王
於周取王弟叔帶於温殺之
　録曰蠱序卦曰以喜隨人者必有事故受
　之以蠱夫喜悅以隨於人者必有事也無
　事則何喜何隨然則授璧請亡豈得已哉
　介子推之事可以鑒矣彖又曰蠱元亨而
　天下治也治蠱之初茍能使尊卑上下止
　齊安定何事不可治何功不可成然則求
　諸侯莫如勤王豈無徵哉文侯仇之事可
　以法矣故又曰利涉大川徃有事也其諸
　亡人子犯之謂乎
楚子及諸侯圍宋公孫固如晋告急先軫曰
報施救患取威定霸於是乎在狐偃曰楚始
得曹而新昏於衛若伐曹魏楚必救之則齊
宋免矣於是乎蒐於被廬作三軍謀元帥晋
侯始入而教其民二年欲用之子犯曰民未
知義未安其居於是乎出定襄王入務利民
民懷生矣將用之子犯曰民未知信未宣其
用於是乎伐原以示之信民易資者不求豊
焉明徴其詞公曰可矣乎民未知禮未生其
共於是乎大嵬以示之禮作執秩以正其官
民聼不惑而後用之出穀戍釋宋圍一戰而
霸文之教也
　録曰孔子曰上好禮則民莫敢不敬上好
　義則民莫敢不服上好信則民莫敢不用
　情晋雖伯國天意興之而猶藉以先焉其
　是之謂夫
文公問元帥於趙衰對曰邵穀可行年五十
矣守學彌篤夫先王之法志德義之府也德
義生民之本也能惇篤者不忘百姓公從之
使趙衰爲卿辭曰欒枝貞愼先軫有謀胥臣
多聞皆可以爲輔臣弗若也又使辭曰夫三
德者偃之出也以德紀民其章大矣不可廢
也使狐偃爲卿辭曰毛之智賢於臣其齒又
長也不在位不敢聞命乃使狐毛將上軍狐
偃佐之毛卒使衰代之辭曰城濮之戰先且
居之佐軍也善軍伐有賞善君有賞能其官
有賞且居有三賞不可廢也公曰趙衰三讓
其所讓皆社稷之衛也廢讓是廢德也
　録曰愚觀成子志而有文豈不信哉夫以
　人事君曰忠三讓三獲曰文有天下者可
　不務哉徒以其霸而廢其文乃攘取高位
　以饕異寵今之視之習不若腐鼠其視衰
　也爲何如哉
成子卒宣子將中軍始爲國政制事典正法
罪辟刑獄董逋迯由質要治舊洿本秩禮續
常職出滯淹既成以授太傅陽處父太師賈
佗使行諸晋國以爲常法
　録曰蠱之六五曰幹父之蠱用譽晋侯本
　以陰柔之質詭而不正而能任剛陽之臣
　觀其立政制治豈非大有爲之才乎故曰
　成季之勲宣孟之忠君臣父子之間令聞
　長世所謂承以德者也
鄭子皮授子産政辭曰國小而倡族大寵多
不可爲也子皮曰虎帥以聼誰敢犯乎子善
相之國無小小能事大國乃寛子產爲政使
都鄙有章上下有服田有封洫廬井有伍大
人之忠儉者從而與之泰侈者因而弊之從
政一年輿人誦之曰取我衣冠而褚之取我
田疇而伍之孰殺子產吾其與之及三年又
誦之曰我有子弟子產誨之我有田疇子産
殞之子産而死誰其嗣之
　録曰愚觀子産之治鄭國乃知井田學校
　當時皆可復也夫鄭與魯與滕等也其自
　稱國小而偪族大寵多初非臆說也一旦
　取我田疇而伍之使都鄙有章上下有服
　田有封洫廬井有伍而非鹵莽也又取我
　衣冠而褚之使大人之忠儉者從而與之
　泰侈者因而弊之而非姑息也斯二者先
　王井田教化之遺風也其始欲殺之者習
　寵枯勢之爲也其終欲嗣之者心悅誠服
　之公也然則田疇之殖者誰耶子弟之誨
　者誰耶蓋已寖寖乎回心向道之俗矣此
　有子孟子未爲空言而子産能見之行事
　人豈可以弱小而自畫耶觀者詳之
子皮欲使尹何爲邑子產曰少子皮曰使夫
徃而學焉子產曰不可人之愛人求利之也
今吾子愛人則以政猶未能操刀而使之割
也其傷實多子於鄭國棟也棟折榱崩僑將
厭焉敢不盡言乎子有美錦不使人學製焉
大官大邑身之所庇也而使學者製焉僑聞
學而後入政未聞以政學也子皮曰善吾聞
君子務知大者遠者小人務知小者近者我
小人也衣服附在吾身我知而愼之大官大
邑所以庇身也我遠而慢之㣲子之言吾不
知也今而後請聼子而行
　錄曰尹何之不可使即子羔之不可仕可
　見當時議論之合也而操刃製錦之說至
　今十古膾炙人口人可不務學乎録之
子産之從政也擇能而使之馮簡子能斷大
事子大叔美秀而文公孫揮能知四國之爲
而辨於其大夫之族姓班位貴賤能否而又
善爲辭令禆諶能謀謀於野則獲謀於邑則
否鄭國將有諸侯之事子產乃問四國之爲
於子羽且多爲辭令與禆諶乘以適野使謀
可否而告馮簡子使斷之事成乃授子大叔
使行之以應對賓客是以鮮有敗事
　録曰愚觀鄭之詞命其膾炙人口者若晋
　徵朝論幣獻捷晋讓壞垣辭楚公子以至
　爭承讓陴立駟對苑獻子對士景伯其詞
　具在也至今讀之者使人耳目爽快心悲
　開明而况親聆謦咳者乎信乎言之無
　文行之不遠詞可不待潤色耶
禆竈言於子產曰宋衛陳鄭將同日火若我
用瓘斚玉瓚鄭必不火子產弗與夏五月火
始昏見丙子風梓愼曰是謂融風火之始也
七曰其火作乎戊寅風甚壬午大甚宋衛陳
鄭皆火禆竈曰不用吾言鄭又將火鄭人請
用之子産不可子太叔曰寳以保民若有火
國幾亡可以救亡子何愛焉子產曰天道遠
人道邇非所及也何以知之竈焉知天道是
亦多言矣豈或不信遂不與亦不復火
　録曰校人之譏曰孰謂子産智然則其郤
　禆竈獨非智與智故以祝吏爲末自强爲
　本茍國無政令安能消變於未然乎有國
　有家者可不致愼耶是知吉凶禍福固有
　可移之理古人所以必先人事而後言數
　與命也
弘道録卷之三十七
弘道録卷之三十八相七
　智
　　君臣之智
通鑑魏文侯謂李克曰先生嘗有言曰家貧
思賢妻國亂思良相今所置非成則璜二子
何如對曰居視其所親富視其所與達視其
所舉窮視其所不爲貧視其所不取五者
以定之矣文侯曰先生就舍吾之相定矣
　録曰五者果足以定相乎夫乾稱父坤稱
　母大君者宗子也大臣者家相也故天地
　之廣兆民之衆親之爲同胞視之爲吾與
　皆相之職也若但居視其所親所不親者
　尚多也富視其所與所不與者尚多也以
　論三晋之相則可論天下之相則不可天
　下之相必如秦晋斷斷兮無他技其心休
　休焉其如有容焉如此方可以保子孫黎
　民視彼五有之氣象萬萬不侔矣後之欲
　論相者盍舉以爲法
韓昭侯有弊袴命藏之侍者曰君亦不仁者
矣不賜左右而藏之昭侯曰吾聞明言愛一
嚬一笑今袴豈□嚬笑哉吾必待有功者
　録曰昭侯於是乎失言矣夫彤弓弨弓受
　言藏之先王所以待有功也袴雖鮮不以
　加諸人况於其弊者哉若夫一嚬一笑所
　關至重怒而故嚬喜而故笑人主之喜怒
　將國關馬而豈弊袴之比乎徒知舉措之
　不費不察身心之逺圖偶存愛利之私情
　而競左右之臆說未足以語智也
史記沛公入咸陽諸將皆爭取金帛財物蕭
何獨先入收丞相府圖籍藏之以此得具知
天下阨塞户口多寡强弱之處反漢王入榮
陽命蕭何守関中計関中户口轉漕調兵以
給軍未嘗乏絶
　録曰此蕭何之功所以第一漢之天下根
　扺於是乎定矣彼責其不收博士掌故之
　書無案之詞也
初項羽與諸將約曰先入関中者王之至是
與范增疑沛公而業已請解乃陰謀曰巴蜀
道險秦之遷人皆居之然巴蜀亦関中地也
故立沛公爲漢王沛公怒欲攻羽蕭何諫曰
誳於一人之下而信於萬乘之上者湯武是
也臣願大王王漢中養其民以致賢人收用
巴蜀還定三秦天下可圖也漢王曰善乃遂
就國以何爲丞相
　録曰此簫何所以必用韓信不在於追亡
　之日而在於王漢之始破秦滅項立漢定
　楚胸中已有成筭何其無忝於相國哉
漢王問韓信曰丞相數言將軍將軍何以教
寡人計策信辭謝因曰今東卿故天下豈非
項羽乎曰然曰大王自料勇悍仁强孰與項
三曰不如也信曰項王之爲人也喑啞叱咤
千人自廢然不能有任賢將此特匹夫之勇
耳項王見人恭敬慈愛言語嘔嘔人有疾病
涕泣分食飲至使人有功當封爵者印刓敝
忍不能予此所謂婦人之仁也項王雖霸天
下而臣諸侯不居関中而都彭城放逐義帝
所過無不殘滅名雖爲霸實失天下心故其
彊易弱今大王誠能反其道任天下武勇何
所不誅以天下城邑封功臣何所不服以義
兵從思歸東之士何所不散且三秦王爲將
將秦子弟數歲矣斯其衆降諸侯至新安項
王詐坑秦降卒三十餘萬唯蜀邯欣翳得脫
秦父兄怨此三人痛入骨髓今楚彊以威王
此三人秦民莫愛也大王入關秋毫無所害
除秦苛法秦民無不欲得大王王秦者今大
王舉而東三秦可傳檄而定也於是漢王大
喜自以爲得信晩遂聼信計
　録曰愚觀韓信之所養乃知赴赴武夫公
　侯服心信不誣也夫玉汝於成在天不可
　得而知也以信之窮困受辱體膚之餓拂
　亂之爲亦已多矣焉能不動其心哉是故
　惟不甘匹夫之勇而後知三秦可破惟不
　屑婦人之仁而後知項羽可敵惟不没養
　民致賢之言而後知丞相可事惟不棄設
　壇拜將之禮而後知漢王可臣如是而不
　聼信計則吾不知也
張良爲韓報仇乃徂擊始皇始皇大怒大索
天下十日不能得良乃更名姓亡匿下邳嘗
從容步圯上有一老父至良所直墮其履圯
下顧謂良曰孺子下取履良彊忍下取之父
又曰履我良因長跪父以足受履笑曰孺子
可教與之期後五曰平明會此良往父已先
在怒曰與老人期後何也去再後五日早平
鷄鳴良往父又先在復怒曰何後也去再後
五日復早來良夜未半往有頃父來喜授以
編書曰讀此爲王者師後十年見我濟比穀
城山下黄石即我矣遂去無他言旦日觀其
書乃太公兵法也良因異常習讀誦之
　録曰張良之於豫讓其始豈相逺哉世殄
　暴興畫剽巷奪專諸曹沬之戈聶政荆軻
　之七藉聞於時以相如之賢猶欲五歩之
　内血濺秦王其風聲氣息所由來逺矣天
　厭人夷圯上者出以爲漢敺除然後子房
　能知沉計忍辱善藏其用卒以智稱是故
　由前而觀子房如未煆之鋼未操之毋豈
　能免於徒割由後而觀子房如處女之軀
　脫免之矩不可胃於羈靮矣
良素多病相從沛公入関嘗導引不食穀及
天下已定封爲留侯乃辭去漢曰家世相韓
及韓滅不愛萬金之資爲韓報仇今以三寸
舌爲帝者師封萬户侯此布衣之極於良足
矣願棄人間事欲從赤松子遊耳
　録曰自聖賢之世逺而後君子進退出處
　之間廢情而任術也嗚呼可以慨諸可以
　慨諸夫伊之訓曰臣罔以寵利居成功周
　公之爻曰亢龍有悔此聖賢之學也退而
　囂囂自得與赤舄几几此聖賢之道也自
　三顧至於反政自居攝至於告老何莫非
　斯道也三代往矣權謀功利之學所志者
　何事往往知進而不知退知存而不知亡
　故創見子房之事以爲希曠超絶眞若脫
　履邁世者而不知其用智任術亦已多矣
　何者蓋黄石之說曰安莫安於忍辱吉莫
　吉於知足嗚呼斯言也雖不全合聖人之
　旨要亦不可以無道拒之視彼韓彭周勃
　大有間乎設使不遇其人吾見愽浪之謀
　迂於謝病之策其去殂臨將不逺矣
帝置酒洛陽南宫謂羣臣曰徹侯諸將毋敢
隱朕所以有天下者何項氏之所以失天下
者何王陵對曰陛下慢而侮人項羽仁而愛
人然陛下使人攻城略地因以與之與天下
同其利項羽妬賢嫉能有功者害之賢者疑
之此其所以失天下也上曰公知其一未知
其二夫運籌帷幄之中决勝千里之外吾不
如子房墳國家撫百姓給餉餽不絶糧道吾
不如蕭何連百萬之衆戰必勝攻必取吾不
如韓信三者皆人傑吾能用之此所以取天
下也項羽有一范增而不能用此所以爲我
禽也
　録曰程子曰天地之常以其心普萬物而
　無心聖人之常以其情順萬物而無情然
　則非無心也以一人之心爲千萬人之心
　何人不可有哉亦非無情也以一人之情
　爲千萬人之情何物不可用哉漢高雖不
　幾於聖人而一時之功用天爲之以清地
　爲之以寧苟非豁達大度從善如流肳合
　於廓然太公物來順應安能事事而周之
　人人而察之乎若乃自賊以爲智而不合
　衆心自用以爲善而不通衆志此乃夭之
　所棄非但人之所禽也
高后崩吕禄吕產欲爲亂而憚絳侯朱虚等
猶豫未决絳侯使酈寄紿說吕禄以兵屬太
尉太尉入軍門令曰爲吕氏右祖爲劉氏左
祖軍中皆左袒太尉遂將北軍分部悉捕諸
吕男女無少長皆斬之
　録曰人皆謂太尉之問非是或爲之危或
　爲之幸但據紙上之陳言
　尉必先爲之所而後問也
　曰以酈寄之紿說即此而知其然也夫陳
　渉一匹夫耳其將起也猶預使人叢祠中
　呼曰陳涉王然後人皆從之矧平勃之智
　也所恃者六軍而已况又未敢訟言誅之
　則人安知順逆之所向哉一左祖之問而
　逆順判然其可見矣然後人皆知吕氏之
　當誅劉氏之當正前後左右紛紛乎其觧
　體矣豈非交驩相結之深計歟
文帝即位益明習國家事朝而問右丞相勃
曰天下一歲决獄幾何勃謝不知又問一歲
錢穀出入幾何勃又謝不知汗出沾背上問
左丞相平平曰有主者陛下即問决獄責廷
尉問錢穀責治粟内史上曰君所王者何事
也平謝曰宰相上佐天子理陰陽順四時下
遂萬物之宜外鎭撫四夷諸侯内親附百姓
使卿大夫各得任其職焉帝稱善於是絳侯
自知其智能不如平乃謝病請𡚖相印上許
之平專爲丞相
　録曰平之言眞宰相職也帝已知之矣獨
　不能責其實乎責其實獨不思得其人乎
　惜乎帝之眀智無以及此也嘗求其故矣
　高宗恭默思道所務者學也學故知之非
　艱行之惟艱謂求有益於得也文帝玄默
　化民所慕者老也老故知雄守雌知白守
　黑謂求無益於得也是故武夫捍將材官
　蹶張之徒而臨以質美之主其施爲氣象
　反拜下風而仰餘光何以責其坐而論道
　乎然則咸有一德與夫思兼三王非故爲
　是表異也不如是不足以佐天子正中國
　而撫四夷也
陳平嘗從征伐凡六出奇計請捐金行反間
一也以惡章具進楚使二也夜出女子二千
人觧衆陽圍三也攝足請封齊王信四也請
僞遊雲夢縳信五也解白登之圍六也
　録曰臨危制勝料敵設奇者一時之事也
　所謂一將之智則有餘也代天弘仁爕理
　陰陽者不世之事也所謂萬乘之才則不
　足也此帝之論相徒有其名而無實者也
上輦過郞署問馮唐曰父家安在對曰臣大
父趙人上曰昔有爲我言趙將李齊之賢戰
於鉅鹿下今吾每飰意未嘗不在鉅鹿也唐
曰尚不知亷頗李牧之爲將也上拊髀曰嗟
夫吾獨不得廉頗李牧爲將吾豈憂匈奴哉
唐曰陛下雖得頗牧弗能用也上怒讓唐唐
曰上古王者之遣將也跪而推轂曰閫以内
寡人制之閫以外將軍制之軍功爵賞皆决
於外牧故能逐北單于破東胡㓕儋林西抑
强秦南支韓魏今魏尚爲雲中守其軍市租
盡以饗士匈奴逺避不敢近塞虜曾一入尚
率車騎擊之所殺甚衆上功幕府一言不相
應文史以法繩之陛下賞太輕罰太重尚坐
首虜差六級下之吏削其爵由此言之雖得
頗牧弗能用也上說令唐持節赦魏尚復以
爲雲中守而拜唐爲車騎都尉
　録曰帝之思頗牧而以爲將也獨不思周
　召而以爲相乎頗牧之爲將逐單于破東
　胡滅儋林匈奴不敢近塞而已周召之爲
　相也越裳氏重譯而獻曰夭無烈風淫雨
　海不揚波已三年矣意者中國有聖人乎
　盍往朝之然則將相之功果孰愈乎夫股
　肱惟臣良臣惟聖三代之所以賓服四夷
　用此道也文帝不思聿求元聖與之戮力
　顧區區於趙代之所聞雖日拊髀果何益
　哉此所以雖聞陳平之言無異馮唐之論
　未足爲大智也
武帝時汲黯多病莊助爲請告上曰汲黯何
如人哉助曰使黯任職居官無以踰人至其
輔少主守成深堅招之不來麾之不去雖自
謂賁育不能奪之矣上曰然古有社稷之臣
至如汲黯近之矣
　録曰此武帝異日托孤所以獨得其人也
　夫知之眞而後任之篤甯愈之愚王陵之
　戆苟非眞知孰能有濟乎不愚不戆見害
　則避見利則趨而又何待於招之使來麾
　之使去耶唐太宗惟不知蕭瑀李勣之眞
　故寄命之際取其才智而略其節行然則
　弘式倪寬之流莊助已易而畜之矣其於
　社稷乎何有
鉤弋夫人之子弗陵年數歲形體壯大多智
上奇愛之察群臣惟奉車都尉霍光忠厚可
任大事乃使黄門盡周公輔成王朝諸侯圖
以賜光及上病篤霍光涕泣問曰如有不諱
誰當嗣者上曰君未諭前盡意耶立少子君
行周公之事乙丑詔立弗陵爲皇太子以光
爲大司馬大將軍光出入禁闥二十餘年小
心謹愼未嘗有過爲人沉靜詳審每出入下
殿門進止有當處郞僕射竊識視之不失尺
寸
　録曰帝之任光蓋得於助之論黯可以見
　知人之明矣夫托六尺之孤者光之忠厚
　小心刀能辨之矣苟無廢昌之變立宣之
　權光不爲全人乎設使汲黯而當其時遭
　其事吾知尚不能客人之過其能容己之
　過乎碏與磾之事其所優爲之者矣矧於
　淮南寝謀而妻子獨不能窒其慾耶帝有
　以知光而光不能副帝此又黯之罪人也
上官桀之子安之女即霍光外孫安因光欲
内爲后光以其幼不聼安遂因帝姊蓋長公
主内入宫立爲皇后年甫六歲於是桀安深
怨光知燕王旦以帝兄不得立怨望乃令人
詐爲王上書欲共執退光書奏光聞之不入
上問大將軍安在桀對以王告其罪不敢入
有詔召大將軍光入免冠頓首上曰將軍冠
朕知是書詐也將軍調校尉未十日王何以
知之是時帝年十四尚書左右皆驚而上書
者果亡後桀黨與有譛光者上輙怒曰大將
軍忠臣先帝所屬以輔朕身有毁者坐之自
是桀等不敢言
　録曰人皆謂慧者不壽豈壽者不慧乎其
　所得於天有厚而清者有清而薄者自明
　誠謂之性自誠明謂之教誠則明矣明則
　誠矣此得其厚而清者故悠久無疆也琉
　璃之爲寶非不瑩然白也氷玉之爲噐非
　不皎然明也然得其清而薄者故觸之即
　碎也是其明雖同而誠則異此漢昭之所
　以止於是乎
自武帝置左馮翊右扶風京兆尹以來吏民
獨推趙廣漢天性聦明精於吏職尤善爲鈎
距以得事情鈎距者設欲知馬賈則先問狗
已問羊又問牛然後及馬參伍其賈以類相
凖則知馬之貴賤不失實矣唯廣漢至精能
行之他人效者莫能及也郡中盗賊閭里輕
俠其根株窟穴所在及吏受取請求鐵兩之
姦皆知之長安少年數人會窮里空舍謀共
刼人坐語未訖廣漢使吏捕治具服富人蘇
回爲郞二人劫之有頃廣漢將吏到家自立
庭下使長安丞龔奢叩堂户曉賊曰京兆尹
趙君謝兩卿無得殺質此宿衛臣也二人驚
愕又嘗召湖都亭長西至界上界上亭長戲
曰至府爲我多謝問趙君亭長既至廣漢與
語問事畢謂曰界上亭長寄聲謝我何以不
爲致問亭長叩頭服實有之廣漢因曰還爲
吾謝界上亭長勉思職事有以自效京兆不
忘卿厚恩其發奸擿伏如神皆此類也
　録曰愚聞諸先正仁可過智不可過告訐
　之俗鈎距之情智之過也智之過不得謂
　之好問用中隱惡而揚善矣况加以專厲
　彊壯蠭氣見事風生乎此正自取殺身之
　道非其智如神之謂也
東漢書竇融聞光武威德心欲東向以河西
隔逺未能自通隗囂使辯士張玄說融曰更
始事已成尋復亡滅此一姓不再興之效當
各據土宇與隴蜀合縱高可爲六國下不失
尉佗融召豪傑議其中識者皆曰今皇帝名
姓見於圖書漢有再受命之符融遂决策東
向而遺長史劉絢奉書詣雒陽帝賜融書曰
今益州有公孫子陽天水有隗將軍方蜀漢
相攻權在將軍舉足左右便有輕重以此言
之欲相厚豈有量哉欲遂立桓文輔㣲國當
勉卒功業欲三分鼎足連衡合從亦宜以時
定天下未并吾與爾絶域非相吞之國今之
議者必有任囂教尉佗制七郡之計王者有
分土無分民自適己事而已因授融爲涼州
牧璽晝至河西河西皆驚以爲天子明見萬
里之外
　録曰融之歸向去幽就明也帝之明見料
　事多中也有融之明而後有帝之見屯之
　初九曰盤桓利居貞竇融以之彖曰天造
　草昩宜建侯而不寧光武以之此所以終
　漢之世令名無窮彼隗囂者所謂乘馬班
　如泣血漣如不旋踵而亡滅也然則不但
　帝之明見萬里而聖人已明告萬世矣
光武以天下墾田多不實自占又户口年紀
互有增減乃詔下州郡檢覈於是刺史太守
多爲語巧苟以度田爲名聚民田中並度廬
屋里落民遮道啼呼或優饒豪右侵刻羸弱
時諸郡各遺使奏事帝見陳留吏𦢌上有書
視之云潁川弘農可問河南南陽不可問帝
詰吏由不肯服抵言於長壽街上得之帝怒
時皇子東海公陽年十二在幄後言曰吏受
郡敕當欲以墾田相方耳帝曰即如此何故
言河南南陽不可問對曰河南帝城多近臣
南陽帝郷多近親田宅踰制不可爲凖帝令
虎賁將詰問吏吏乃首服如東海公對上由
是益奇愛陽
　録曰眀非人主聖德耶然有斤斤之明有
　察察之明斤斤者明之盛也是故大明當
　空萬方普照而隙光之小覆盆之末曾未
　嘗屑屑也察察者明之苛也是故燃犀照
　渚情狀必露而淵魚之細潜伏之㣲或不
　能舍之也雖然犀有物也明無物也以照
　渚則或明以映曰則無光矣此漢明之所
　以辨於吏𦢌之情而昩於楚獄之濫也夫
初光武在薊屬王郞起移檄搆之乃令王霸
募人於市將以擊郞遂趣駕出時天寒冽南
馳至下曲陽傳聞王郞兵在後從者皆恐及
至滹沱河候吏還白河水流澌無船不可濟
官屬大懼光武使霸往視霸恐驚衆欲且前
阻水還即跪曰氷堅可渡官屬皆喜光武笑
曰候吏果妄語也遂前北至河河氷亦合乃
令霸謢度未畢數騎而氷解因謂曰安吾衆
得濟者卿之力也霸謝曰此明公至德神靈
之祐雖武王白魚之應無以加此後謂官屬
曰霸權以濟變殆天瑞也
　録曰此當與白蛇同應不當以白魚爲比
　則神靈之祐庶幾稱矣
　又曰所謂權以濟變者非詭道也事已届
　於危迫其幾間不容髪正豪傑用智之時
　設使踵候吏之言將不前阻水乎前乎李
　陵虜不敢逼後乎趙雲一身俱膽皆以此
　也若謂預知氷合以决天瑞則霸非所及也
弘道録卷之三十八










弘道録卷之三十九相八
　智
　　君臣之智
三國志琅琊諸葛亮寓居襄陽隆中躬耕畎
畆好爲梁父吟每自比管仲樂毅時人莫之
許也司馬徽清雅有知人之鑑同郡龐德公
素有重名德公常謂孔明爲卧龍德操爲氷
鑑故劉備在荆州訪士於司馬徽徽曰儒生
俗士豈識時務識時務者在乎俊傑此間自
有伏龍鳳雛備問爲誰曰諸葛孔明也
　録曰愚觀諸葛孔明乃知東京所養不可
　以易而得也人徒見黨人戮辱以爲仁賢
　之禍而不知顧厨俊及乃長清德之風至
　孔眀能知靜以脩身儉以養德非淡泊無
　以明志非寧靜無以致逺斯非龍德而隱
　者乎又曰學須靜也才須學也非學無以
　廣才非靜無以成學非終日乾乾者乎又
　曰慆慢則不能研精險躁則不能理往年
　與時馳意與歲去又非夕惕若厲者乎當
　時謂之卧龍良有以也然則三顧之勤乃
　作新久錮之氣而時務之識其好遺標榜
　之稱也歟
備詣亮因屛人曰漢室傾頽姧臣竊命主土
蒙塵孤不度德量力欲信大義於天下而智
術淺短遂用猖獗至于今日然志猶未已君
謂計將安出亮答曰自董卓以來豪傑並起
跨州連郡者不可勝數曹操比於袁紹則若
㣲而衆寡然操遂能克紹以弱爲强者非惟
天時抑亦人謀也今操已擁百萬之衆挾天
子以令諸侯此誠不可與爭鋒孫權據有江
東已經三世國險而民附賢能爲之用此可
與爲援而不可圖也荆州北據漢沔利盡南
海東連吴會西通巴屬此用武之國而其主
不能守此殆天所以資將軍將軍豈有意乎
益州險塞沃野千里天府之土高祖因之以
成帝業劉璋闇弱張魯在北民殷國富而不
知存恤智能之士思得明君將軍既帝室之
冑信義著剠四海縂攬英雄思賢如渴若跨
有荆益保其巖阻西和諸戎南撫夷越外結
好孫權内脩政理天下有變則命一上將將
荆州之軍以向宛洛將軍身率益州之衆以
出秦川孰不簟食壺漿以迎將軍者乎誠如
是霸業可成漢室可興矣先主曰善
　録曰愚觀孔明之告玄德與收用巴蜀還
　定三秦天下可圖同一見也而不能恢復
　帝業何耶蓋高祖之時三傑並用其禽魏
　取代仆趙脇燕東擊齊南㓕楚皆信之功
　也觀其言曰多多益善則與刺顏良誅文
　醜者大有間矣今發蹤指示固斯人也擊
　兔伐狐亦斯人也世豈能並濟哉加以操
　之用兵彷彿孫吴而區區之蜀終老雲喪
　誰能爲之巨臂甫孔明能走仲達或亦晚
　矣此高祖所以嘆公知其一未知其二也
孫權謂吕蒙曰卿今當塗掌事不可以不學
蒙辭以軍中多務權曰孤豈欲卿治經爲博
士耶但當涉獵見往事耳卿言多務孰若孤
孤嘗讀書自以爲大有所益蒙乃始就學及
魯肅過潯陽與蒙論議大驚曰卿今者才略
非復吴下阿蒙蒙曰士别三日即更刮目相
待大兄何見事之晚乎
　録曰古之學何爲乎美質易得至道難聞
　學之所以爲誠也爲信也今之學何爲乎
　事欲求可功欲求成學之所以爲欺也爲
　詐也是故孫權未勸之前良心未鑿天理
　尚存何能見其刮目吕蒙既學之後役智
　任數呈功計能非復吴下阿蒙矣然則非
　子明之受益乃雲長之當損乎
孫權與陸遜論周瑜魯肅及蒙曰公瑾雄烈
膽略兼人遂破孟德開拓荆州邈焉寡儔子
敬因公瑾致達於孤孤與宴語便及大略帝
王之業此一快也後孟德因獲劉琮之勢張
言率數十萬衆水步俱下孤請諸將咨問所
宜無適先對至張子布言宜遣使迎之子敬
勸孤急呼公瑾付任以衆逆而擊之此一快
也後雖勸我借玄德地是其一短不足以損
　智量淺狹是以不能知之也夫平吴之役
　其造謀定議發跡指示者預也諸將徒能
　得走獸耳故嘗身不跨馬射不穿札非其
　驕貴之靡乃由博學多通耽思經籍所造
　益深故有善不伐有勞不施耳而安不忘
　危之一言足以超于衆見豈徒濬與渾之
　不如華與詭亦莫能及矣安能終損立功
　立言之本歟嗚呼可以法矣
唐書太宗謂蕭瑀曰朕少好弓矢得良弓千
數自謂無以加近以示弓工乃曰皆非良材
朕問其故工曰木心不直則脉理皆邪弓雖
勁而發失不直朕始悟曏者辨之未精也朕
以弓矢定四方識之猶未能盡况天下之務
其能偏知乎乃命京官五品以上更宿中書
内省數延見問以民間疾苦及政事得失
　録曰古者工執藝事以諌其此之謂與弓
　工輪扁至今猶且稱之以其言之曲盡而
　且逹於事理不可以不察也是故木心不
　正則脉理皆邪君心不正則治道皆茍弓
　工之所見殆王魏之不若歟太宗徒得其
　言而不得其所以言但能延問疾苦得失
　之所由而不能加愼於寡妻兄弟之所獨
　非好問用中之比也
上問魏徴曰人主何爲而明何爲而暗對曰
兼聼則明偏信則暗堯清問下民故有苗之
其二長故孤常以比方鄧禹也子明少時孤
謂不辭劇易果敢有膽而已及身長大學問
開益籌略奇至可以次於公瑾圖取関羽勝
於子敬
　録曰愚觀破虜之言何其不情哉公瑾之
　成功一葦蜀君臣有以激之也不以爲思
　而反以爲誚如是尚可釋琮而不擊乎來
　而不取反爲人借以借者爲短則借之者
　何如也甚矣權之爲漢賊也至其巧於用
　詭以襲関羽不啻掩人之盗以爲勝於子
　敬克其類於穿窬之事猶可爲之何恠乎
　稱說天命媚於瞞賊乎
晋書杜預以天下雖安忘戰必危勤於講武
脩立泮宫江漢懷德化被萬里攻破山夷錯
置屯營分據要害之地以固維持之勢又修
召信臣遺跡激用滍淯諸水以浸原田萬餘
頃分疆刊石使有定分公私同利衆庶賴之
號曰杜父舊水道唯沔漢達江陵千數百里
北無通路又巴丘湖沅湘之會表裏山川實
爲險固荆蠻之所恃也預乃開楊口起夏水
達巴陵千餘里内瀉長江之餘外通零桂之
漕南土歌之曰後世無叛由杜翁孰識智名
與勇功
　録曰夫智名勇功人誰不慕而欲識之哉
　書曰有其善喪厥善矜其名喪厥功人惟
惡得以上聞舜明四日達四聰故共鯀驩兜
不能蔽也二臣偏信趙高以成望夷之禍梁
武偏信朱异以取臺城之辱煬帝偏信虞世
基以致彭城閣之變是故人君兼聼廣納則
貴臣不得壅蔽而下情得以上通也上曰善
　録曰離之爲卦也明兩作故爲文明之象
　明夷之卦也明入地中故爲幽暗之象此
　兼聼偏信之所由分也以是爲訓猶有信
　楊國忠以成天寳之難信盧𣏌以啓建中
　之亂信李訓鄭注以致甘露之變者
上問房玄齡蕭瑀曰隋文帝何如主也對曰
文帝勤於爲治每臨朝或至日昃五品以上
引坐論事衛士傳餐而食雖性非仁厚亦勵
精之主也上曰公得其一未知其二文帝不
明而喜察不明則照有不通喜察則多疑於
物事皆自决不任羣臣天下之廣一日萬幾
雖後勞神苦形豈能一一中理羣臣既知上
意唯物取决受成雖有愆違莫敢諫爭此所
以二世而亡也朕則不然擇天下賢才寘之
百官使思天下之事關由宰相審熟便安然
後奏聞有功則賞有罪則刑誰敢不竭心力
以脩職業何憂天下之不治乎因敕百司自
今詔敕行下有未便者皆應執奏毋得阿從
不盡己意
　録曰帝之言其君人之規鑒歟夫不明而
　喜察後世之通弊也是非不可以一人掩
　而惟憑己之可否則是非亂矣善惡不可
　以一人决而惟恣己之好惡則善惡惑矣
　功罪不可以一人斷而惟私己之與奪則
　功罪淆矣是故以不明自諉而責成於人
　猶可言也以苛細自任而動疑於物不可
　言也天下至大而心思之所量者小兆民
　無窮而耳目之所及有限也故己有不便
　而令百司執奏則己無偏重之患矣人有
　未知而能選賢任能則人無廢事之憂矣
　此貞觀之治庶幾可稱後之人君其諸念
　之哉
房玄齡明達吏事濟以文學夙夜盡心惟恐
一物失所用法寬平聞人有善若己有之不
以求備取人不以己長格物與如晦引拔士
類常如不及至於臺閣規模皆二人所定上
每與玄齡謀事必曰非如晦不能决及如晦
至卒用玄齡之策蓋玄齡善謀如晦能斷二
人深相得同心狥國故世稱賢相者推房杜
焉
　録曰愚觀唐之房杜與漢之良平不同足
　未見其躡耳未見其附而史稱善謀何也
　曰此善藏其用者也夫以唐之太宗視漢
　之高祖其豁逹大度有不同也是故以帝
　之神采英發舉世皆拜下風使爲房杜者
　畫一策則挾爲己長運一籌則伐爲己有
　如良平之自見豈能始終其業哉今上與
　玄齡謀事必曰非如晦不能斷及如晦至
　卒用玄齡之策君臣朋友之間豈非善藏
　其用者哉
上謂長孫無忌等曰人苦不自知其過卿可
爲朕明言之對曰陛下武功文德臣等將順
之不暇又何過之可言上曰朕問公以己過
公等乃曲相諛說朕欲面舉公等得失以相
戒而改之何如皆拜謝上曰長孫無忌善避
嫌疑應物敏捷决斷事理古人不過而緫兵
攻戰非其所長高士廉涉獵古今心稍明逺
臨難不改節當官無朋黨所乏者骨鯁規諫
耳唐儉言辭辨捷善和解人事朕三十年遂
無言及於獻替揚師道性行純和自無愆違
而情實怯懦緩急不可得力岑文本性質敦
厚文章華贍而持論恒據經逺自當不負於
物劉泪性最堅貞有利益然其意尚然諾私
於朋友馬周見事敏速性甚貞正論量人物
直道而言朕比任使多能稱意褚遂良學問
稍長性亦堅正毎瀉忠誠親附於朕譬如飛
鳥依人人自憐之
　録曰帝之始也欲聞已過而及群臣其終
　也遍舉群臣而忘己過至他日之評魏武
　乃曰臨危制勝料敵設奇一將之智有餘
　萬乘之才不足嗚呼合而觀之可以見帝
　之失得矣又何必曲相諛說哉
德宗詔郭子儀還以李光弼代之士卒涕泣
遮中使請留子儀子儀紿之曰我賤中使耳
未行也因躍馬而去光弼以騎五百馳赴東
都夜入其卑兵馬使張用濟與諸將謀以精
銳突入東京逐光弼請子儀命其士皆被甲
上馬以待康元寳難曰君以兵請令公朝廷
必疑此令公諷君爲之是破其家也郭氏百
口何負於君而爲此乎用濟乃止
　録曰宋岳飛之班師與郭令公之躍馬其
　意正同而老儒經生或責以將在軍君令
　有所不受宜待中原克復而後聼命其歟
　用濟之謀何以異哉
宋史太祖皇帝未嘗爲學晩好讀書然性豁
逹不事矯餙京城新宫成御正殿坐令洞開
諸門皆端直軒豁無有壅蔽因謂左右曰此
正如我心少有邪曲人皆見之矣又嘗謂宰
相薛居正等曰古之爲君鮮能正心自致無
過之地朕嘗夙夜畏懼防非窒慾庶幾以德
化人之義如唐太宗受人諫疏直詆其失曾
不愧耻豈如不爲之而使臣下無間言哉
　録曰虞書之人心惟危非與慾也中庸之
　不覩不聞戒與愼也帝之胸次可與玩於
　千仞高明之上夫何間然之有哉以唐太
　宗能受書言尚爲憎耻矧於餙非文過者
　乎後世無能及矣
太宗勤於爲學每臨朝後觀書自己自申然
後釋卷詔史館脩太平御覽一千卷日進三
卷宋琪等以勞瘁爲諫帝曰開卷有益不爲
勞也朕欲周歲讀徧是書耳
　録曰帝王之學與經生異竊以爲絰生亦
　當體認性情傳求理趣至於誇多鬥靡徒
　勞而無益也若太祖之於二與不惟能讀
　而又能行繼世之後所當取法乃脩太平
　御覽之書支離破碎無禆實用雖日進三
　卷果何益哉宜乎田錫之不取也
田錫耿介寡合多智好禮嘗奏舊有御覽但
分門事類無益聖心臣請别爲御覽又集經
史切要之言爲御屛風置扆座之側庶治亂
興亡之鑒常在目矣其御覽序曰聖人之道
布在方册六經則言高指逺非講求討論不
可測其淵深諸史則迹異事殊非參會異同
豈易記其繁雜子書則異端之說勝文集則
宗絰之詞寡非獵精義以爲鑒戒舉綱要以
觀會通爲日覽之書資日新之德則雖白首
未能窮也御屏風序曰古之帝王盤盂有銘
几杖有戒蓋起居必覩而夙夜不忘也臣毎
覽經史子集取其語要輙用進獻日夕觀省
則聖德日新與湯武比隆矣
　録曰愚觀漢宋二祖皆未嘗爲學而能不
　失帝王之範團唐宋二宗皆攻苦博學而
　反不免後世之譏議何也豈非所務於博
　聞强記而不切近於格物致知故其所就
　亦止於文詞字畫而不關於誠意正心乎
　眞宗徒能嘆美田錫以爲天奪之速不能
　盡力章疏以收直諌之功何况一屏風之
　置哉雖别爲御覽亦從然矣
趙普少習吏事寡學術太祖勸其讀書遂手
不釋卷每歸私第圍户啓篋取書誦之竟日
及次日臨政處决如流既卒家人發篋取書
視之則論語二十篇也常謂帝曰臣有論語
一部以半部佐太祖定天下以半部佐陛下
致太平
李沆嘗讀論語或問之沆曰沆爲宰相如論
論中節用而愛人使民以時尚未能行聖人
之言終身誦之可也
　録曰趙忠獻之讀論語可謂侈然自負矣
　然不知虎兕出柙玉毀櫝中是誰之過所
　以舍曰欲之而必爲之辭也李文靖之讀
　論語可謂歉然自損矣然實能居之無倦
　行之以忠所以夫人不言言必有中也嗚
　呼若人也其所先見謂之智其所不欺謂
　之仁兼以終身誦之謂之勇觀於聖言豈
　非不憂不惑不懼者歟
及沆爲相王旦乃𠫵政事以西北用兵或至
旰食嘆曰安能坐致太平優游無事耶沆曰
少有憂勤足爲警戒他日四方寧謚朝廷未
必無事旦不以爲然沆又日取四方水旱盗
賊奏之旦以爲細事不足煩上聼沆曰人主
少年當使知四方艱難不然血氣方剛不留
意聲色犬馬則土木甲兵禱祠之事作矣吾
老不及見此叅政他曰之憂也沆没後眞宗
以契丹旣和西夏納款遂封岱祠汾大營宫
觀蒐講墜典靡有暇日旦親見王欽若丁謂
等所爲欲諫則業已同之欲去則上遇之厚
乃以沆先識之逺嘆曰李文靖眞聖人也當
時遂謂之聖相
　録曰自商書聿求元聖之後孰有稱聖相
　者哉沆之先智洞若筮龜終宋之世一人
　而已
沆應接賓客常寡言外議以爲無口匏弟維
乘間爲言沆曰吾非不知也然今朝廷大小
之臣皆得言事上封論奏了無壅蔽及下有
司皆得見之若邦國大事如李宗諤趙安仁
皆時之英秀與之談論猶不能啓發吾意自
餘通籍之子坐起拜揖尚周章失措即席必
自論功勗以希寵奬此有何策而與之接語
哉苟屈意妄言即世所謂籠簟籠罩之事僕
未能也
　録曰愚觀沆之所言莫不曲盡後生之情
　狀其稱籠簟乃外示虚文中無實意果於
　世俗之態極爲親切乃知聖相之智無不
　知也然則人豈可僥倖於市童之憐而甘
　心於識者之鄙耶
陳恕久領三司眞宗初即位常命條具中外
錢穀之數以聞恕久不進屢詔趣之對曰陛
下富於春秋若使知府庫充實恐生侈心故
不敢以告帝嘉之
　録曰恕以心計任職本無足列然帝之侈
　心彼窺之已熟使恕而在天書之詳必不
　肯爲且不足以望之矣録之
曹彬克江南歸蕭然行李惟圖籍衣衾而已
閣門進榜子云奉勸差往江南勾當公事回
還時人嘉其不伐初彬之伐唐也帝謂曰俟
克李煜當以卿爲使相潘美預賀彬曰不然
是行也仗天威遵廟謨吾何功哉况使相極
品乎美曰何謂也彬曰太原未平耳及還獻
俘帝曰本授卿使相然劉繼恩未下姑少待
之美視彬㣲笑帝誥之美以實對帝亦大笑
乃賜彬錢五十萬彬退曰人生何必使相好
官不過多得錢耳至是乃拜樞密使
　録曰彬之智識而可少哉以馬援而有梁
　松之謗以王濬而有周浚之書君子居功
　之際不可以不愼也雖然彼拔劍撃柱攘
　臂奮拳尚不能止區區使相曽無足介詩
　不云乎不忮不求何用不臧彬之與美可
謂交相得矣
張詠知益州時民訛言有白頭老翁午後食
人一郡囂然公訪於市肆乃𡚖明人言之遂
詠其人即日帖然諭人曰妖訛之興沴氣乘
之妖則有形訛則有聲止訛之術在乎識斷
不在獻勝又方兵火之餘人懷反側一日合
軍大閱衆始出忽嵩呼者三公亦下馬東望
呼萬歲復攬轡行衆不敢讙或以告韓琦琦
曰當是時某亦莫能措也其智略大率類此
常謂李畋曰大小之事皆須用智智猶水也
不流則腐若凡百不用智則臨大事之際寧
有智來又曰臨事有三難能見一也見而能
行二也當行必果决三也
　録曰自孟子言穿鑿之後忠定之言吃緊
　已乎夫智不可鑿亦不可窮不順則鑿不
　流則窮循理爲順不竭爲流是故止訛之
　術斷之聚也攬轡之呼敏之輿也不斷不
　敏智之賊也失此三者一人不可治一歩
　不可行矧天下大事乎故曰忠定之言可
　謂吃緊矣
契丹㓂澶州帝大駭以問㓂凖凖對曰陛下
欲了此不過五日耳願帝幸澶州同列聞之
懼有欲退者準止之令候駕起帝亦難之將
還内凖懇留曰陛下入則臣不得見大事去
矣畢士安力勸帝如凖所請帝乃議親征召
群臣問方略王欽若臨江人請幸金陵陳堯
叟閬州人請幸成都帝復問凖凖心知二人
之謀若揚爲不知者乃曰誰爲陛下畫此策
罪可誅也今陛下神武將臣恊和若大駕親
征敵當自遁不然出奇以撓其謀堅守以老
其師勞佚之勢我得勝筭矣奈何棄廟社欲
幸楚蜀逺地所在人心崩潰敵勝勢深入天
下可復保耶帝乃决計澶州
　録曰我明己巳之變徐有貞倡議南遷賴
　子肅愍之言而止二事孰爲難易耶以愚
　觀之澶淵之寇宋之衮職無闕廟社奠安
　正統之變乘輿越在草莽朝野震動從違
　之間危亡反掌然當其時王欽若徐有貞
　固自在也以二公之智何不亟去之而使
　皆得以媒孽其後何耶夫智臨之君黑白
　易分甘臨之主邪正難辨一旦狃於安富
　則驕侈生忘其禍亂則釁孽萌此景德正
　統之時誳於二公之正議其事獲伸於前
　而譴禍亦隨於後也聖人係之曰至于八
　月有凶君子其可忽哉其可避哉
帝至澶州南城望見契丹軍勢甚盛衆請駐
蹕㓂準固請曰陛下不過河則人心益危敵
氣未攝非所以取威决勝也衆議皆懼凖力
爭之不决出遇殿前都指揮高瓊曰大尉受
國恩今日有以報乎對曰瓊武人願效死凖
乃復入瓊隨立廷下準厲聲曰陛下不以臣
言爲然盍試問瓊等瓊即仰奏曰㓂凖言是
麾衛士進輦帝遂渡河御北城門樓逺近望
見御蓋諸軍皆踊躍呼萬歲聲聞數十里契
丹氣奪帝悉以軍事付準準承制專决號令
明肅士卒畏悅凖不欲賂之以貨財欲邀其
稱臣及獻幽薊之地因畫策以進曰如此則
可保百年無事不然數十年後戎亦生心矣
凖蓋欲擊之使隻輪不返也時帝方厭兵乃
曰吾不忍生靈重困姑聼其和可也
　録曰宋之澶州即今之大明也宋之都汴
　與今之都燕南北相距未爲遼逺至契丹
　之侵定州攻保州又攻順安軍又攻北平
　砦與今之入寇亦略相當宋既有魏能石
　普敗其前又有田敏王超拒其後故每與
　宋師戰小却即引去倘徉無闘志而澶淵
　之役又有寇凖獨當其前欲邀而擊之使
　隻輪不返而眞宗一則曰許和二則曰厭
　兵至議歲幣帝曰必不得已雖百萬亦可
　班之史册豈皆溢說哉况漢唐和親惟守
　一策宋之誓書兼用二議盍不悉聞于朝
　俾君相擇之乎今年復河套明年易緫治
　終歲不得寧居而惟幸其不來聼其自去
　又有一等之說以爲志在虜掠無防大事
　嗚呼此正吾之五餌何不一試而使生民
　肝腦𡍼地耶愚故因澶淵之事而進當路
　之人以爲智者先務葉急於此




弘道録卷之三十九











弘道録卷之四十路一
　智
　　君臣之智
晏殊七歲能文景德初張知白安撫江南以
神童薦之眞宗召入與進士並試殊神色不
攝援筆成文帝嘉賞之每訪以政事率用方
紙小書已答并藁封上帝重其愼密有智擢
知應天府延范仲淹以教生徒生平善能知
人故當世知名之士如仲淹道輔皆出其門
而富弼楊察亦其婿也及爲相益務進賢後
仲淹與韓琦富弼皆得並用至於臺閣亦多
一時之選帝奮然有意欲因羣材以興治道
至康定慶曆之間朝廷號稱得人皆殊之力
也
　録曰孟子曰智者無不知也當務之爲急
　宰相之職可不務知人乎始以神童薦終
　以知人顯非不能三年而緦小功之察者
　矣其卒爲名臣不亦宜乎
范仲淹知延州先是各邉分兵詔緫管領萬
人軨轄領五千人都監領三千人㓂至禦之
則官卑者先出至是仲淹曰將不擇人以官
爲序取敗之道也因大閱州兵得萬八千人
分六將領之將三千人日夜訓練量賊衆寡
使更出禦賊敵人聞之相戒曰無以延州爲
意今小范老子腹中自有數萬甲兵不比大
范老子可欺也
　録曰愚觀范仲淹其起也一書生耳而腹
　中數萬甲兵何自來哉嗚呼此張詠所謂
　大小之事皆須用智者也而更出番入非
　其變通使然哉故人能用智則方寸化而
　不窮不能用智則一籌莫之能展是皆在
　我而已非有大小老少之别也觀者不可
　不知
狄青愼密寡言深沉有智略計事必審中機
會而後發行師先正部伍明賞罰與士卒同
飢寒勞苦敵淬犯之無一士敢後先者初起
行伍爲三班差使寳元初趙元昊反時士卒
畏怯青每臨陳被髮帶銅面具出入敵中無
不披靡以是數立奇功尹洙善之薦曰此良
將材也仲淹授以左氏春秋曰將不知古今
匹夫勇耳由是折節讀書悉通秦漢以來兵
法及儂智高叛帝以爲憂青時爲樞副上表
請行遂進宣撫至廣南初鈐轄陳曙失律兵
潰青曰令之不齊兵所以敗乃斬曙於是諸
將股慄莫敢仰視因按兵止營令軍士休十
日賊覘者以爲未即進明日整兵馳一晝夜
絶崑崙關出歸仁鋪大敗賊師按屍有金龍
衣者衆謂智高已死欲以上聞青曰安知其
非詐耶不敢誣朝廷以貪功也青雖貴重面
涅猶存嘗勑令除之自指其面曰陛下以功
擢臣不問門地臣所以有今日由此涅爾願
留以勸軍中不敢奉詔後在樞府人有持狄
梁公告身詣獻之以爲其逺祖謝曰一時遭
際安敢自附梁公贈其人而遣之
　録曰人言智高今不高乎智者發幾貴速
　轉移貴捷變無常形施無常露至於不貪
　僥倖不忘戮辱不冒無妄又皆逹者之事
　有將如此不易得矣而尚不免卒之疑慮
　向使數者或犯一焉終於不免矣君子觀
　人不可不於其所忽也
神宗熙寧元年冬十一月有事於南郊時執
政以河朔旱傷國用不足乞南郊勿賜金帛
詔學士議司馬光曰救災節用當自貴近始
可聼也王安石曰常衮辭堂饌時以爲衮自
知不能當辭職不能辭禄國用所以不足者
以未得善理財者故也光曰善理財者不過
頭會箕歛爾安石曰不然善理財者不加賦
而用足光曰天下安有此理天之所生財貨
百物止有此數不在民則在官彼設法奪民
其害乃甚於加賦此蓋桑弘羊欺武帝之言
司馬遷書之以議武帝之不明耳爭議不已
帝曰朕意與光同姑以不允答之會安石草
詔引常衮事責兩府遂不復辭
　録曰昔者畢仲游受知於光貽書曰安石
　以興作之說動先帝而患財之不足故凡
　政之可以得民財者無不用蓋散青苗置
　市易者事也而欲興作患不足者情也苟
　未能杜其情而徒欲禁其事是以百說而
　百不行智哉斯言乎且以宋之中葉太平
　全盛天下無事加以仁宗之恭儉英宗之
　繼體初未嘗有所損也而國用不足至郊
　思未敷以初立好勝之君豈不動心乎帝
　之不允乃所以深允之也是以古之聖君
　澹然無欲不求足然後能無不足不求盈
　然後能無不盈彼以豊盈爲慮求足爲心
　者雖百計爭之我之說益逺彼之論益親
　然則安石非能投於帝帝自投於安石也
　其與光之意同乎何有
秉義郞岳飛犯法將刑宗澤一見奇之曰此
將材也會金人攻汜水澤以五百騎授飛使
立功贖罪飛遂大敗金人而還升飛爲統制
而謂之曰爾智勇材藝古良將不能過然好
野戰非萬全計因授飛陳圖飛曰陳而後戰
兵法之常運用之妙存乎一心澤是其言飛
由此知名
岳飛上書言勤王之師日集宜乘敵怠而擊
之黄潜善汪伯彦輩不能承聖意恢復奉車
駕日益南恐不足繫中原之望願陛下乘敵
穴未固親帥六軍北渡則將士作氣中原可
復坐越職言事奪官𡚖詣張所所以飛克中
軍統領問之曰爾能敵幾何飛曰勇不足恃
用兵在先定謀欒技曳柴以敗荆莫敖采樵
以致絞皆謀定也所矍然曰君殆非行伍中
人補武經郞
　録曰愚觀宗統制張招撫之識岳武穆也
　所以靖康中以蠟書冐圍募河北兵民得
　書喜曰朝廷棄我猶有一張察院能拔而
　用之應募者凡十七萬澤留守東京欲乘
　暑月自滑州渡河取懷衛濬相等州分路
　並進山砦忠義之民相應者不啻百萬而
　黄潜善汪伯彦日置根本於度外然則飛
　之越職正二公之奉職也苟有如高光者
　納蕭何之說攬鄧禹之謀將不得爲元功
　乎徒負智勇之量卒同暗投之比君子祇
　當咎諸公之幸與不幸不必責帝與諸臣
　之明與不明也
趙鼎與張浚並爲尚書左右僕射兼知樞密
院事都督諸路軍馬是時鼎浚相得甚驩及
命下史館校勘喻樗門之曰二人且宜同在
樞府他日趙退則以張繼之立事任人未甚
相逺則氣脉長若同處相位萬有一不合或
當去位則必更張是賢者自相背戾矣後果
如樗言
　録曰愚觀喻子村之料事可謂多中矣夫
　蕭薨而曹顯丙先而魏後房謀而杜斷崇
　變而景法雖曰恊心同德而實繼美踵芳
　是以道義流於無窮功業著於悠久此後
　世之所瞻仰也鼎與浚雖曰操心蹇蹇矢
　志在公觀其以飛之一言遂致乖忤因檜
　之厚貌輟加深信則未必忘己之義無我
　之心而自相背戾豈能保乎卒以他人之
　小嫌而成爾汝之不恊子材之言不爲無
　徴矣録之
韓世忠懲岳飛之事遂以所積軍儲錢百萬
貫米九十萬石酒庫十五𡚖於國上表乞骸
自此杜門謝客口不言兵時跨驢携酒從一
二奚童縱遊湖山以自樂平時將佐罕能見
其面初得疾勑尚醫視療世忠曰吾以布衣
間關百戰致位王公賴天之靈得保首領諸
君尚哀其死耶嘗戒家人曰吾名世忠汝曹
毋諱忠字諱而不言是忘忠也特以抵排和
議觸檜尤多或勸止之曰今畏禍易同他日
瞑目豈可受鐵杖於太祖地下時大將多曲
狥檜以圖苟全世忠與檜同在政地一揖外
未嘗與談所規畫器仗精絶過人知人善奬
部曲繼秉節旄卧家十年澹然自如若未嘗
有權位者
　録曰湖山之樂在世忠則以爲智在君子
　獨以爲非何耶夫自越王勾踐之卧薪嘗
　膽也而後吴始亡自先朝京勔之恣意陳
　南也而後宋始滅皆其所耳聞目擊者也
　奈之何爲君者不以雪耻除凶爲心爲相
　者反以讐功忌能爲事遂使英雄之將翻
　爲脂韋之臣竊圖苟全豈得已哉雖以抵
　排和議悉皆空言無施然則列聖在天之
　靈果知乎哉不知乎哉
劉鎬順昌之戰募曹成等二人遺作間事遇
敵佯令墜馬果被執兀术問錡何如人對曰
太平邉帥喜聲妓朝廷以兩國講好使守東
京圖逸樂耳兀术喜曰此易破也翌日至城
下責諸將喪師皆曰南朝用兵非昔之比兀
术不信錡遂進軍衆請先擊韓常軍錡曰擊
韓雖退兀术精兵尚在不可當也法當先擊
兀术俟其一動則餘無能爲矣時兀术披白
袍棄甲馬以牙兵三千督戰皆重鎧甲戴鐵
兠牟號鐵浮圖錡以槍標去其兠牟大斧斷
其臂又有拐子馬號長勝軍至是亦爲所破
是役也錡兵不盈二萬出戰僅五千人特以
智計先定不爲諸將所惑屢勝所驕而能以
寡禦衆以逸待勞故能成功洪皓自金密奏
順昌之捷金人震恐意欲捐燕以南棄之謂
是時諸將恊心分路追討則兀术可擒汴京
可復而王師亟還自失機會良可惜也
　録曰兵法曰爲將者智信仁勇嚴缺一不
　可而智爲之首此劉錡所以有順昌之捷
　而禄者猶爲之踴躍也此時和議已成譬
　則落場之文略有可觀外此皆懽合之境
　矣復何機會之有
汪立信自爲沿江招討大使在江陵即上疏
請益安陸府兵凡邉戍不宜抽減曰爲今之
計有三宜盡出内郡之兵以實外禦見兵可
七十餘萬人老弱柔脆七分汰二爲選兵五
十餘萬而沿江之守不過七千里若距百里
而屯屯有守將十屯爲府府有𦁕督其尤要
害處叅倍其兵無事則泛舟長准往來游徼
有事則東西齊奮戰守並用刀斗相聞餽餉
不絶互相應援以爲聯絡之勢選宗室親王
忠良有幹用大臣立爲統制分東西二府以
蒞任率然之勢此上策也久拘聘使無益於
我徒使敵得以爲辭請禮而歸之許輸歲幣
以緩師期不二三年邉境稍休藩垣稍固生
兵日增可戰可守此中策也似道得書抵之
於地曰瞎賊狂言敢爾乃中以危法廢之及
似道喪師還又召爲招討使俾就建康募兵
以授江上諸郡即日上道與似道遇於蕪湖
撫立信背曰不信公言以至於此既至建康
守兵悉潰而四面皆元兵立信知事不成歎
曰吾生爲宋臣死爲宋鬼或有以立信二策
告於伯顏嘆息曰宋有是人使果用之我安
得至此
　録曰孟子曰無是非之必非人也時沿江
　之策已爲下計譬之焦頭爛額不可斯須
　緩者此而爲狂無乃眞喪其心乎雖然似
　道非喪心者特以迷於鴆毒稔於貫盈至
　是已非人矣天將假鄭虎臣之手以彰賣
　國之惡故不得不至此也
皇明名臣録誠意伯劉基慷慨多智攻於天
文時寓杭適遊西湖有異雲起西北光映水
中同遊者以爲慶雲分韻賦詩公獨縱飮曰
此天子氣也應在金陵十年後有王者起我
當輔之

太祖下金華定括蒼公又指乾象謂所親曰
此天命也豈人力能之耶果遣使來聘遂由
間道詣金陵陳時務十八策會陳氏入㓂或
謀以城降或以鐘山有王氣欲奔據之公獨
曰如臣之計莫若傾府庫開至誠以固士心
且天道後舉者勝宜伏兵伺隙擊之取威制
敵以成王業在此時也
上遂用公策乘東風發伏擊之斬獲無筭中
書省設御座將奉小明王公怒罵曰彼牧竪
奉之何爲不拜陳天命所在
上感悟乃定征伐之計洪都守將胡均美使
其子約降
上初有難色公自後踢所坐胡床
上意悟許之均美遂以城降及後屢欲用以
爲相辭曰宰相國之重任譬如易柱必得大
才然後可若束小木爲之將速顚覆如臣非
不自知但疾惡太深又不耐繁劇爲之且孤
大恩
上由是益重公稱爲老先生而不名又曰吾
之子房也嘗著書恐不及見以貽天下後世
詎意身親用之故公之事業具於書此元之
所以亡也公之書見於事業此
皇明之所以興也一人之用舍有關於天下
國家之重如此
　録曰楊文懿公有言子房之策不見詞章
　玄齡之文僅辯符檄未見擅開國之勲業
　而兼傳世之文章公可謂千古之人豪矣
　世或疑其仕元或獨稱其觀象者是猶訾
　伊尹之五就知周公止於才藝而已愚獨
　以公之辭宰相不居鑿鑿乎則哲之智世
　以爲無踰於公而公自視歉然其過人逺
　矣非挾智任術者比也
永樂宣德間名臣稱三楊文貞西楊文敏東
楊文定南楊東楊天資明敏有果斷之才每
朝廷事使中官來閣下議必曰東楊先生在
否或知不在即回然凡議事未嘗不遜西楊
或執以不可行者已而卒斷於東楊灼然可
行而無礙也每秋勑文武大臣審録重囚自
英國而下俱遜避候二楊先生决之西楊訊
之未嘗决至不可了東楊一問即决衆皆嘆
服時
主上英武羣臣奏對少能稱旨惟愛東陽之
才未嘗一日離左右几密謨至計必𠫵與焉
或大臣謀事未决文廟不樂至發怒東楊一
至輙霽威事亦隨决東楊嘗語夏太常仲昭
曰吾見人臣以抗直受禍者毎深惜之大凡
事君自有體進諫亦有方譬若
上讀千文云天地玄紅未可便言安知不以
嘗我又安知主意云何俟其至再或有所詢
則應之曰臣幼讀千文云天地玄黄未知是
否其智大率類此及李時勉又曰西楊先生
未仕時與楚府教授吴由翁草逆交由翁爲
余言先生博學有智端敏寬厚識達事體不
矜己傲物及居禁近參掌機務公平廣大寬
和有則其心專在於國家未嘗一毫私己至
於臨大政决大疑衆皆爭論紛紜獨無一言
久之徐爲一言衆莫不懾服有輿論不一須
上聞者既以聞卒從先生言其在上前遇事
盡言不計利害每辨論人才賢否解翻人過
失一出於公不以恩讐爲輕重取舍至於獻
可替否有旋乾轉坤之力然未嘗與人言大
臣宰相之專於此見之
　録曰愚觀三楊之遭際無異前代以今目
　録之所書有房社推讓之風水東之所記
　有平勃自牖之勢文集之所序有韓范居
　身之本其所以出幽就明建功立業智哉
　若人也已録之
平江伯陳瑄周旋有智略靖難師至江北瑄
知天命有𡚖率舟師迎濟封平江伯時北京
軍儲不充命公歲董運百萬石道海給之建
百萬倉於直沽尹兒灣城天津衛籍兵萬人
戍守漕洲所經海島夷人畏憚悉避匿公下
令俾出爲市而遣官監臨平其直無敢譁人
兩便之既建北京罷海運公建議造淺艖二
千艘初歲運二百萬石後增至五百萬石疏
清江浦引水由管家湖入鴨陳口達淮以免
外河風濤之險就管家湖築堤亘十里以便
引舟開儀眞瓜州二壩潮港之湮鑿吕梁徐
州二洪巨石以平水勢築沛縣刁陽湖濟寧
南旺湖長堤開泰州白塔河通大江築高郵
湖堤隄内鑿渠亘四十里以通舟南北造梁
以便行自淮至臨清相水勢高下建閘四十
有七以時啓閉皆舟楫通行永逺之利又沿
河置舍五百六十八所舍置導淺夫沿堤鑿
井樹木以便行凡慮爲之周而事爲之果
　録曰愚觀是時南北未通天乃篤生異人
　於大江之滸雖欲勿用山川其舍諸嗚呼
　始以平江封終以濟川顯書曰若濟大川
　用汝作舟楫斯言當不誣矣而廟祀至会
　血食不廢其亦以此也夫
周文襄公忱初登進士選庶吉士曾棨等二
十八人公自陳願進學其間
太宗喜曰是眞有志者命增入後歷官工部
侍郞巡撫南畿凡二十二年沉敏多智爲人
謙恭言苦不出口而謀慮深長善采衆論凡
所猷爲必咨之細民父老及守令而後决之
於已尤善記憶有奸民以斷理數事嘗公者
曰汝於某事某處吾已决之何爲復言吏於
稅糧有所欺隱必曰某年撥其處若干某年
存留若干以籍驗之果然吏驚服以爲神初
蘇州稅糧負欠七百九十餘萬常松亦然屢
遣官催迫未能就緒公至詢父老皆云蘇松
民俗大户不出加耗以致小户連累納欠乃
使大小户一例加耗奏行南京鑄送鐵斛於
是出入均平舊例不許團局收糧公曰此負
欠之由也遂令各縣於水次推一人總之名
曰緫收定與加耗各有定則除撥運外自羨
存積在倉號曰餘米至次年各照加減徴收
依前撥運外猶有附餘令各縣造倉一所名
曰濟農將剩米運入以備賑濟或農民缺食
及運夫遭風被盗者聼給借納秋成抵斗還
官凡官府織造供應軍需之類盡出於所積
餘米蓋民賦歲一石五斗之外漠然不見化
役之及而官府無復科索之擾諸縣學校先
賢祠各郡橋梁河道多所修葺濬治一切取
諸餘米人爭爲立生祠没因以祀之其後户
部言濟農餘米失於稽考奏遣曹屬盡數𡚖
之官於是徴需雜然逋負自若人益思公焉
　録曰王文恪公論都御史何鑑曰夫財生
　於地成於天而理之存乎人理之有法則
　以不足爲有餘理之無法則以有餘爲不
　足其張弛嬴縮一視其人若文襄者眞其
　人哉故每每舉之以爲廵撫之法昔者江
　南諸郡數苦大小公私懸罄比歲豊稔相
　仍粒米狼戾亦嘗究其故乎此人事非天
　時也及當何公巡撫之時江南大饑上捄
　荒十二策得兊軍留州禄米軍儲諸費八
　十餘萬於是江南諸府在在充牣時議濬
　吴松白茅港方以費無所出乃請以充軍
　諸費充焉用米至二十八萬而不爲費此
　役成而東南無水患矣則歲之豊凶率𡚖
　之天時可乎所謂以不足爲有餘者非是
　之謂與此文襄之智至今猶思之也
知蘇州府况鍾初由小吏事尚書吕震震薦
其才授禮部儀制司主事進郞中時
仁廟初政令在京五品以上各舉所知鍾乃
舉左春坊張宗璉
仁廟召問楊士奇曰人皆薦外郡下僚鍾何
乃舉朕宫官士奇曰臣與王直方欲擬薦不
意遽爲所先耳
仁廟大喜曰鐘知宗璉亦可謂賢矣蓋已有
嚮用意
宣廟即位大臣奏蘇州大郡繁劇難治擢爲
知府至即黜屬官貪暴五人庸懦十餘人遂
與周巡檢講究收糧之法由永樂間轉輸北
京餉道遼逺糧以一徴三府二百七十萬石
加徴至八百一十萬石除正供及僦舟船之
費羨餘皆爲糧長所匿乃議别立糧頭以分
其勢除免舊徴三分之一以其二之一爲轉
輸費餘米皆入濟農倉以爲來年經費之本
由是年馬草米數十萬石夏稅折布絲數十
萬斤絹數十萬匹小麥數十萬石皆以餘米
代納而凡雜出供費亦以此買辨上不失征
科之期下無毫髮於民遇災旱輙發賑之每
活輙數十萬人其惠利及於貧困者無窮至
九載滿去闔郡民扣閽乞留至八萬餘人遂
遣再任後以疾卒民競立祠祀之
　録曰前此蘇松民俗大户不出加耗者其
　此類歟時上有
仁廟之君又有文襄之臣鍾之智惠若鴻毛
　之遇順風耳不然以一小吏而干　朝廷
　薦舉之大宰相方且後之以一守而厪八
　萬扣閽之人朝議方且從之難乎免於今
　之世矣録之
弘道録卷之四十




弘道録卷之四十一路二
　智
　　父子之智
堯典帝曰疇咨若時登庸放齊曰㣧子朱啓
明帝曰吁嚚訟可乎
　録曰此大聖之獨見度越於千古其所以
　傳賢而不傳子者决於此矣夫危㣲之間
　所凈毫末乃聖愚之所由分也開明之性
　近於道心然不能純乎天理則其發之於
　言必不能已於辯訟也可見聖人折理欲
　於毫芒之間苟有毫釐之不至未有不以
　開明爲睿辯訟爲才者而况於苗之碩子
　之惡乎以是爲典後世猶有智足以拒諌
　言足以飾非以爲天下盡出於己之下者
　然則朱也其超乎萬人之上矣
史記帝乙三子長徴子啓次中行季受辛受
辛即紂也紂之母爲后賢時紂尚少帝乙及
后欲立啓爲太子太史據法爭之曰有妻之
子不可立妾之子於是乃立紂
　録曰帝乙之事商家之不幸抑天命之當
　終也夫太史之爭天下之正法也是時紂
　母賢而子尚少帝乙寧知其亡國而預易
　之耶後世若扶蘇楊勇之事實人謀之不
　臧也抑商以一㣲子不能立而棄之而周
　乃更泰伯伯邑考皆舍長而立其次豈非
　天命之有在耶
周古公三子長太伯次虞仲次季歷季歷娶
太任乃賢德婦人生昌有聖瑞古公曰我世
當有興者其在昌乎於是太伯虞仲知古公
欲立季歷以傳昌乃亡如荆蠻文身斷髪以
示不可復用古公卒季歷立是爲公季公季
脩古公遺道篤於行義諸侯順之公季卒子
昌立是爲西伯
　録曰升之爲卦也巽而順剛中而應是以
　大亨也周自古公以來以允升居於上而
　太伯仲雍以孚誠應於下於是王季得升
　其虚邑無所疑阻以至於西伯王業之興
　豈偶然哉向使太王無信順之明太伯乏
　巽應之智昌雖龍德剛中無所用矣可以
　見文王作易得於家傳身體其曰王用饗
　於岐山蓋實事也豈無徵之空言哉
孔叢子穆公問於子思曰立太子有常乎曰
有之公曰昔文王舍適而立其次㣲子舍孫
而立其弟是何法也曰殷人質而尊其尊故
立弟周人文而親其親故立子亦各有其禮
也文質不同其禮則異文王舍適立次權也
公曰苟得行權豈唯聖人唯賢與愛立也曰
聖人不以權教故立制垂法順之爲貴若必
欲犯何有於異公曰舍賢立聖舍愚立賢何
好子思曰唯聖立聖其文王乎不及文王者
則各賢其所愛不殊於適何以限之必不能
審賢愚之分請父兄羣臣卜於祖廟亦權之
可也
　録曰此大賢之言切中夫人之病萬世不
　可易也夫堯子開明舜子讓德苟非至聖
　孰能舍此而立彼乎而况後世之溺愛者
　乎茍無一定之限而人焉是狥其禍有不
　可勝言者矣至於卜雖古人不廢無亦權
　之不得已耳非智之得也
左傳晋侯賞從亡者介之推不言禄禄亦弗
及推曰獻公之子九人唯君在矣惠懷無親
内外棄之天未絶晋必將有主主晋祀者非
君而誰天實置之而二三子以爲已力不亦
誣乎竊人之財猶謂之盗况敢貪天之功乎
下義其罪上賞其姦上下相蒙難與處矣其
母曰盍亦求之以死誰懟對曰尤而效之罪
又甚焉且出怨言不食其食母曰亦使知之
若何對曰言身之文也身將隱焉用文之是
求顯也母曰能如是乎與女偕隱遂隱而死
晋侯求之不獲以綿上爲之田曰以志吾過
且旌善人
　録曰介推之棄綿上也不智於晋之啓南
　陽歟夫温之難天未厭周子帶上悖不蒸
　亡將無日秦伯以爲功矣文乃攘爲己有
　異於乞醯一聞耳乃若崎嶇草昩一十九
　年之間初非一朝一夕之故介禄而弗及
　王章而可求哉雖然隱者其身也顯者其
　名也君子哉介子歟不然披以仇須以竊
　豈眞可無言歟言則寺而竪矣宜乎介子
　之不言也
晋叔向之母妬叔虎之母美而不使其子皆
諫母曰深山太澤實生蛟龍彼美懼其生龍
蛇以禍汝也使徃視寖生叔虎美而有勇力
樂懷子嬖之故反於難及叔向欲娶於申公
巫臣其母曰子靈之妻役三夫一君一子而
亡一國兩卿矣可無懲乎吾聞之甚美必有
甚惡是鄭穆少妃姚子之子子貉之妹也子
貉早死無後而天鍾美於是將必以是大有
□也叔向懼不敢娶平公彊使娶之生伯石
伯石始生子容之母走謁諸姑曰長叔姒生
万姑視之及堂閩其聲而還曰是豺狼之聲
也狼子野心非是莫喪羊舌氏矣遂弗視
　録曰愚觀羊舌氏之母其智有足多未可
　以其姑而少之也夫上有聖世所以成之
　者逺内有賢妃所以助之者深有用世克
　明德端此乎係也而况殺天敗子曰國亡
　家之人乎禮世有刑人不娶盻可謂不能
　斷矣其愽識多聞乃其糠粃焉耳是以君
　子必務誠意正心脩身齊家一毫不可苟
　一事不可鈌嗣是而及於㣧毓未有不善
　者矣
國語祁奚辭於軍尉公問焉曰孰可對曰臣
之子午可人有言曰擇臣莫若君擇子莫若
父午之少也婉以從令游有郷處有所好學
而不戲其壯也强志而用命守業而不淫其
冠也和安而好敬柔惠小物而鎭定大事有
直質而無流心非義不變非上不舉若臨大
事其可以賢於臣也臣請薦所能擇而君比
義焉公使祁午爲軍尉没平公軍無秕政
　録曰愚觀祁奚之言與今寒士之教子何
　以異哉自少而壯而冠形容曲盡人之善
　爲嗣令一至此哉今人見一子弟若琬琰
　若瑚璉然夫誰不愛曰慕之而不知其優
　游涵養切磋琢磨乃心何如其惓惓也幸
　而如午至樂無紀又幸而如奚至公無嫌
　此父子之間恩如天地明如日月何但一
　軍尉哉抑觀晋之盛時若趙文子孤也而
　成物滋備范文子蒙也而敬讓聿崇及其
　衰也長如伯魯而一詞無措疆如智瑶而
　五賢凌人於此可驗匪特家運是關國祚
　實繇之矣矧今天下一統賢才大同而可
　不務預養乎
通鑑趙簡子之子長伯魯次無恤將欲置後
不知所立乃書訓戒之辭於二簡以授二子
命之曰謹識之二年而問之伯魯不能舉一
辭求其簡已亡之矣問無恤誦其辭甚習求
其簡出諸袖中而奏之於是簡子以無恤爲
賢立以爲後
　録曰趙簡子豈賢於智宣子乎宵之拾恤
　之置何其禍福之霄壞也彖曰需須也險
　在前也剛健而不陷其義不困窮矣夫以
　宵之狠在面瑶之狠在心豈不能須而得
　之歟三家分晋勢不並立乃剛愎自用陷
　於不義亡何日乎是故鞅之簡三年而後
　問所謂需於郊利用恒也恤之水三版而
　後决所謂需於血出自穴也古人之備難
　至矣禍福之自求審矣
秦伐趙趙王求救於齊齊曰必以長安君爲
質太后不可齊師不出大臣强諫太后怒曰
復有言長安君爲質者必唾其面左師觸龍
於是願見太后盛氣而需之入徐趨而謝曰
老臣病足不得見久矣竊自恐太后體之有
所苦也后曰老婦恃輦而行復曰食得母衰
乎曰恃粥耳后不和之色稍解乃曰老臣賤
息舒祺最少不肖而竊憐愛之願得補黑衣
之缺以衛王宫后曰丈夫亦愛少子乎對曰
甚於婦人后笑曰婦人共甚曰老臣竊以爲
媪之愛燕后賢於長安君后曰君過矣不若
長安君之甚左師曰父母愛其子則爲之計
深逺常聞媪之送燕后也持其踵而位祭祀
則祝之必勿使反豈非爲之計長久以爲子
孫相繼爲主也耶太后曰然左師曰今三世
以前至於趙王之子孫爲侯者其繼有在者
乎曰無有曰此其近者禍及身逺者及其子
孫豈人主之子侯則不善哉位尊而無功奉
厚而無勞今媪尊長安君而封之以膏腴之
地多與之重器而不及今令有功於國一旦
有不諱長安君何以自託於趙哉太后曰諾
恣君之所使之於是爲長安君約車百乘爲
質於齊齊乃出師秦爲之退
　録曰左師之悟后與四皓之安劉伊川並
　載程傳果然乎曰不然也夫左師之諌從
　容不迫出於愛□之間始終不外其良心
　此所謂納約自牖以通其一念之蔽者也
　吕后以澤而刼良故良以四皓而刼帝此
　所謂濡有衣袽以濟其一時之急者也嗚
　呼安有身居大位而使天下之人延頸願
　爲太子死者哉故帝之從善若轉圜天資
　之美也泛應多謬悞不學之過也
列女傳楚令尹孫叔敖之母也叔敖爲兒時
出遊見兩頭蛇殺而埋之歸見其母而泣焉
母問其故對曰吾聞見兩頭蛇者死今兒出
遊見之其母曰蛇今安在對曰吾恐他人復
見殺而埋之矣母曰汝不死矣夫有陰德者
有陽報德勝不祥仁除百禍天之處高而聼
卑書不云乎皇天無親惟德是輔尔嘿矣必
興於楚及長爲令尹君子謂叔敖之母知道
德之次詩云母氏聖善此之謂也
　録曰甚矣叔敖之母之聼之𦖟也夫始見
　之詞未必其可喜也一變之間氣度自不
　俟矣其陰德之報未可必然而聖善之智
　古所未有益以信君子之立心不可殘民
　害物一蛇恐再况於恣人行暴乎
趙將馬服君奢之妻括之母也秦攻趙孝成
王使括爲將其母言於王曰括不可使王曰
何以曰始妾事其父父時爲將身所奉飯者
以十數所友者以百數大王及宗室所賜幣
帛盡以與軍吏士大夫受命之日不問家事
今括爲將東向而朝軍吏無敢仰視之者所
賜金帛𡚖盡藏之乃日視便利田宅可買者
王以爲若其父乎父子不同執心各異願勿
遺王曰吾計已决矣母曰王終遣之即有不
稱妾得無隨坐括旣行趙兵果敗括死軍覆
以母先言故卒不加誅
　録曰括之不可使將也其父知之其母亦
　知之所不知者君耳是時六國以其游魂
　殘喘自取覆亡故先失其是非之本心且
　不勝欲速無暇反而顧之耳此孟子所以
　深嘆於天作孽猶可違自作孽不可活也
漢書棠邑侯陳嬰之母始嬰爲東陽令史居
縣素有恩人稱爲長者秦二世時東陽少年
殺縣令相聚數千人欲立長帥乃請嬰嬰謝
不能强立之欲以爲王其母曰我爲子家婦
聞其先故不甚貴今暴得大名不祥不如以
兵屬人事苟成猶得封侯敗則易以亡可無
爲人所指名也嬰從其言以兵屬項梁梁以
爲上柱國項氏敗嬰後𡚖漢果以功封棠邑
侯
丞相安國侯王陵之母陵始爲縣邑豪高祖
微時凡事之及起沛陵亦聚黨數千逮封漢
王遂以兵屬之時項羽與漢爲敵計得陵母
輙置軍中陵使至則東嚮坐其母欲以招陵
既而陵母私送使者泣曰爲妾語陵善事漢
王漢王長者無以老妾故懷二心言畢伏劍
而死陵後與高祖定天下位至丞相封侯傳
爵五世
　録曰范增於是乎可愧矣夫項羽之不可
　輔婦人女子皆知之矣悲夫七十餘年之
　老其生也餒於陳母而亡也恧於王媍乎
　使增能勸羽踐入關之約存鴻溝之界則
　不絶項氏之祀明天亡之意迴舞劍之戈
　則亦不失項伯之封二者胥失之豈其智
　弗若歟雖然二母之見順而易范增之事
　逆而難君子丁艱難亢會之際其亦幸而
　爲二子用成賢母之名不幸而爲范增徒
　歸天下之惡哉
史記鼂錯爲人陗直刻深文帝時以上便宜
擢爲太子家令以其辨得幸太子號曰智囊
數上書言削諸侯事及法令可更定者文帝
不聽然奇其材遷中大夫太子善錯計策及
既位以爲内史數請間言事輙聽寵幸傾九
卿法令多所更定丞相申屠嘉不便常以計
欲誅錯不遂以此愈益貴遷爲御史大夫悉
求請諸侯之罪過收其支郡所更令三十章
諸侯皆諠譁錯父聞之從潁川來謂曰上初
即位爾爲疏用事侵削諸侯疏人骨肉人口
議多怨何也錯曰固也不如此天子不尊宗
廟不安父曰嗟乎劉氏安而鼂氏安矣遂飮
藥死曰吾不忍見禍及其身死十餘日吴楚
七國果反
　録曰愚觀史記所稱智囊有二然各有所
　蔽樗里子蔽於胡洐晁錯蔽於袁盎豈其
　好智不好學歟雖然錯之欲削諸侯庶幾
　國爾忘身之義翻身受戮爲天下笑疾之
　親重卒能全軀以歸於渭南章臺之中漢
　景帝反不及秦昭王亦明矣若乃錯父之
　見其將晩乎
河南太守嚴延年之母生五男皆至二千石
人曰萬石嚴嫗延年爲太守所在名爲嚴能
冬月傳屬縣囚論府下流血數里號曰屠任
其母常從東海來到洛陽適見大驚止都亭
不肯入府因責數延年曰幸備郡守不聞仁
義教化有以全安愚民顧乘刑罰多殺人欲
以致威豈爲民父母之意哉天道神明人不
可獨殺我不自意當見壯子被刑戮也行矣
去汝東歸掃除墓地耳後歳餘太府丞所章
結延年罪十餘事下御史案驗遂得棄市東
海莫不賢智其母
　録曰嗟嘆嚴母之不古若也夫胎教之與
　三遷乃古之賢母所以預養是心而廣爲
　仁之術也顔母果能密察延年之所存養
　其不中抑其大過必使童而習之長者之
　風純如也壯而行之哀矜之情咸若也苟
　心之無忍雖賞之不殘爲有號稱屠伯而
　可全身者哉實受除墓之慘虚傳賢智之
　名顔母之不古若也悲夫
京兆尹隻不疑之母慈明善教不疑爲京尹
行縣録囚徒還其母輙問所平反活幾何人
即不疑言多所平反母喜笑飮食言語異於
他時或言無所出母怒爲之不食故不疑爲
使嚴而不殘君子謂是母也可謂永錫尔類
者矣
　録曰愚觀不疑之母異於延年之母也夫
　教貴乎豫也不疑不辯亡金固非屠伯之
　比母慈明善教亦無除墓之憂子善其名
　母貽其慶豈非既明且哲乎
後漢書吴祐父恢爲南海太守祐年十二從
父到官恢欲殺青簡以寫經書祐諫曰今大
人踰越五嶺逺在海濱其俗誠陋然舊有珍
恠上爲國家所疑下爲權戚所望此書若成
載之兼兩昔馬援以薏苡興謗王陽以衣囊
徼名嫌疑之間誠先賢所愼也恢乃止撫其
首曰吴氏世不乏季子矣及長有知人之明
舉孝廉爲膠東相以身率物吏不忍欺嗇夫
孫性私賦民財市衣以進其父父得而怒促
𡚖伏罪性慙懼詣閣持衣自首祐曰掾以親
故受迂辱之名所謂觀過斯知仁矣使𡚖謝
其父還以衣遺之
　録曰觀光則趙廣漢之鈎距與張敝之絮
　舜有所不由矣此天性之明智不待教者
　也録之
晋書陶侃父丹母湛氏丹仕吴爲揚武將軍
湛爲側室生侃而陶氏貧糼績以資使交結
勝已鄱陽孝廉范達寓宿於侃時大雪乃截
髪得雙髪以易酒肴樂飮極歡雖僕從亦過
所望至徹所卧薪自剉給其馬甫侃監源梁
於潯陽以一坩鮓遺母封還責之曰尔以官
物遺非惟不能益反以增吾憂矣逵聞之歎
息曰非此母不生此子薦於廬江太守張夔
夔辟之後以軍功爲江夏太守加鷹揚將軍
備威儀迎母郷里榮之周顗父浚母李氏字
絡秀浚爲安東將軍有人倫鑒識嘗出獵遇
雨止李氏家會其父兄他出絡秀聞貴人至
與一婢於内宰猪羊具數十人之饌甚精辦
而不聞人聲浚恠使覘之獨見一女子甚美
因求爲側室其父兄不許絡秀曰門户殄瘁
何惜一女若連姻貴族將來庶有大益遂許
之生覬及嵩謨三子並列顯位嘗冬至置酒
舉觴賜三子曰吾本渡江托足無所不謂推
㣧華宗爾等並貴列吾目前吾復何憂嵩起
曰恐不如尊旨伯仁志大而才短名重而識
闇如乘人之弊此非自全之道嵩性抗直亦
不容於世唯阿奴碌碌當在阿母目下耳阿
奴謨小字也後果如其言
　録曰愚觀陶士行周伯仁之母可謂敏而
　逹矣且同出於㣲爲側室固不係於世類
　也特以剪髪與治具之事或頗疑之夫一
　髪之㣲寧值幾何而能樂飲極歡一女之
　弱倉卒無幾而兼屠宰畢備乎豈其賢聲
　素聞雖至剉髪無靳精辦素著雖兼數人
　不辭而後遂以爲實事乎若乃降精嵩獄
　著名屏翰雖乃人謀實天意存焉不可得
　而測度之也
弘道碌卷之四十一















弘道録卷之四十二路三
　智
　　父子之智
唐書貞觀二十三年夏四月太宗有疾謂太
子曰李世勣才智有餘然汝與之無恩但不
能懷服我今黜之若其即行俟我死汝於後
用爲僕射親任之若徘徊顧望當殺之耳遂
以同中書門下三品爲疊州都督世勣受詔
不至家而去
　録曰唐太宗之不能庇其子若孫也宜哉
　托孤之命未行托勣之言先入是所以教
　其謟一蓋帝本挾數任術長於任人而不
　閑於觀物故夫今日之心膂即他日之仇
　讐今日之智計即他日之禍本自以爲得
　而不知勣也者旣不難於事帝安在其不
　背密乎其始也徒以一鬚之剪爲社稷之
　計不知鷹犬之量更思其餘物乎其終也
　乃以去鞅之故智欲遺安劉之逺圖悖亦
　甚矣斯大有関於唐之宗廟社稷不可以
　不録也
睿宗元年上將立太子以宋王成噐嫡長而
平王隆基有大功疑不能决成器辭曰國家
安則先嫡長國家危則先有功茍違其宜四
海失望臣死不敢居平王之上涕泣固辭者
累日大臣亦多言平王功太宜立劉幽求曰
臣聞除天下之禍者當饗天下之福乎王拯
社稷之危救君親之難論功莫大語德最賢
無可疑者上從之立平王隆基爲太子
　録曰人皆曰廬陵王之復辟唐之天下一
　再造也而不知造於平王隆基之爲太子
　也夫震長子也若乃建成與承乾及陳王
　忠皆庸劣無似所謂震索索視矍矍者也
　終亦必亡而已矣至於中宗昏愚尤甚始
　則其心受辱而不顧俛首廢棄而不耻終
　則生於憂怠而不知制於妻孥而不恤所
　謂震逐泥未光者也以及於玄宗赫然奮
　怒震驚羣枉之心發攄襀陰之氣神堯故
　物不失其舊所謂震驚百里不喪喪鬯出
　可以守宗廟社稷以爲祭主者也觀於出
　乃見
權臯者唐相德輿父也以才名表署安禄山
從事陰察安有異志然畏其清虐欲潜去又
慮禍及老母適禄山使獻俘京師回過福昌
尉仲謨臯從妹壻也密以計約之比至河陽
詐稱疾亟召謩謩至假爲哀哭手自殯襲既
逸而葬其棺人無知者從吏以詔書還其母
初不知聞之慟哭禄山遂不疑許其母𡚖乃
㣲服匿跡候其母於淇門奉之晝夜南去及
渡江禄山已反由是名聞天下採訪使高適
表爲判官屬永王璘亂多刼士大夫臯又變
名以免玄宗在蜀聞而嘉之士君子如李華
柳識皆仰臯之德以爲分天下善惡一人而
已德輿四歲能詩七歲以孝聞十五爲文數
百篇名聲日大韓洄辟從事試秘書省後爲
禮部尚書平章事自貞元至元和三十年羽
儀朝行性直亮寛恕動作語言一無外餙醖
籍風流爲時稱嚮於述作特盛六經百氏游
詠漸漬其文雅正而弘博時人以爲宗匠焉
　録曰愚觀權臯之䧟虜窟可謂無策矣而
　能卒保其身以奉其親蓋不寧完節全名
　抑且慶鍾後裔韓洄王定常評臯可爲宰
　輔師保卒非空言父子貞文孝德羽儀朝
　行豈非明哲之君子乎
符令奇子璘初爲盧龍神將會幽州亂奔昭
義田悅拒命奇密語璘曰吾閱世事多矣自
安史干紀無噍類吾觀田氏覆亡無日汝能
委質朝廷爲唐忠臣吾亦名揚後世璘泣曰
悅忍人也近禍可畏奇曰今王師四合吾屬
俎中醢兒不行吾死壘尸逆地云何璘與父
嚙臂别時朝廷遣馬璲討悅璘降璲悅怒切
責罵以忘義背主旦夕且死令奇曰吾教子
以順殺身庸何悔遂遇害燧署璘爲軍副詔
拜特進封義陽郡王復表父冤加左散騎常
侍户部尚書
　録曰此事與權臯等矧令奇眞死臯尚假
　耳而史不列卓行豈以其子不在相位耶
　録之
宋史曹璨曹瑋皆彬之子也璨沉毅多智彬
以爲類己特鍾愛焉授河陽節度使同平章
事瑋沉勇有謀喜讀書通春秋三傳於左傳
尤深李繼遷叛諸將數出無功太宗問誰可
將者彬曰臣少子瑋可任即召見以本官同
知渭州時年十九及彬疾眞宗臨視明以後
事對曰臣無事可言臣二子材器可取臣若
内舉皆堪爲將上問其优劣對曰璨不如瑋
後瑋有功與彬同配饗廟廷彬太祖瑋仁宗
知子莫如父云
　録曰彬之右瑋也豈預期其不附丁謂歟
　是故寧爲寇黨無爲謂黨㓂黨雖罪猶榮
　以其無忝所生也謂黨雖貴猶戮以其有
　靦面目也蓋不惟國之禎𠏉其邦之司直
　已乎
瑋常覘趙元昊知其必叛謂樞密王鬷曰在
陜西日聞趙德明常使人以馬博易怒其息
㣲欲殺之莫可諫止時元昊方十餘歲諫曰
我戎人從事鞍馬而以資鄰國易不急之物
已非得策又從而殺之邊人誰肯爲我用者
德明從之瑋因私念曰此子欲用其人矣是
必有異志聞其嘗往來牙市中瑋欲識之屢
使人誘致之不可得乃使善晝者圖其貌而
觀之眞英物也他日必爲邉患計其時正在
公秉政之日公甚勉之鬷時未以爲然後始
嘆其明識
　録曰此不但璨之不如瑋鬷亦未爲得也
　彬可謂始終不負所舉矣
向敏中父瑀躬親教督不假顏色曰大吾門
者此兒也及長姿表瓌碩豈弟多智曉民政
善理繁劇居大任三十年人以重德目之爲
人主所優禮故雖罹變故終不得謝嘗進右
僕射兼門下侍郞眞宗謂學士李宗諤曰朕
自即位未嘗除僕射今命敏中此殊命也敏
中應大喜賀客必多卿試往觀之勿言朕意
也宗諤既至門闌寂然竟入賀曰今日聞降
麻士大夫莫不懽慰敏中但唯唯又曰自上
即位未嘗除端揆非勳望隆重眷倚殊越何
以至此敏中復唯唯又歷陳前世爲僕射勳
德禮命敏中亦唯唯卒無一言其智略愼重
類如此子五人傳正傳式傳亮傳師傳範傳
亮子經女即欽聖憲肅皇后也後累贈敏中
燕王傳亮周王經吴王餘孫並顯
　　録曰宋之后族或以仁或以智或以勇仁
　　而不濫智而不徼勇而不亂是故彬之清
　　介無伐是不濫也敏中豈弟多智是不徼
　　也瓊有子十四人皆教以讀書是不亂也
　　不知尚此而惟色之求幾何望其伉儷之
　益嗣續之賢哉
吕夷簡與子公著俱拜司空平章事宋興以
三公平章事者四人而吕氏居其二士艶其
榮夷簡父蒙亨即蒙正弟也祥符間眞宗封
太山幸其第謂蒙正曰卿諸子孰可用對曰
諸子皆不足用有姪夷簡宰相才也由是知
名公著自少即以治心養性爲本於聲利紛
華泊然無所好暑不揮扇寒不親火簡重淸
靜蓋天禀然其智識深敏遇事善决苟利於
國不以利害動其心見士大夫以人物爲意
者必問其所知與其所聞參互考實以逹於
上毎議政事博取衆善以爲善神宗嘗言其
於人材不欺如權衡之稱物尤能避逺聲跡
不以知人自處司馬光亦曰毎聞晦叔言便
覺己語爲煩其爲人所重如此
　録曰愚觀吕許公不惟文穆知之王文正
　亦知之觀其一言之决雖筮龜不如正所
　謂拔茅連茹以其彙征吉者也至止獻公
　雖曰人才不欺如權衡稱物然未能燭計
　見效猶所謂包承包羞者此人事關於天
　道而興衰得失判然見矣
蘇洵名二子說曰輪輻蓋軫皆有職子車而
軾獨若無所爲者雖然去軾吾未見其爲完
車也軾乎吾懼汝之不外餙也天下之車莫
不由轍而言車之功轍不與焉雖然車仆馬
斃而患不及轍是轍者禍福之間也轍乎吾
知免矣又木假山記曰予家有三峯予每思
之則疑其有數存乎其間且其孽而不傷拱
而不夭任爲棟梁而不伐風㧞水漂而不破
拆不傷不腐不破拆而不爲人所材以及於
斧斤出於湍沙之間而不爲樵夫野人之所
薪而後得至乎此則其理似不偶然也然予
之愛之而又有感焉予見中峯魁岸踞肆意
氣端重若有以服其旁之二峯二峯者莊栗
刻峭凛乎不可犯雖其勢服於中峯而岌然
若無阿附意吁其可敬也夫其可以有所感
也夫
　録曰史謂軾稍自韜戢雖不獲柄用亦當
　免禍斯言豈其然哉觀老泉之所以逆料
　其子終身不差毫末而三峰之說比喻親
　切千古之下可想見一門之内父子之間
　智識非尋常可比豈草草知其子者同日
　語哉
歐陽脩幼喪父母韓國夫人鄭氏親誨讀書
家貧無資以荻畫地教其書字謂之曰汝父
爲吏嘗夜燭治官書屢廢而嘆吾問之則曰
死獄也吾求其生不得尔吾曰生可求乎曰
求其生而不得則死者與我皆無恨也矧求
而有得耶以其有得則知不求而死者有限
也夫常求其生猶失之死而世常求其死也
此語脩服之終身凡斷死罪非殺人者多所
平反平居教他子弟亦以此語之
　録曰歐陽氏之父非有所求也盡己之心
　焉耳其母亦非有所爲也明父之志焉耳
　此其人所不知而己獨知之冥冥之中所
　謂陰德莫過於此故不必明其報應而但
　服之終身尤可爲知者道也
劉安世母有賢名及安世除諫官尚未拜命
入白其母曰朝廷不以安世不肖使在言路
倘居其官須明目張膽以身任責脫有觸忤
禍譴立至主上方以孝治若以老母辭當可
免母曰不然吾聞諫官爲天子諍臣汝父平
生欲爲之而不可得汝幸居此地當捐身以
報國恩正得罪流放無問逺近吾當從汝所
之於是受命在職正色立朝面折廷爭人目
之以爲殿上虎
　録曰愚觀安世之事而嘆死生有命君子
　不可以不安也以敦卞之威權而濟之以
　凶虐人爲之甘心者衆矣不惟嶺表不能
　死人而指教數四或將到而先斃或數驛
　而赦原後世聞之祇增一咲若有使之然
　者向使母預憂禍患則直道不顯直道不
　顯母子之賢無由而彰此其蓄縮退汗固
　不若明目張膽之得以無怍也
尹焞母陳氏焞常應舉發策有誅元祐諸臣
乞一郡自效而上惟恐其去弗許也仁宗嘗
對左右曰儒者皆用矣惟虞伯生未顯擢爾
英宗即位拜住爲相乃言於上遣使求之集
以憂還中丞趙世安乘間爲請曰伯生久居
京師甚貧又病目幸假外任以便醫帝怒曰
一虞伯生汝輩不容耶帝方嚮用文學集弘
才博識無施不宜故重聼其去有如此
　録曰愚觀女士讀書通大義則有之矣至
　左傳歐蘇文今向學之徒尚猶難之矧女
　子乎史傳文仲守衡汲夫婦從以未有子
　爲禱於南嶽故集生而文仲異之嗚呼生
　子者本其氣也以汲之知人素本儒流而
　楊之睿德無忝士行有匹配之賢而後有
　嗣續之賢不待智者可以占知其成就矣
　又奚待夢卜之或然歟
御製文集西平侯沐英誥曰功懋懋官帝王
之定制思親戀舊人事之常情曩者朕於擾
攘之時年已二十有五尚未生兒女爾沐英
因兵受厄八歳逢難罔知存活朕憐其孤幼
撫育如兒夜卧同相數番鼾睡於朕懷後因
有子爾亦長成以人情天理度之不晦爾名
使從爾姓祀爾祖宗今也不忘爾孩童之狀
以吾無異於爾父特封爲西平侯爾當思幸
逢之初會休忘釋難之洪恩知報不窮究心
利濟永爲多福吉哉
　録曰愚觀西平侯與漢之劉肥等耳肥不
　旋踵而亡沐至今猶存何也蓋不鑒於齊
　無以知漢法之弊不觀於宗又何以見
明祖之善哉始焉提携撫育無以異於繼體
　之愛終焉大公至正卒不隱其疇昔之情
　且使得以自復其姓自禰其祖不惟逺於
　稱王稱伯之僣而曉然功懋懋官之典眞
　帝王之大智天理之大公存之萬世而無
　弊又安得下與天同其久與國同其休哉
　則雖有謀臣辯士無須措一詞而
天章綸渙不可以不録也
陳沂畜德録解學士縉應制題虎顧衆彪圖
曰虎爲百獸尊誰敢觸其怒惟有父子清一
步一回顧
文皇素不喜
仁宗感此詩甚思時
仁宗留守南京頗懷憂虞因命所親夏原吉
即日往迎之
　録曰愚觀此詩賢於張良之計逺矣夫父
　子天性之親與敵國謀臣之見不同敵國
　互分彼此叅於物而有功父子本出因心
　切於情而難遏漢祖狃於謀臣之見莫能
　迯其範圖
明宗得乎天性之仁故能察夫幾諌千古之
　下斯可以觀
乞一郡自效而上惟恐其去弗許也仁宗嘗
對左右曰儒者皆用矣惟虞伯生未顯擢爾
英宗即位拜住爲相乃言於上遣使求之集
以憂還中丞趙世安乘間爲請曰伯生久居
京師甚貧又病目幸假外任以便醫帝怒曰
一虞伯生汝輩不容耶帝方嚮用文學集弘
才愽識無施不宜故重聼其去有如此
　録曰愚觀女士讀書通大義則有之矣至
　左傳歐蘇文今向學之徒尚猶難之矧女
　子乎史傳文仲守衡汲夫婦從以未有子
　爲禱於南嶽故集生而文仲異之嗚呼生
　子者本其氣也以汲之知人素本儒流而
　楊之睿德無忝士行有匹配之賢而後有
　嗣續之賢不待智者可以占知其成就矣
　又奚待夢卜之或然歟
御製文集西平侯沐英誥曰功懋懋官帝王
之定制思親戀舊人事之常情曩者朕於擾
攘之時年已二十有五尚未生兒女爾沐英
因兵受厄八歳逢難罔知存活朕憐其孤幼
撫育如兒夜卧同相數番鼾睡於朕懷後因
有子爾亦長成以人情天理度之不晦爾名
使從爾姓祀爾祖宗今也不忘爾孩童之狀
以吾無異於爾父特封爲西平侯爾當思幸
逢之初會休忘釋難之洪恩知報不窮究心
利濟永爲多福吉哉
　録曰愚觀西平侯與漢之劉肥等耳肥不
　旋踵而亡沐至今猶存何也盖不鑒於齊
　無以知漢法之弊不觀於宗又何以見
明祖之善哉始焉提携撫育無以異於繼體
　之愛終焉大公至正卒不隱其疇昔之情
　且使得以自復其姓自禰其祖不惟逺於
　稱王稱伯之僣而曉然功懋懋官之典眞
　帝王之大智天理之大公存之萬世而無
　弊又安得下與天同其久與國同其休哉
　則雖有謀臣辯士無須措一詞而
天章綸渙不可以不録也
陳沂畜德録解學士縉應制題虎顧衆彪圖
曰虎爲百獸尊誰敢觸其怒惟有父子情一
步一回顧
文皇素不喜
仁宗感此詩甚思時
仁宗留守南京頗懷憂虞因命所親夏原吉
即日往迎之
　録曰愚觀此詩賢於張良之計逺矣夫父
　子天性之親與敵國謀臣之見不同敵國
　互分彼此叅於物而有功父子本出因心
　切於情而難遏漢祖狃於謀臣之見莫能
　逃其範圖
明宗得乎天性之仁故能察夫幾諌千古之
　下斯可以觀
自賦兵得自募凡百悉聼所爲有功亦不遽
徙就秩增異如此則有材者爭自奮勵緩急
得其死力時朝議出師汝談反覆言不可輕
動既而三京收復金兵新破三閫增秩又蹙
額言邊面無可倚仗乞超越拘攣簡㧞俊傑
如吴用周瑜魯肅晋任祖逖陶侃故事使之
各分方面連城數十推轂授權盡𡚖賜履巴
蜀一人荆襄一人兩淮各一人一切便宜行
事庶幾伸縮由己機出於心朝廷不能用後
二十年河南果爲金守沿邉諸郡權勢大削
兵事無肯任責者未幾洛師亦敗朝論始服
其先見云
　録曰愚觀二人當光寧危險之朝韓史用
　事之日更歷黨禍閉門著述自少至老未
　嘗去書嘗論韓非李斯皆有荀卿之才以
　其富貴利惠之心重故世得而賤之惟卿
　獨守其身不苟希合士可不自重哉又曰
　外之得以窒吾聼雜吾目擾吾天君者以
　未得貞一而靜之理也苟得之導以聲色
　而不能入投以寳貨而不能中扇以功名
　而不能動凝然湛然孰得而干之哉由是
　觀之豈不爲一代明哲之士惜乎無及于
　用也録之
遼史義宗倍阿保機長子幼𦖟敏好學外寛
内摯神册元年立爲太子及太祖崩倍知皇
太后欲安德光與羣臣請於太后而讓位焉
曰大元帥功德高大中外攸屬宜主社稷於
是大元帥即皇帝位是爲太宗太宗既立以
東平爲南京徙倍居之命王繼逺選建南京
碑倍復起書樓於西宫作樂田園詩唐明宗
聞之遣人跨海持書密召倍倍乃自忖曰我
以天下讓主上今反見疑不如適他國以成
吴大伯之名載書浮海而去唐以天子儀衛
迎倍坐船殿衆官陪列上壽至汴明宗賜姓
東丹名曰慕華改瑞州爲懷化軍拜節度使
端愼等州觀察使移鎭滑州倍雖在異國常
思其親陶安之使不絶
　録曰遼太子倍可謂能知自好矣惜乎慕
　泰伯之名而不求其志竊季子之跡而不
　得其意小山之詩幾於怨懟領鎭之意切
　於近名東丹之姓忽於忘本被明宗者父
　叛子逆安在其慕華而懷化乎亦不過行
　乎夷狄而已

弘道録卷之四十二















弘道録卷之四十三路四
　智
　　夫婦之智
家語叔梁紇娶於魯之施氏生女九人無男
其妾生孟皮病足叔梁紇曰雖有九女而無
適是無子也乃求婚於顔氏顔氏有三女小
曰徴在顏父問三女曰陬大夫雖父祖爲卿
士然先聖之裔也今其人身長九尺武力絶
倫吾甚貪之雖年長性嚴不足爲疑三子孰
能爲之妻二女莫對徴在進曰從父所制將
何問焉父曰即爾能矣遂以妻之
　録曰司馬遷是非頗謬於聖人豈惟繆哉
　其誕也甚矣夫論語而後家語亦可徵矣
　何爲狎侮若是哉徵在之賢聖自任上古
　未之聞也乃謂之野合而生至云疑其父
　墓處母諱之豈其然哉豈其然哉或曰遷
　之時家語未嘗出然則鄭氏通志家語出
　矣雖知司馬遷之失而未能及徵在之事
　則猶夫故也録之
論語子謂公冶長可妻也雖在縲絏之中非
其罪也以其子妻之子謂南容邦有道不廢
邦無道免於刑戮以其兄之子妻之
　録曰愚觀孔門女女何惓惓於縲絏刑戮
　乎蓋婦道從人者也其吉凶榮辱終身以
　之所仰望於良人至切也故惟願執手階
　老而深懼中道有乖雖聖人不得不爲之
　動慮也以是爲訓魯猶有殺妻求將者有
　戲婦受金者敦謂二子之事不可爲後世
　之法哉
列女傳魯大夫柳下惠之妻也惠處魯三黜
而不去憂民救亂妻曰無乃瀆乎君子有二
耻國無道而貴耻也國有道而賤耻也今當
亂世三黜而不去何與惠曰滔滔之民將陷
於害吾安能已乎且彼爲彼我爲我雖祖禓
裸程安能汙我故油油然與之處惠既死門
人將誄之妻曰二三子不如妾知之也乃誄
曰夫子之不伐兮夫子之不竭兮夫子之信
誠而與人無害兮屈柔從俗不强察兮蒙耻
救民德彌大兮雖遇能黜終不蔽兮豈弟君
子永能厲兮謚宜爲惠門人從之莫能竄一
字
魯黔婁先生之妻也先生死曾子與門人徃
弔之其妻出户曾子上堂見先生之尸在牖
下枕塹席橐緼袍不表覆以布被手足不盡
歛覆頭則足見覆足則頭見曾子曰斜引其
被則歛矣妻曰斜而有餘不如正而不足也
先生以不斜之故能至於此生時不邪死而
邪之非先生意也曾子不能應遂哭之曰嗟
乎先生之終也何以爲謚其妻曰以康爲謚
曾子曰先生在時食不克口衣不蓋形死則
手足不歛旁無酒肉生不得其義死不得其
榮何樂於此而謚爲康乎其妻曰昔魯君嘗
欲授先生政以爲相國辭而不爲是有餘貴
也君賞賜之粟三十鍾先生辭而不受是有
餘富也彼先生者甘天下之淡味安天下之
卑位不戚威於貧賤不忻忻於富貴求仁而
得仁求義而得義其謚曰康不亦宜乎曾子
曰唯斯人也而有斯婦
　録曰愚觀刑於之化不獨文王已然大夫
　之家亦然也柳下之謚雖門人莫能移黔
　婁之樂雖曾子有未達彼博學大儒曾不
　如匹夫匹婦之見乎其所觀感者深矣智
　乎哉二婦乎其令德求教者乎雖有富貴
　不足多也
陶大夫答子妻也答子治陶三年名譽不興
家富三陪其妻敬諫不用居五年從車百乘
歸休宗人擊牛而賀之其妻獨抱兒而泣姑
怒曰何其不祥也婦曰夫子能薄而官大是
爲嬰害無功而家昌是謂積殃共楚令尹子
文之治國也家貧國富君敬民戴故福結於
子孫名垂於後世今夫子貪富務大不顧後
害妾聞南山有玄豹霧雨七日而不下食欲
以澤其毛而成文章也故藏而逺害大彘不
擇食以肥其身坐而須死耳今夫子治陶家
富國貧軍不敬民不戴敗亡之徴見矣願與
少子俱脫姑怒遂棄之處朞年答子之家果
以盗誅唯其母老以免婦乃與少子歸養姑
卒终天年
　録曰愚觀答子之妻其有道者乎夫唯聖
　人而後能知盗非聖人則雖有天下國家
　之責者尚不能知而况於匹夫匹婦乎夫
　盗非必人伐之也夫人而自伐也今天下
　能薄而官大無功而家富者幾何人哉竊
　恐齊人猶尚羞之何况答子乎故君子不
　可以不之戒也
樂羊子之妻者羊子逺尋師學一年來歸妻
跪問其故羊子曰久行懷思無他異也妻乃
引刀趨機而言曰此織生自𧖟繭成於機杼
一絲而累以至於寸累寸不已遂成丈匹今
若斷斯織也則損失成功稽廢時月夫子積
學當日知其所亡以就懿德若中道而歸何
異斷斯織乎羊子感其言復還終業遂七年
不返
　録曰樂羊子之學不見經傳若以爲聖賢
　之學必造誠篤之地若以爲世俗之學必
　成精確之風古人孳孳不息其勤勵有如
　此然則今人玩棄日月自甘面墻者眞匹
　婦之不若歟
左傳楚屈瑕伐羅鬬伯比送之曰莫敖必敗
舉敗高心不固矣遂見楚子曰必濟師楚子
辭焉入告夫子鄧曼鄧曼曰大夫其非衆之
謂其謂君撫小民以信訓諸司以德而威莫
敖以刑也莫敖狃於蒲騷之役將自用也必
小羅君若不鎭撫其不設備乎夫固謂君訓
衆而好鎭撫之召諸司而勸之以令莫敖不
然夫豈不知楚師之盡行也楚子使賴人追
之不及莫敖狥于楚曰諫者有刑及鄔亂次
以濟遂無次且不設備及羅羅與盧戎大敗
之莫敖縊於荒谷
楚武王荆尸授師子焉以伐隨將齊入告夫
人鄧曼曰余心蕩鄧曼嘆曰王禄盡矣盈而
蕩天之道也先君其知之矣故臨武事將發
大命而蕩王心焉若師徒無𧇊王薨於行國
之福也王遂行卒於□木之下
　録曰愚觀鄧曼之言蓋不以私廢公不以
　恩掩義且能知社稷爲重君爲輕夫是而
　言必有中也夫禎祥妖孽動乎四體善必
　先知不善必先知莫敖之舉趾楚武之心
　蕩其禍必矣奈何楚子之弗察也羅之伐
　隨之盟祇以自速其亡耳善乎宋光獻太
　后曰得之則南面受賀不諧則萬里生靈
　所係嗚呼茍有先事之諫或將緩於㓕鄧
　之禍矣曾謂鄧曼之智而弗及乎此
晋文公出亡過曹曹共公不禮焉僖負羈之
妻謂其夫曰君無禮於晋公子吾觀其從者
皆賢人也若以相公子反晋國必得志於諸
侯而誅無禮曹其首也子盍早自貳焉乃饋
公子壺餮而加璧焉文公受飱返璧三年晋
師伐曹克之三月丙午入數之以其不用僖
負羈而乘軒者三百人也且日獻狀令無入
僖負覆之宫而免其族報施也
　録曰愚觀蜉蝣之詠而知曹國之亡豈非
　以其玩細娛而忘逺慮乎饋餮置璧所謂
　逺慮也薄觀駢脇所謂細娛也時小人道
　長氣燄繁盛而君子道消夫婦食貧外之
　威儀服美雖楚楚而可愛而内之羞惡是
　非實則亡之已久此其匹夫匹婦殷勤繾
　□而不舍也後之鑒焉者愼無以國之大
　計而爲人私報焉則得矣
漢書高祖有疾吕后問曰陛下百歲後蕭相
國既死誰令代之上曰曹參可問其次曰王
陵可然少戇陳平可以助之陳平智餘餘然
難獨任周勃重厚少文然安劉氏者必勃也
可令爲太尉吕氏復問其次上曰此後亦非
乃所知也
　録曰帝之興劉悉資于羣策之力而其安
　劉乃出於獨見之明帝豈不能預科而先
　事圖之歟惠帝之懦弱而吴楚之衆大韓
　彭之捐謝而大漢之孤煢不有雋后其何
　能淑所謂將欲取之必固與之者也乃若
　北軍之典不難于子弟之親平勃之智多
　見於股肱之曰后亦豈不能曲防而每事
　從之歟國難之方張而王室之新定嬃噲
　之解禍而産禄之盛强若匪元功必生他
　變所謂將欲取之必固與之者也皆帝后
　之智也
昌邑王賀即位淫亂大將軍霍光與車騎將
軍張世安謀欲廢賀議已定使大司農田延
年報丞相楊敞敞驚懼不知所言汗出浹背
徒曰唯唯而已延年出更衣夫人遽從東厢
謂敞曰此國之大事今大將軍議已定使九
卿來報君侯君侯不疾應與大將軍同心猶
與無决先事誅矣延年更衣還敞夫人與延
年參語許諾請奉大將軍教令
　録曰愚觀敞妻之言而嘆昌邑狂誖無謀
　之甚也夫廢立何事也丞相何官也大將
　軍可使人傳道其言敞夫人可與人参互
　其語且當國助危疑之際敞身居相位不
　居政府而居相家設有如宋昌張武者在
　昌邑之側則光之計必不得行光之計不
　行敞延年無譙類矣然則敞夫人幸而中
　夏侯勝不幸而不中耳其於智也何有
馮昭儀者右將軍奉世之女也建昭中上幸
虎圈鬥獸後宫皆從熊逸出圈攀檻欲上殿
左右貴人昭儀皆驚走而馮婕妤直當熊而
立左右格殺熊天子問婕妤人情皆驚懼何
故獨當熊而立對曰妾聞猛獸得人而止妾
恐至御坐故以身當之帝大嗟嘆以此益重
重焉
　録曰此炎祚當㣲之兆漢嗣將絶之徴不
　足爲昭儀重實可爲當時惜也夫垂堂之
　訓千金之子尚然夢熊之祥斯干之詩可
　驗未聞狎猛獸以爲樂當熊立而無惧者
　也夫熊可夢也不可見也無故而逸岀枉
　其兆矣不旋踵間趙昭儀者出雖毓育不
　殊而禎祥屢閼豈非熊逸之明驗歟
東漢書明帝建初元年欲封爵諸舅因大旱
言者歸咎寡恩之故有司復奏宜依舊典太
后不許詎曰凡言事者皆欲取媚以要福耳
昔王氏五侯同日俱封其時黄霧四塞不聞
㴻雨之應又田蚡竇嬰寵貴横恣傾覆之禍
爲世所傳故先帝防愼舅氏不令在樞機之
位吾豈可上負先帝之旨下𧇊先人之德重
襲西京敗亡之禍哉固不許帝省詎嘆息曰
漢興舅氏之封侯猶皇子之爲王也太后誠
存謙虛奈何令臣獨不加恩三舅乎報曰吾
反覆念之恩令兩善豈徒欲獲謙讓之名而
使帝受不外施之嫌哉常觀富貴之家禄位
重疊猶再實之木其根必傷夫至孝之行安
親爲上今數遭變異穀價數倍憂惶晝夜不
安坐卧而欲先管外封違慈母之拳拳乎吾
素剛急有胷中氣毋違逆也帝乃止
　録曰愚觀明德之固遜蓋以深懲既徃之
　事也夫明珠薏苡虚名之累耳先帝豈眞
　不明耶懲於匿情求名故不得以疑似忘
　之襲爵列王實事之驗耳當時豈誠不思
　耶戒於黄霧四塞故不得以常事忽之厥
　後明帝守此遂於雲臺之繪亦省椒房之
　親夫婦母子之間一體而無違矣
和熹鄧皇后年五歲祖母太夫人愛之親爲
剪髪年高目瞑誤傷其額流血不言左右怪
之曰非不痛也難傷老人之意故忍之耳十
二通論語諸書志在典籍不問居家之事家
人號曰諸生及長選入宫姿顔姝麗絶異於
衆嘗有疾帝令母兄入親醫藥后言宫禁至
重不願帝曰人皆以數入爲榮汝反以爲憂
乎是時方國貢獻兢求珍異之物自后正位
中宫悉令禁絶帝每欲官爵鄧氏后輙哀請
故兄隲終帝世不過虎賁中郞及爲大后有
幸人吉成枉以巫蠱事下掖庭考訊后以先
帝待之有恩呼見覈實果御者所爲莫不嘆
服以爲聖明常以鬼神難徴淫祀無福悉罷
諸祠官又微和帝弟濟北河間王子男四十
餘人鄧氏近親子孫三十餘人並爲開邸教
學經書躬自監詆如永平故事以先公既以
武功書之竹帛兼以文德教化子孫故能備
束脩不觸憲綱也
　録曰人謂鄧后稱制終身號令自出至使
　嗣主側目歛袵直士懐懣逢戮然而班母
　一說闔門辭事愛姪㣲愆髠剔謝罪亦可
　謂明矣至建光之後王柄有𡚖遂乃名賢
　戮辱便佞黨進故知持權引謗所幸者非
　已焦心卹患自强者惟國君子固不可一
　𤯝而絶天下之母也録之
三國志破虜將軍吴氏孫堅妻也堅少輕□
吴氏親威將拒焉夫人曰何愛一女而以取
禍乎遂許爲婚生男即策與權也策嘗以功
曹魏謄忤意將殺之夫人倚大井謂曰汝新
造江南方當優禮賢士拾過録功魏功曹在
公盡規汝今日殺之則明日人皆叛汝吾不
忍見禍之及當先投此井策大驚遽釋謄及
權少年統業夫人助治軍國甚有禆益曹操
下書責權任子權將遣之周瑜詣夫人曰今
吴承父兄之資統六郡之衆兵精糧多將士
用命鑄山煮海境内富饒有何逼迫而欲送
質子乎夫人曰公瑾議是遂不敢乎尊稱太
后薨復引見張昭等屬以後事從此處驍悍
果烈有兄策風妻徐氏明慧兼曉卜筮時權
殺吴郡太守盛憲憲故吏嬀覽欲爲報讐翊
左右亦欲爲逆適諸縣令長會遇翊將爲東
道生語徐氏卜之徐言卦不能嘉可須異日
翊不聼乃大會賓客因被酒遂爲左右逆者
所殺覽入居府中悉取嬪妾復欲逼徐徐恐
逆之見害乃紿之曰須晦日設祭除服覽許
之潜使親信語舊將孫高傅嬰復密呼侍養
二十餘人潜伏併謀至期祭畢除服薰衣别
施帷帳以伺覽遣人請之無復疑慮遂盛餙
而入徐出迎覽纔下拜即呼高嬰等出執殺
覽徐返縗絰奉覽首以祭翊墓舉軍驚駭以
爲神異
　録曰策之欲殺魏謄即權之忌殺盛憲也
　徐之卜止其夫即吴之苦諌其男也策幸
　而聼於未禍之先翊不幸而忽於將傾之
　際致使母之智略獲伸哀榮終始而妻之
　明慧徒切卒以喪亡悲夫雖然以一女流
　而機變權譎不屈不撓非惟報夫之讐且
　能全婦之節正易所謂恒其德貞婦人告
　夫子凶者也徐氏之筮蓋明乎此
晋書華躭妻辛氏字憲英魏侍中毗之女也
聰朗有才鑒初魏文帝與陳思王不恊及立
爲太子抱毗頭曰辛君知我喜否毗以告英
英曰太子代君主宗廟社稷禮宜憂戚今反
喜何以能久及弟敞爲大將軍曹爽叅軍宣
帝將誅爽因其從魏帝出而閉城門敞懼問
英曰天子在外太傅閉城門人云將不利國
英曰以吾度之太傅殆不爾此舉不過以誅
爽耳然則敞無出乎英曰安可以不出職守
人之大義也凡人在難猶或恤之汝從衆而
已敞遂出宣帝果誅爽事定後敞嘆曰吾不
謀於姊幾不獲於義其後鍾會爲鎭西將軍
英謂從子祐曰鍾士季何故西出祐曰將爲
滅蜀也英曰會在事縱恣非持久處下之道
吾畏其有他志也會將行請其子琇爲叅軍
英憂曰難至吾家矣琇固請於文帝不許英
謂琇曰行矣戒之古之君子入則致孝於親
出則致節於國在職思其所司在義思其所
立不遺父母憂患而已軍旅之間可以濟者
其惟仁乎會至蜀果反琇竟以全歸其明智
如此
　録曰愚觀辛氏之婦非但料事多中而已
　其所言魏立之立得失之大權也曹爽之
　誅襌代之大幾也鍾會之亂治忽之大務
　也君臣上下内外親踈之間若燭炤而分
　其黑白權衡而察其輕重當世之所謂大
　人君子反有所不逮焉嗚呼是可以閨門
　之彥求之乎
王渾妻鍾氏字琰魏太傅繇曾孫也父徽黄
門郞琰數歳能屬文及長聰慧弘雅愽覽記
籍美容止善嘯咏禮儀法度爲中表所則既
適渾生濟嘗夫婦並坐濟趨庭而過渾欣然
曰生子如此足慰人心渾弟淪女亦才淑爲
求賢夫時有兵家子甚俊濟欲妻之白琰琰
曰要令我見之濟令此兵與羣小雜處琰自
幃中察之謂濟曰緋衣者非汝所拔乎濟曰
是也琰曰此人才足拔萃然地寒壽促不足
展其器用不可與婚遂止其人數年果亡琰
明鑒逺識皆此類也
　録曰以昶之淵識而有渾以琰之鑒裁而
　有濟一家之中父父子子夫夫婦婦可謂
　盛矣王氏之興不亦宜乎渾弟妻郝氏亦
　有德行琰雖貴門與郝雅相親重郝不以
　賤下琰琰不以貴陵郝時人稱鍾夫人之
　禮郝夫人之法云
杜有道妻嚴氏字憲貞淑有識量夫早亡一
子植女韡並孤藐憲雖少誓不改節撫育子
女教以禮度植遂顯名韡亦淑德傅玄求爲
繼室憲便許之時玄與何晏鄧颺不睦晏等
每欲害之故人莫肯與婚及憲許玄内外以
爲憂曰何鄧執權必爲玄害亦猶排山壓卵
以湯沃雪耳憲曰爾知其一未知其二晏等
驕侈必當自敗吾恐卵破雪銷行自有在後
果爲宣帝所誅桓任至南安太守從兄預爲
秦州刺史被誣徴還憲寓書戒之俾含垢忍
辱當至三公預果爲儀同三司玄前妻子咸
年六歲隨其繼母省憲憲謂咸曰汝千里駒
也必當逺至以其妹之女妻之後亦有名海
内其人知之鑒如此
　録曰愚觀嚴氏之母其德慧術智豈尋常
　所可及哉其料何鄧之敗匪但專門(管輅/常言)
　(鄧之筋不束骨此爲鬼躁何/之血不華色此爲鬼幽是也)而噐長虞之
　才豈伊文士(頴川庚純常嘆傳咸之/文近乎詩人之作是已)一則
　斷之以理一則察之以行然果何以得此
　哉正以在己者存之乎疢疾故在天者玉
　之乎成人蓋不但孤臣孽子而寡妻貞婦
　亦莫不然矣
劉殷妻張氏殷博通經史倜儻有濟持之志
儉而不陋淸而不介郷黨親族莫不稱之司
空齊王攸僻爲椽征南將軍羊祜召叅軍事
皆以疾辭時同郡張宣子識逹之士也勸殷
就徴殷曰當今二公有晋之棟楹吾方希逹
如榱椽耳不憑之豈能立耶殷有王母在堂
既應他命無容不竭臣禮便不得就養此子
輿所以辭齊大夫也宣子曰如子所言豈庸
人所識哉遂以女妻之始宣子並州豪族家
富於財其妻怒曰我女年南十四姿識如此
何慮不得爲公侯妃而遽以妻殷乎宣子曰
非爾所及也誡其女曰殷至孝冥感兼才識
超世此人終當逺達爲世名公汝其謹事之
張氏性亦婉順事王母以孝聞奉殷如君父
焉生七子五子各授一經一子授太史公一
子授漢書一門之内十業俱興北州之學殷
門爲盛
　録曰古以孝廉舉人故感堇錫粟之事(見/本)
　(傳今/不録)紛紛簡册不足勤也而宣子之逹識
　至正婚姻於交談之間此眞聼言觀行之
　美愛女者取以爲法可也至五子各授一
　經一子授太史公一子授漢書一門之内
　七業俱興此尤所當法云
宋史章獻明肅劉皇后性警悟曉書史聞朝
廷事能記其本末眞宗退朝閱天下封奏多
至中夜后皆預聞宫闈事有問輙傳引故實
以對帝深重之天僖四年帝久疾居宫中事
多决於后眞宗崩爲皇太后軍國重事權取
處分帝與太后同御承明殿稱制十一年雖
政出宫闈而號令嚴明恩威加天下左右近
習少所假借未嘗妄有改作内外賜與有節
舊賜大臣荼有龍鳳餙太后曰豈此人臣可
得命有司别製賜族人御食必易以釦噐曰
尚方噐勿使入吾家也
　録曰宋母后臨朝稱制始此而録之何也
　易之家人曰富家大吉順在位也是時以
　帝則疢矣以太子則沖矣茍無后之明智
　天下孰從而理乎帝之深重良有以也始
　出臨朝向無故事苟效漢唐覆轍宋室何
　由而政乎后之所爲不可誣也今居正而
　不失爲下之體承天而不違時行之道方
　仲弓請立劉氏廟則拒之程琳獻武后臨
　朝圖則絶之他如𨚫漕臣之羡餘易上方
　之噐用從宰執之深慮加宫殯之恩禮皆
　國家大事故亦不得而外之也
仁宗曹皇后性明智頗涉經史善飛白書慶
曆八年閏正月帝時以望夕再張燈后諫止
後三日衛卒數人作亂夜越屋叩寢殿后方
侍帝聞變遽起帝欲出后閉閣擁特趣呼都
知王守忠使引兵入后度賊必從火陰遣人
挈水踵後果舉炬焚簾水隨滅之是夕所遣
官侍后皆親剪其髮諭之曰明日行賞用是
爲驗故爭盡死力賊即擒滅閣内妾與卒亂
當誅祈哀幸姬帝貸其死后請論如法曰不
如是無以肅清禁掖英宗方四歲后拊鞠周
盡迨立爲嗣賛策居多帝夜暴崩后悉歛諸
門鑰寘於前召太子入及明宰臣韓琦等至
奉英宗即位帝感疾請權同處分軍國事御
内東門小殿聽政大臣奏事有疑未决者則
曰公輩更議未嘗出己意中外章奏日數十
一一能紀綱要檢柅曹氏及左右臣僕毫分
不以假借宫省肅然
　録曰明肅之臨朝有意於干政也故内有
　周懷政楊崇勳楊懷告之亂外有丁請錢
　惟演曹利用之謀茍無王曾之正色未見
　其善始令終也光憲之臨朝無意於攬權
　也故大臣日奏事有疑未决者則曰公輩
　更議之未嘗出以己意雖無韓琦之危言
　未見其貪戀權勢也以是相傳爲法
英宗高皇后仁明有智神宗累欲爲高氏營
大第后不許久之斥望春門外隙地以賜凡
營繕百役悉出太后不調大農一錢帝不豫
宰執王珪等入問疾后泣撫哲宗曰兒孝順
自官家服藥未嘗去左右喜學書誦論語乃
令見珪等是日策爲皇太子及蔡確貶后謂
大臣曰元豊末吾以今皇帝所書出示王珪
珪奏賀遂定儲極且以子繼父有何間言而
確自謂有定策功妄扇事端規爲異時眩惑
地吾逐之此宗社大計姦邪怨謗所不暇恤
也從父遵裕坐失律抵罪蔡確獻諛乞復其
官后曰遵裕靈武之役塗炭百萬先帝中業
得報驚悸徹旦不能寐馴致大故禍由遵裕
得免刑誅幸矣吾何敢顧私恩而忘大義宋
用臣既斥朴乳媪入言冀得復用后見其來
曰汝來何爲得非爲用臣等游說乎且汝尚
欲如曩日求内降干撓國政耶若復爾吾當
斬汝自是内降遂絶及不豫吕大防范純仁
等問疾后曰試言九年間會施恩高氏否只
爲至公一男一女病且死皆不得見言訖淚
下曰日前往事先帝追悔每每至於泣下此
事官家宜深知之又曰正欲對官家說破老
身没後必多有調戲官家者宜勿聼之公等
亦宜早退令官家别用一番人乃呼左右問
曾賜出社飯否公各去喫一匙社飯明年社
飯時思量老身也
　録曰愚觀宋宣仁太后臨没格言可爲三
　復流涕也因考北魏馮太后俱以祖母臨
　朝而宣仁有十善馮后有十罪何謂十善
　仁明一也慈烈二也任賢三也敬故四也
　除苛政五也罷新法六也安内境七也戢
　邉地八也不受正衙朝賀九也絶外家私
　恩十也是孰非可思者乎何謂十罪擅權
　一也稱制二也失行三也私寵四也鵷君
　五也專殺六也忌主英敏七也盛寒閉主
　不食八也聼宦官譛九也杖主數十十也
　是孰非可恨者乎然而一下社飯未寒力
　排旁午一則金册告蠲哀毀不息者良由
　魏用夏變夷故抑切烝烝之懐宋將變于
　夷故不啻擾擾之惑雖則人事之失亦天
　運使之然也不然祖孫一體后以言之諄
　諄而帝聼之藐藐其智者之謂夫調戲之
　謂失
宋名臣録富鄭公韓國夫人晏氏元獻公女
也弼初遊場屋穆脩謂之曰進士不足以盡
子才當以大科名世適有旨以大科取士時
弼父言官耀州將西𡚖范文正遣人追之可
亟還至京師見文正辭以未嘗爲此學文正
曰已聞諸公薦君矣久爲君闢一室皆大科
文字可往就館時元獻爲相求婚於文正文
正曰公女若嫁官人仲淹不敢知必欲國士
無如富弼者元獻一見大愛重之即議婚弼
遂以賢良方正登第初言爲吕文穆公門客
一日白文穆曰兒子十許歲欲令入書院事
廷評太祝文穆許之及見驚曰此兒他日名
位與吾相似而勳業逺過於吾令與諸子何
學供給甚厚後弼果至宰相時稱三公知人
無黍於晏氏云
　録曰愚觀塵埃物色之設雖曰難希而蛟
　龍騏驥之需自當有辨特以三公一則不
　因門客之㣲而私其子一則不以宰相之
　貴而吝其女一則不避嫌疑之迹而薄其
　徒卒之鸞凰並耀氷玉交輝棟梁□美家
　國天下坸有所頼若此等事卓然罕矣録
　之


弘道録卷之四十三








弘道録卷之四十四路五
　智
　　昆弟之智
孟子萬章問曰象曰欝陶思君爾忸怩舜曰
惟兹臣庶汝其於予治不識舜不知象之將
殺己與曰奚而不知也象憂亦憂象喜亦喜
陳賈曰周公使管叔監殷管叔以殷畔也有
諸孟子曰然曰周公知其將畔而使之與曰
不知也然則聖人且有過與曰周公弟也管
叔兄也周公之過不亦宜乎
　録曰權者聖人之大用而智乃行權之大
　本權非大聖人有所不用智非大聖人有
　所不由各要其至而已矣象之時舜非不
　能行權也而九男二女百官牛羊其心方
　且如窮人無所歸故象憂亦憂象喜亦喜
　非眞智不足也爲是以順乎親耳管蔡之
　時周公非不能用智也而王室初定頑民
　尚多其心詎忍薄其親耶故始以監殷終
　以討畔非眞仁不足也爲是以安王室耳
　後世若不行太原之賞當予而不予以致
　痴兒之慚忿信虚讓之詞當决而不决以
　致喋血之大變者其仁與智胥失之矣
易明夷利艱貞晦其明也内難而能正其志
箕子以之
　録曰書云我其發出狂吾家耄遜于荒所
　謂外晦其明也自靖人自獻於先生所謂
　内守其正也此古之聖人既明且哲以保
　其身與人之眩其智識而中實不足者不
　可同日語矣
左傳惠公元妃孟子孟子卒繼室以聲子生
隱公宋武公生仲子叫子生而有文在其手
曰爲魯夫人故仲子𡚖於我生桓公而惠公
薨是以隱公立而奉之
　録曰愚觀隱柜之事譬之嬰兒嬉戲投之
　菓而三與之三取之可爲千古之一笑也
　夫大義之不明與幾事之不密均之爲不
　智也惠公元妃卒則聲與仲皆妾也而掌
　上之文所當畧矧公薨又無治命則隱與
　桓皆庶也而慕義之名所當逺此義也既
　不能然則不免小人之窺伺尤當倡明大
　義追改前失使名正言順本㧞源塞則羽
　父之惡不敢肆而桓亦或安於其分矣此
　幾也二者皆失而猶怡然不見其禍吾不
　知隱公之爲心也孔子曰人無逺慮必有
　近憂胡傳亦曰猶辯之弗早辯也其何能
　淑也夫
蔡桓侯卒蔡人召察季于陳(季字也蔡/侯之弟)秋蔡
季自陳𡚖于蔡蔡人嘉之也(按何氏蔡封人/無子季次當立)
(封人欲立獻舞而疾季季辟之陳封/人卒乃𡚖奔喪無怨心以賢而字之)
　録曰可以止而不止可以速而不速者隱
　公也予如無予奪如無奪者穆公也可以
　去則去可以止則止可以取則取可以舍
　則舍者蔡季也夫是而莫不賢智之也
莊十一年秋宋大水公使弔焉曰天作淫雨
害於粢盛若之何不弔對曰孤實不敬天降
之災又以爲君憂拜命之辱臧文仲曰宋其
興乎禹湯罪己其興也悖焉桀紂罪人其亡
也忽焉且列國有凶稱於禮也言懼而名禮
其庶乎既而聞之曰公子御說之亂也臧孫
達曰是宜爲君有恤民之心
　録曰臧文仲以宋罪己而興其然乎夫大
　水之徴君弑之象也與其罪己而獲虚名
　敦若反躬而逭實禍乎夫通而無禮亂之
　首也虜而諱惡忌之媒也閔之自侮自伐
　故天降之辜如影之從響非有心恤民之
　謂也
楚子伐陸渾之戎遂至於雒觀兵於周疆定
王使王孫滿勞楚子楚子問鼎之大小輕重
焉對曰在德不在鼎昔夏之有德也逺方圖
物貢金九牧鑄鼎象物而爲之備使民知神
姦故民入川澤山林魑魅罔兩莫能逢之用
能恊於上下以承天休桀有昏德鼎遷於商
載紀六百商紂暴虐鼎遷於周德之休明雖
小重也其姦回昏亂雖大輕也天祚明德有
所底止成王定鼎於郟鄏卜世三十卜年七
百天所命也周德雖衰天命未改鼎之輕重
未可問也
　録曰愚觀王孫滿之智足以有爲然而不
　爲者不自强也孟子曰國家閑暇及是時
　明其政刑雖大國必畏之矣詩云迨天之
　未陰雨徹彼桑土綢繆牖户今此下民或
　敢侮子楚爲無道僭替諸華蛇豕之心虎
　狼之威夫豈不聞之茍周之君臣誠能貴
　德尊士而使賢者在位能者在職楚方心
　服之不暇奈何札子矯命毛蘇亂邦僣殺
　奸戮辱孔甚矣雖能獲自外之口無以奮
　自强之謀卒至子朝之奔楚鼎之不鼎亦
　可見矣
伍尚弟員奢之子也楚平王執奢費無極曰
奢之子材若在必憂楚國盍以免其父召之
必來王使召之尚謂員曰爾適吾我將𡚖死
吾智不逮爾聞免父之命不可以莫之奔也
親戚爲戮不可以莫之報也奔死免父孝也
度功而行仁也擇任而往智也爾其勉之奢
聞員不來曰楚君大夫其旰食乎
　録曰員之倒行而逆施固未嘗無憾也至
　於無極吾不知其所責何也夫新臺之玷
　青蠅之汙小弁之怨殄瘁之憂稔惡至此
　亦云極矣胡爲乎又以其子才而督之報
　乎欲絶禍本而祇以長之費之亡無日矣
　知其有吴而爲之鼓其興知其有禍而爲
　之扇其瀾員之不奔安在其不奔乎是故
　無免父之召或可緩伐楚之謀無棠君之
　奔未必速子胥之去天之好遺理之從響
　莫可以知其然也
通鑑田單者齊宗人子也爲臨淄市掾燕人
攻安平單使其宗人皆以鐵籠傅車轊及城
潰人爭門而出皆以軸折車敗爲燕所擒獨
單以鐵籠得免遂犇即墨時齊地皆屬燕獨
莒即墨未下樂毅乃并右軍前軍以圍莒左
軍後軍圍即墨即墨人曰安平之戰田單宗
人以鐵籠得全是多智習兵因共立爲將以
拒燕
　録曰毅之尅破七十餘城而兩城不能㧞
　其故何歟曰此孟子一言已决何侯諸說
　之紛紛也夫燕齊之禍久矣其始也罪止
　一子之耳固無所與於其宗廟社稷也其
　終也罪止一泯王耳亦無所與於其宗廟
　社稷也使誅一子之求其所以代子之者
　固不爲齊有也戮一泯王求其所以代泯
　王者亦不爲燕有也奈之何二國之不然
　也其伐之也不以置君爲重而以至燕爲
　利故其報之也亦不以好還爲念而以必
　得爲功使如孟子之言則且無樂毅之事
　而何莒即墨之云哉譬之郷隣有訟者舍
　其心之所冤而持其陰之所重則經歳累
　年而不决必待刼而反之而後可理也厥
　後田單復齊之所有而不鶩燕之所入而
　後燕齊之禍息是可以爲智初不在於鐵
　籠之計也
智果者宣子之弟也初宣子之子瑶將立以
爲後果曰不如宵也瑶之賢於人者五其不
逮者一也美鬚長大則賢射御足力則賢伎
藝畢給則賢巧文辯惠則賢疆毅果敢則賢
如是而甚不仁夫以其五賢陵人而以不仁
行之其誰能待之若果立瑶也智宗必滅弗
聼智果乃别其族於太史自爲輔氏
　録曰哲哉智果乎其論瑶也若决蓍龜奈
　何宣子之不察也夫仁道不明久矣以盧
　之令令而謂之美且仁則瑶之賢不可謂
　仁乎然而不察乎其心也則桀非不巧文
　辯慧紂非不强毅果敢狄非不美鬚長大
　叚非不射御足力而南宫長萬非不技藝
　畢給也是以仲尼之門無道五賢之事者
　而惟仁以爲之本不仁則百姓不足續爲
　是故歟以三家分晋之時人心亡矣又可
　居下流哉果之别族爲輔氏惡天下之惡
　𡚖之也
漢書劉德者休侯富之子也少有智略數言
事召見甘泉官武帝名之曰千里駒昭帝初
爲宗正丞遷大中大夫復爲宗正雜案上官
蓋主事德常持老子知足之計妻死大將軍
光欲以女妻之謝不敢娶畏盛滿也常責蓋
長公主起居無狀恨之公主孫譚遮德自言
侍御以爲光望不受女承指劾德誹謗詔獄
免爲庶人光聞而恨之復白召德守青州刺
史復爲宗正宣帝立以定策功賜爵関内侯
又以親親行謹厚封爲陽城侯爲人性寬厚
好施生每行京兆尹事多所平反家產過百
萬則以振昆弟賓客食飲曰富民之怨也
　録曰大學傳曰言悖而出者亦悖而入貨
　悖而入者亦悖而出戊固悖矣禮亦未爲
　得也不旋踵而延壽遂亡此悖入之患也
　富之自歸京師不兢闢國可謂愼德矣故
　其子亦知止足是知吉凶禍福之端乃忠
　信驕泰之别從古聖賢决之已熟不但老
　氏而然也
漢宣帝元康五年元帝爲太子疏廣爲太傳
受爲少傅從昆弟子也太子年十二通論語
孝經廣一日謂受曰吾聞知足不辱知止不
殆今吾官至二千石宦成名立如此而不去
懼有後悔即日俱移病上疏乞骸骨土皆許
之加賜黄金二十斤皇太子贈五十斤公卿
故人設祖道供張東都門外送者車數百兩
道路觀者皆曰賢哉二大夫或嘆息爲之下
泣𡚖郷里賣金置酒請族人故舊賓客相與
娱樂或勸廣以其金爲子孫頗立產業者廣
曰吾豈老悖不念子孫哉顧自有舊田廬令
子孫勤力其中足以供衣食與凡人齊今復
增益之以爲羸餘但教子孫怠惰耳賢而多
財則損其志愚而多財則益其過且富者衆
之怨也吾旣無以教化子孫不欲益其過而
生怨又此金者聖主所以惠養老臣也故樂
與郷黨宗族共饗其賜以盡吾餘日不亦可
乎
　録曰二疏之翻然辭位蓋懲霍光之事其
　不治産業亦以顯禹雲山之覆轍也是故
　前乎此者有張安世後乎此者有王吉皆
　以知足不辱知止不殆以爲預知太子之
　不足恃則二子無是心也
　又曰簫望之豈可與疏比哉望之以韓延
　壽代己爲馮翊有能名以爲出己之上故
　忌害之欲陷以罪法而二人者方且以子
　孫之益過生怨爲慮又肯與人相訐哉其
　恭顯陷之亦與延壽一聞耳非帝得而爲
　之也
馮野王父奉世爲有將軍光禄勳野王復爲
左馮翊父子並居朝廷議者以爲噐能宜於
其位非因女寵故也及遷大鴻臚出爲上郡
太守治行稱第一弟立亦爲平原太守又代
爲上郡在職公廉治行略與野王相似而多
智有恩貸好爲條教吏人嘉美歌曰大馮君
小馮君兄弟繼踵相因循𦖟明賢智恩惠民
玫如魯衛德化均周公康叔猶二君與弟逡
參皆知名當世更治五部所居輙二最迹
　録曰愚觀君卿兄弟人皆謂賢於泊郡愚
　尚謂拙於謀身何耶其曰人皆以寵貴我
　獨以賤者以兄弟皆王舅不得備樞機也
　嗚呼斯言也未免殉於時乎殆於時不爲
　五侯則爲丁傅何可以智稱耶時王綱紊
　矣逢萌梅福猶懼凂已矧可以濡滯乎此
　唐之武攸緒所以卓乎其不可及也
馬援少時以家用不足辭其兄况欲就邉郡
田牧况曰汝大材當晚成良王不示人以樸
且從所好遂之北地田牧嘗謂賓客曰文夫
立志窮當益堅老當益壯後有畜數千頭穀
數萬斛即而嘆曰凡殖則產責其能賑施也
否則守錢虜耳乃盡散於親舊聞隗囂好士
往從之囂甚敬重與决籌策
録曰愚觀馬况之論而嘆大材欲遇良工
　之難也蓋援生於新莽之時天下無所徃
　矣是故出則爲紀唐處則爲龔鮑自分其
　老且窮也豈惟援知之况亦知之向非南
　陽龍興不終於邊郡田牧乎嗟呼鄧林之
　産撲不徒生藍田之實價充增重卒之身
　爲將相名垂竹帛女爲元妃德冠後宫其
　成就之晩豈尋常乎哉故士不可以遲速
　觀之而甘心固守乃丈夫之烈不可以不
　自重也
後漢書東平王少好經書雅有智恩爲人美
須𩑺腰帶八圍顯宗甚重之拜驃䮰將軍位
在三公上是時中興三十餘年四方無虞王
以天下化平宜脩禮樂乃與公卿共議定南
北郊冠冕車服制度乃光武廟登歌八佾舞
數帝每巡侍常留鎭侍衛皇太后在朝數載
多所隆益而自以至親輔政聲望日重意不
自安上疏歸職乞上印綬退就藩國優詔不
許復辭懇切五年許還國而不聼上將軍印
綬以驃騎長史爲東平术傅掾爲中大夫令
史爲王家郞加賜錢二十萬布十萬匹
　　録曰夫自周室既往姬召亦衰漢興以來
　　宗室子弟無得在公卿位者顧乃率任外
　　戚然則母之親屬俞於久之同氣乎凡此
　　皆之其所親愛好樂而辟焉者由是身不
　　脩而家不齊國不可得而治天下不可得
　　而平而禍亂交作矣聖人戒之於前西漢
　　蹈之於後僅而改弦易轍章和以後漸如
　　昔矣
　李固之女文姬同郡趙伯英妻也賢而有智
　固既策罷文姬知不免禍悲曰李氏㓕矣直
太公已來積德累仁何以遇此固有少子爕
乃密謀藏之頃之難作二兄受害文姬告父
門生王成曰先公有古人之節因君執義今
委以六尺之孤李氏存㓕其在君矣成感其
義遂將爕乘江東下入徐州界爕姓名爲酒
家傭而成賣卜於市各爲異人陰相往來爕
從受學酒家異之以女妻爕專精經學十餘
年間梁冀既誅災青屢見史官上言宜有赦
令當存録大臣冤死者子孫於是大赦天下
並求固後爕乃以本末告酒家得還郷里姊
弟相見悲感傍人既而戒爕曰先公正直爲
漢忠臣而今朝廷傾亂梁冀肆虐令吾祖宗
血食將絶今弟幸而得濟豈非天邪宜杜絶
衆人勿妄往來愼無一言加於梁氏唯引咎
而已爕謹從其誨
　録曰愚觀李文姬之智與蔡文姬之慧可
　同日語哉哲以自固曰智𦖟以悅人曰慧
　二姬之頓異人已之攸分也雖然固之質
　禍不爲不深姬之慮禍不爲不切卒奈何
　父既不肯立帝子復不肯立王何物不懲
　乃至於此若爕者豈惟世載弦直可謂載
　錫之光者乎


弘道録卷之四十四





弘道録卷之四十五路六
　信
　　君臣之信
路史堯在位七十載民不作忒䲭鴞逃於絶
域麒麟遊於藪澤則能信於人也
　録曰所以謂體信逹順蓋順者天之所助
　信者人之所助也堯之爲君以言天之所
　助則二儀效順羣生遂育氣無不和四靈
　畢至以言人之所助則𦖟明睿智足以有
　臨寬裕温柔足以有容是故以天地爲本
　故物可舉以陰陽爲端故情可緒以四時
　爲柄故勞可勸以日星爲紀故事可列而
　功有藝鬼神以爲徒故事可守而行有考
　人情以爲田是以民不作忒四靈以爲畜
　是以鴟鴞逃於野而麒麟在郊也中庸曰
　如此者不見而章不動而變無爲而成此
　上古聖神所以配天饗帝爲三才之主而
　萬世人君者所當取法也
中庸王天下有三重焉其寡過矣乎上焉者
雖善無徴垂徵不信不信民弗從下焉者雖
善不尊不尊不信不信民弗從故君子之道
本諸身徴諸庶民考諸三王而不繆建諸天
地而不悖質諸鬼神而無疑百世以俟聖人
而不惑是故君子動而世爲天下道行而世
爲天下法言而世爲天下則逺之則有望所
之則不厭詩云在彼無惡在此無射庶幾夙
夜以永終譽君子未有不如此而蚤有譽於
天下者也
　録曰以三重言者舜脩五禮五玉三帛二
　生一死贄如五噐所以議禮也恊時月正
　日同律度量衡所以制度也敷奏以言明
　試以功所以考文也以仲尼祖述堯舜故
　有是懼而有德無位又以六事之言垂之
　萬世雖不能取信於一時而實有譽於天
　下至今動而萬世爲道言而萬世爲法行
　而萬世爲則又不但一世而已厥後若綿
　蕞之禮希闊之制武曌之字新經之文其
　與六事不相干攝一時雖能愚人耳目瞽
　人心志實未能譽於天下故不旋踵併與
　俱亡然則六事之言果可信乎不可信乎
苟有制作之權則不得不任其責矣
論語子貢問政子曰足食足兵民信之矣子
貢曰必不得已而去於斯三者何先曰去兵
子貢曰必不得已而去於斯二者何先曰去
食自古皆有死民無信不立
　録曰此論超出今古蓋兵與食古今論者
　多矣孰云敢去之乎至夫子與子貢直窮
　到底其爲是言也豈無㣲而不信哉觀於
　秦隋之世蓋可騐矣秦自商鞅以來㓕棄
　信義專務富强始皇更爲不㧞之基安所
　不得已而去哉然而匹夫一呼有死而已
　何能立也隋承六朝之後自誇强盛過於
　前代又安所不得已哉其貯洛口食聼民
　自取可謂足食亦徒然也直至三章約法
　民始獲其更生獄囚來𡚖民始不知迯死
　信之不可以已也如是雖然兵與食所共
　頼之生與死所共知也信則不相頼不相
　知故他日喫緊又曰人而無信不知其可
　也大車無輗小車無軏其何以行之哉嗚
　呼知夫人之不可以行則民之不可以立
　者在是矣
外記禹出見罪人下車問而泣之左右曰罪
人不暊道君王何爲痛之禹曰堯舜之民皆
以堯舜之心爲心寡人爲君百姓各自以其
而爲心是以泣之
　録曰此可見民無信不立也夫堯舜之民
　皆以堯舜之心爲心者上下一于信也寡
　人爲君百姓各自以其心爲心者不信民
　弗從也雖曰朝覲訟獄謳歌不𡚖舜之于
　而𡚖禹較之黎民於變四吉風動則有間
　矣此三代以後之主不可不推人置之心
　腹之中也
孟子曰湯一征自葛載天下信之東面而征
西夷怨南面而征北狄怨曰奚獨後予民望
之若大旱之望雲霓也𡚖市者不止耕者不
變誅其君而弔其民若時雨降民大悅
　録曰夫湯之於禹又有間矣其曰天與人
　歸要其終而言也茍征伐之始無以其信
　于民將何自解於天下後世乎書稱克寬
　克仁彰信兆民孟子之言張本於此其視
　戰國之君行所不義殺所不事無以取信
　於天下而徒棘一時之欲者可同日語哉
太甲曰惟尹躬先見於西邑夏自周有終相
亦惟終其後嗣王罔克有終相亦罔終嗣王
戒哉
　録曰孟子曰有伊尹之志則可釋之者曰
　伊尹之志公天下以爲心而無一毫之私
　者也愚以爲尹之始放太甲而人信其無
　一毫之私者自兹言始也夫爲相而竊主
　之權以擁蔽其君者豈特秦之斯高爲然
　哉羿與浞之事可鑒矣是時太甲以尹任
　天下之重自謂縱欲未必遽亡伊尹乃以
　相亦罔終之言戒之所以深拆其私而破
　其所恃設使莽操炎懿之徒處之將何如
　哉乃知聖賢之心眞能建天地質鬼神百
　世以俟聖人洞然昭著而無疑也豈不爲
　可信哉
又曰君罔以辯言亂舊政臣罔以寵利居成
功邦其永孚於休
　録曰此伊尹反政太甲而人信其無一毫
　之私者也夫作聦明亂舊章以寵利居成
　功豈特孝公商鞅之徒爲然哉矯誣上天
　與簡賢附勢桀之事可鑒也矧伊尹以阿
　衡之重而擅反正之問苟有一毫寵利之
　心則將何所不至哉而不如其囂囂自得
　之心與向之耕於野者何異也功甫成而
　身即退上無負於先王次無負於太甲而
　下亦無負於百姓是以青天白日昭其忠
　正天地鬼神攝其光明古今天下服其胸
　次夫以蔡澤之徒尚知四時之序何獨他
　人爲不然耶若商鞅不免於車裂五王不
　免於竄殛若此者尚多也豐非伊尹之罪
　人歟
說命王寶憂亮陰三祀既免喪其惟弗言羣
臣咸諫於王王庸作書以誥曰以合正於四
方合恐德弗類兹故弗言恭默思道夢帝賫
予良弼其代予言乃審厥象俾似形旁求於
天下說築傅巖之野惟肖
　録曰高宗何以有是夢乎至誠之心與天
　合一而其精神之所感念慮之所孚有莫
　知其所以然而然者矣抑何以有是象乎
　實理之籍無乎不形而其朕兆之所發克
　肖之所由亦莫知其所以然而然者矣其
　道在於無思無爲寂然不動茍有一毫之
　機枯㣲示於外片言之先入纔動於中則
　人得以窺其釁而投之矣秦孝公志在變
　法更令而商鞅得以售其術宋神宗志在
　稽古有爲而王安石得以濟其奸二君之
　任相自以爲賢於夢卜而不知投之者神
　矣然後知恭默思道之心眞與天地參而
　鬼神通不然若鄧通之於文帝王梁之於
　光武而能取信於後世者幾希矣
周書金滕秋大熟未穫天大雷電以風禾盡
偃大木斯拔邦人大恐王與大夫盡弁以啓
金滕之書乃得周公所自以爲功代武王之
說二公及王乃問諸史與百執事對曰信噫
公命我勿敢言王執書以泣曰其勿穆卜昔
公勤勞王家惟予冲人弗及知今天動威以
彰周公之德惟朕小子其親逆我國家禮亦
宣之王出郊天乃雨反風禾則盡起二公命
邦人凡大木所偃盡起而築之歲大熟
　録曰張子有言志與氣天與人有交勝之
　理聖人在上而流言起氣一之動志也天
　心感應而雷風作志一之動氣也可以見
　三代盛時君臣胥契其孚心實意逹於上
　下譬則陰陽動靜互爲其根未逹者一間
　耳後世陰盛陽㣲天地不交上下暌離若
　漢之靈帝因黄巾之亂而赦黨人宋之徽
　宗以慧星之變而釋碑禁無亦後矣所謂
　蹶趨而動其心者又何惑乎視天而夢夢
　哉
春秋魯隱公元年春三月公及邾儀父盟于
蔑
　録曰孔子曰自古皆有死民無信不立釋
　之者曰寧死而不失信於民使民亦寧死
　而不失信於我夫寧死而不失信於民則
　人何待要質於我哉民寧死而不失信於
　我則我何待要質於人哉古之爲邦者如
　此世衰道降君不信其臣奚啻鄰國乎父
　不信其子奚啻他人乎於是要質會盟之
　事紛然見矣夫子作春秋以信爲人君之
　大寶故首書盟蔑將謂後之君臣執此之
　固堅如金石守此之確貞如四時於以嚴
　彼此之心齊上下之志全始終之道杜反
　覆之端其垂世立教之意至深切矣然則
　魯之隱公果能篤於信乎夫利害動於中
　則公私判於外偽心存於始則背意見於
　終隱方假讓以爲義故飾許以爲信觀其
　首爲于蔑之盟而後有伐邾之舉則其情
　可見矣詩曰君子屢盟亂是用長其此之
　謂歟
左傳鄭武莊公爲平王卿士王貳於虢鄭伯
怨王王曰無之故周鄭交質王子狐爲質於
鄭鄭公子忽爲質於周王崩周人將卑虢公
政四月鄭祭足帥師取温之麥秋又取成周
之禾周鄭交惡君子曰信不由中質無益也
明恕而行要之以禮雖無有質誰能間之苟
有明信澗谿沼沚之毛蘋蘩蕰藻之菜筐□
錡釜之噐潢汙行潦之水可薦於鬼神可羞
於王公而况君子結二國之信行之以禮又
焉用質風有采繁采蘋雅有行葦泂酌昭忠
信也
　録曰夫采蘩采蘋行葦泂酌皆周詩也及
　其末也子不信其父而小弁作焉婦不信
　其夫而白華作焉彼幽王宜白者肌體骨
　肉之親也而彼廢此弑安在其王子狐鄭
　子忽哉此所以紛紛交質而又翻覆交惡
　左氏之言亦以嘆傾否之異也
孟子曰五霸桓公爲盛葵丘之會諸侯束性
或書而不歃血一明天子之禁初命曰誅不
孝無易樹子無以妾爲妻再命曰尊賢育才
以彰有德三命曰敬老慈幼無忘賓旅四命
曰士無世官官事無攝取士必得無專殺大
夫五命曰無曲防無遏糴無有封而不告曰
凡我同盟之人既盟之後言𡚖於好
　録曰以後命勞齊桓者宰孔也以先𡚖遇
　晋侯者亦幸孔也始也畏天子之威終也
　明天子之禁何乃以爲可無會也孟子曰
　恭者不侮人儉者不奪人侮奪人之君惟
　恐不順焉惡得爲恭儉恭儉豈可以聲音
　笑貌爲哉孔以王朝之臣雖不如仲之得
　政亦嘗究桓之用心是故實怒少姬北之
　南貴楚實伐山戎而乃北圖燕矧兹會也
　大足以厭人之耳目快人之心志而不知
　孔之視之如見其肺肝也是以古之聖人
　惟務脩德愼獨雖三分天下有其二而尚
　以服事殷嗚呼周之至德尚何有於人之
　後言也失
莊十三年冬公會齊侯盟于柯公羊傳曰何
以不日易也其易奈何桓之盟不日其會不
致信之也其不日何以始乎此莊公將會乎
桓曹子進曰君之意何如莊公曰寡人之生
則不若死矣曹子曰然則君請當其君臣請
當其臣莊公曰諾於是會乎桓莊公升壇曹
子手劍而從之管子進曰君何求乎曹子曰
城壞壓境君不圖與管子曰然則君將何求
曹子曰願請汶陽之田管子顧曰君許諾桓
公曰諾曹子請盟桓公下與之盟已盟曹子
標劍而去之要盟可犯而桓公不欺曹子可
售而桓公之信著乎天下自柯之盟始焉
　録曰此魯臣之㣲者霸主屈身殉之信歟
　曰非也管仲曰知與之爲取政之寳也夫
　自長勺之戰曹劇鄙肉食之謀齊幾不振
　及失北杏之會桓公及四國之㣲魯未可
　平管仲之見朱之伸也夫魯宗國也齊弑
　其君泆其夫人柯之會莊公以爲生不如
　死其羞惡之盟歟假魯以是討齊雖靦顔
　於諸侯之上將何以服天下之心哉甚矣
　劇謀之鄙也手劍者匹夫之勇也汶陽者
　蹴爾之食也舉國由其術中君臣莫知大
　計捐區區之小利竊赫赫之顯名故曰知
　與之爲取政之寳也豈非管子之術乎
晋侯圍原命三日之糧原不降命去之諜出
曰原將降矣軍吏曰請待之公曰信國之寳
也民之所庇也得原失信何以庇之所亡滋
多退一舍而原降
　録曰文公之功固大矣皆臣子職分之所
　當爲晋安得取王之四邑哉周之地不大
　於曹滕民不多於邾莒有人心者不若是
　恝何忍更分其所有哉原無背叛之罪其
　守者爲王守也上失其道而迫之叛王以
　從覆哀哉乎原伯歟使爲文公者正王畿
　之則反諸侯之侵如是伐而示之信貫日
　月矣不原人情而恣霸術所謂巧於用□
　非明於約信也
王子虎盟諸侯于王庭要言曰皆奬王宫無
相害也有渝此盟明神殛之俾墜其師無克
祚國及其玄孫無有老幼君子謂是盟也信
謂晋於是役也能以德攻
　録曰葵丘之會諸侯求牲載書而不歃血
　者桓之威信服人不待其詞之畢也踐土
　之盟鄭衛交訟而不已者文之貪得無厭
　不頋其王之削也然則口血未乾之時人
　各以其心爲心矣安在其同奬王室乎又
　安在其施及玄孫乎合而觀之可以見一
　霸不如一霸矣
晋悼公四年魏絳爲司馬無終子使其臣孟
樂納虎豹之皮以請和諸戎公曰夷狄無親
而貪不如伐之絳曰諸侯新服陳新來和將
觀德於我我德則睦否則𢹂貳勞師於戎而
楚伐陳必不能救是棄陳也諸華必叛戎禽
獸也獲戎失華無乃不可乎公曰然則莫如
和戎對曰和戎有五利焉戎狄荐居貴貨易
土土可賈焉一也邊鄙不聳民狎其野穡人
成功二也戎狄事晋四鄰振動諸侯懷威三
也以德綏戎師徒不勤甲兵不動四也鑒於
后羿而用德度逺至邇安五也公其圖之公
說使絳盟諸戎
　録曰愚觀春秋之世魏絳以五利和諸戎
　狄何獨斯時之不然耶夫晋今山西之地
　也其國即承宣之司也當時號曰莫强於
　今一方之藩輔耳絳雖號曰善謀於今一
　介之陪臣耳然而邊郡之患大矣其貪非
　無終之倫禍非棄陳之比得失非獲戎棄
　華之儔也歳歳而擾之將何時而可已在
　在而驅之將何地而獲終其利與害又何
　可指而數哉故貴貨易土夷狄同情穡人
　成功邊鄙共頼豈特絳言爲然乎與其糜
　不貲之費以養徒守之兵曷若循先代之
　故而效和戎之績哉羊犬之羣必有所主
　爲今之計何不遣一介通事之臣於三盧
　統會之地約之以信懐之以恩啖之以利
　我仍舊邊以爲界使彼逺去以隨俗每年
　於某月日某邊交會至期嚴其守備謹其
　斥㬋示之以威不使有輕視中國之意其
　他月日不許輙近邉塞潜伏河套令被酋
　豪伸其號令使一帶沿邉之民俱得休息
　候我兵威全盛食足信孚徐議逺征若
成祖之宣威沙漠可也大漢之勒功燕然亦
　可也豈非至要之策乎失此不務而乃因
　循卒歲度日爲功至於或輟兵或守備漫
　無足憑此乃不終日之計豈帝王不戰而
　屈人之兵乎腐朽餘年無由獻納故因魏
　絳之請録此以著意云
趙孟患楚袁甲以告叔向叔向曰何害也匹
夫一爲不信猶不可若合諸侯之卿以爲不
信必不捷矣食言者不病非子之患也夫以
信召人而以僣濟之必莫之與也安能害我
及虢之會祁午謂趙文子曰宋之盟楚人得
志於晋今令尹之不信諸侯之所聞也子弗
戒懼又如宋子木之信稱於諸徒猶諸晋而
駕焉况不信之尤者乎文子曰武受賜矣然
宋之盟子木有禍人之心武有仁人之心是
楚所以駕於晋也今武猶是心也楚又行僣
非所害也我將信以爲本循而行之譬如農
夫是穮是萒雖有饑饉必有豊年且吾聞之
能信不爲人下吾未能也詩曰不僣不賊鮮
不爲則信也
　録曰東萊吕氏稱趙文子談笑而當衷甲
　之變豈眞知文子哉而不知信以爲之主
　夫是而莫之懼也孟子曰我知言我善養
　吾浩然之氣子木之好利求逞死亡將至
　不寧同列知之武亦知之熟矣故曰單斃
　其死又曰食言者不病武雖退然如不勝
　衣呐然如不出口然而弭兵息民與楚氛
　甚惡何逺也得志棄信與犯而不較何先
　也武之内志定而建之志未定晋之信可
　憑而楚之駕難憑曾是而能動其心哉惜
　乎猶有未純又欲因宋以守病而致死以
　倍楚此所以雖獲一時之令名而乏千古
　之道義同𡚖於餒而已終不免於血氣之
　病也
晋荀吴帥師圍鼓鼓人或請以城叛穆子弗
許左右曰師徒不勤而可以獲城何故不爲
穆子曰吾聞諸叔向曰好惡不愆民知所適
事無不濟或以吾城叛吾所甚惡也人以城
來吾獨何好焉賞所甚惡若所好何若其弗
賞是失信也何以庇民力能則進否則退量
力而行吾不可以欲城而迩姦所喪滋多使
鼓人殺叛人而繕守備圍鼓三月鼓人或請
降使其民見猶有食色姑脩而城軍吏曰獲
城而弗取勤民而頓兵何以事君穆子曰夫
以事君也獲一城而教民怠將焉用邑邑以
賈怠不如完舊率義不爽城可獲而民知義
所有死命而無二心不亦可乎鼓人告食竭
力盡克鼓而反不戮一人
　録曰春秋無義戰圍鼓之役其義戰歟義
　人者人恒義之信人者人恒信之偽會齊
　師信於何有假道鮮虞義亦何居滅肥甚
　矣其可再耶逢君之惡而乃責人之叛喜
　人善言而乃自甘夷狄君子所不取也
史記孫武子以兵法見於吴王王曰子之十
三篇吾盡觀之矣可以勒兵小試乎對曰可
於是出宫中美女得百八十人孫子分爲二
隊以王之寵姬三人各爲隊長皆令持戟令
之曰汝知而心與左右手背乎婦人曰知之
孫子曰前則視心左視左手右視右手侈即
視背婦人曰諾約束旣布乃設鈇鋮即三令
五申之於是鼓之右婦人大笑孫子曰約束
不明申令不熟將之罪也復三令五申而鼓
之左婦人復大笑孫子曰約束不明申令不
熟將之罪也旣已明而不如法者吏士之罪
也乃欲斬左右隊長吴王從臺上觀見且斬
愛姬大駭趣使使下令曰寡人已知將軍能
用兵矣寡人非此二姬食不甘味願勿斬也
孫子曰臣旣已受命爲將將在軍君命有所
不受遂斬隊長二人以狥用其次爲隊長於
是復鼔之婦人左右前後跪起皆中規矩繩
墨無敢出聲孫子使使報王曰兵皆整齊王
可試下觀之唯王所欲用之雖赴水火猶可
也吴王曰將軍罷休就舍寡人不願下觀孫
子曰王徒好其言不能用其實於是闔廬知
孫子能用兵卒以爲將西破强楚入郢北威
齊晋顯名諸侯孫子與有力焉
　録曰武之此舉愈於商君吴起蓋令可行
　民不可劫姬可斬妻不可殺也武之十三
　篇首曰智信仁勇嚴王已盡觀之矣盍不
　曰君令而臣共乎徒好其言而不能用其
　實是不智也以嫟寵廢軍令是無勇也試
　以婦人等於兒戲是不嚴也信爲君人之
　大寳小試且然况大事乎此而狥人不可
　以爲信也或曰禮不齒君之路馬寵姬非
　路馬比也而違令擅殺豈仁者之心乎孟
　子曰仁則榮不仁則辱武非惡夫笑而慢
　法特惡夫醉而强酒者也卒能破楚入郢
　威齊服晋顯名諸侯然則雖非貴德其能
　尊士也乎



弘道録卷之四十六路七
　智
　　朋友之智
論語子謂子貢曰女與回也熟愈對曰賜也
何敢望回回也聞一以知十賜也聞一以知
二子曰弗如也吾與汝弗如也
　録曰聖人之門大抵不憤不啓不悱不發
　蓋方人未足爲病而以我不欲人之加諸
　我自任以博施于民而能濟衆爲仁其與
　顔子相去不啻天淵若其英銳之資未必
　眞以能近取譬非爾所及之言爲信故以
　與回敦愈啓之而賜也誠能反躬自詣從
　事於仰鑚瞻忽欲罷不能之間顔何人哉
　希之則是顧以其資禀所造就而言夫苟
　造就而已矣孔門之回奚待智者而後知
　哉故天子再言弗如也若終於賜而已矣
子曰回之爲人也擇乎中庸得一善則拳拳
服膺而弗失之矣
　録曰此聞一知十之本也夫有所弗擇擇
　則無過弗及矣有所弗得得則弗膺弗失
　矣積而至於無所於擇無乎弗得此聞一
　知十有不期然學者未至於是但能黽免
　於擇善服膺之間則顔子之地位斯可及
　矣
子曰回也其庶乎屢空賜不受命而貨殖焉
億則屢中
　録曰孔子嘗以回賜並言蓋二子資相近
　也習相逺也回之近道在於能擇而無所
　不說非但天資之故乃其學之至也賜不
　受命而不能擇然億則屢中乃天資之合
　非其明之至也此命非貧富貴賤之命即
　天命謂性之命而屢空貨殖皆其餘事耳
子曰賜也汝以予爲多學而識之者歟對曰
然非歟曰非也予一以貫之
　録曰此方信而忽疑非其積學功至乃擇
　焉不精之故也夫堯舜禹湯文武周公孔
　子顔淵同道一以貫之也是故禮樂文物
　古今事變可以多學而識之而惟精惟一
　允執厥中不可以多學識之也於此而擇
　之於初則無此疑矣夫子告子貢一貫與
　曾子同而先之以多學與曾子異蓋曾子
　務守約子貢務施博約故不言而解博故
　方信忽疑
子曰參乎吾道一以貫之曾子曰唯子出門
人問曰何謂也曾子曰夫子之道忠恕而已矣
　録曰愚觀子貢之智不但何敢望回而又
　何敢望參乎夫顏惟一善服膺至於知十
　則裕如矣曾惟忠恕自勉至於一貫則洞
　然矣曾子非借學者以明道也乃本諸心
　而無慊也錯諸躬而有據也措諸詞而不
　跲也夫忠與恕無二道猶一與貫無二物
　也而一之貫萬何從而致之亦何由而得
　之善學者必有肆力之地矣惟盡已可勉
　惟及人可能而一則不可勉矣貫則不可
　能矣及其至也人已混爲一途天人合爲
　一道不期於一而一者吾心也不期於貫
　而貫者萬事也此不惟善學夫子而又善
　教門人不惟善教門人而又善教萬世若
　茍徒事高逺未知其方雖與之千言而不
　足豈一言而有餘哉
左傳吴公子札聘於魯請觀周樂使工爲之
歌周南召南曰美哉始基之國猶未也然勤
而不怨矣爲之歌𨚍鄘衛曰美哉淵乎憂而
不困者也吾聞衛康公武公之德如是是其
衛風乎爲之歌王曰美哉恩而不懼其周之
東乎爲之歌鄭曰美哉其細已甚民弗堪也
是其先亡乎爲之歌齊曰美哉泱泱乎大風
也哉表東淮者其太公乎國未可量也爲之
歌豳曰美哉蕩乎樂而不淫其周公之東乎
爲之歌秦曰此之謂夏聲夫能夏則大夫之
至也其周之舊乎爲之歌魏曰美哉風風乎
大而婉除而易行以德輔此則明主也爲之
歌唐曰思深哉其有陶唐氏之遺民乎不然
何憂之逺也非令德之後其能若是爲之歌
陳曰國無主其能久乎自□以下無譏焉爲
之歌小雅曰美哉恩而不貳怨而不言其周
德之衰乎猶有先王之遺民焉爲之歌大雅
曰廣哉熙熙乎曲而有直體其文王之德乎
爲之歌頌曰至矣哉直而不倨曲而不屈迩
而不偪逺而不携遷而不淫復而不厭哀而
不愁樂而不荒周而不匱廣而不宣施而不
費取而不貪處而不底行而不流五聲和八
風平節有度守有序盛德之所同也見舞象
箾南籥者曰美哉猶有憾見舞大武者曰美
哉周之盛也其若此乎見舞韶濩者曰聖人
之弘也而猶有慙德聖人之難也見舞大夏
者曰美哉勤而不德非禹其誰能脩之見舞
韶箾者曰德至矣哉大矣如天之無不懤也
如地之無不載也雖甚盛德其蔑以加於此
矣
　録曰洪範曰思曰睿周子曰無思本也思
　通用也不思則不能通㣲不睿則不能無
　不通季子棄室而耕所養素定而太伯在
　天之靈陰有以通其㣲故其未聞樂之先
　如嶰谷未改葭莩未動希聲既鮮知音實
　希及其既聞樂之後如九倚既通百川時
　至條理脉絡豁然貫通知其若興若亡若
　美若盛若勤若憂若大若細若深而廣若
　底而至以極於如天之覆如地之載而後
　已焉豈其句句而歌之字字而辯之乎蓋
　以無不通生於通㣲通㣲生於思夫子不
　云乎不圖爲樂之至於斯其平日誦說向
　往欣慕愛樂何啻汲汲一旦聞之自有不
　覺其心融之妙而嘆息之深也嗚呼今之
　誦詩三百尚不若工歌一言則以不思而
　不能通之故也夫子嘆雖多亦奚以爲然
　則雖觀亦奚以爲哉
季札在魯見叔孫穆子說之謂穆子曰子其
不得死乎好善而不能擇人吾聞君子務在
擇人吾子爲魯宗卿而任其大政不愼舉何
以堪之禍必及子遂聘於齊說晏平仲謂之
曰子邑與政無邑無政乃免於難齊國
之政將有所𡚖未獲所𡚖難未歇也故晏子
因陳桓子以納政與邑是以免於欒高之難
聘於鄭見子喭如舊相識與之縞蓆子産獻
紵衣焉謂之曰鄭之執政侈難將至矣政必
及子子爲政愼之以禮不然鄭國將敗適衛
說蘧瑗史狗史鰌公子荆公叔發公子朝曰
衛多君子未有患也自衛如晋將宿於威聞
鍾聲焉曰異哉吾聞之也辯而不德必加於
戮遂去之文子聞之終身不聼琴瑟適晋說
越父子韓宣子魏獻子曰晋國其萃於三家
乎說叔向將行謂曰吾子勉之君侈而多良
大夫皆富政將在家吾子好直必思自免於
難
　録曰夫所謂愽雅君子者非但能知已往
　之故也將來之事亦莫不知以其靜虚財
　明明則通動直則公公則溥其要皆自無
　慾中來也自今觀之若齊之晏嬰鄭之子
　産衛之伯玉晋之叔向皆當代殊絶人物
　而豹也武與起與舒也鰌與荆與朝也又
　皆從政之表表者吴雖逺於中國季實迩
　於仁賢所謂天下之善士斯友天下之善
　士兹非其人耶使其濫於一國之名寵淫
　於當時之富貴不得英賢而友之何以令
　名傳於今乎雖然尚有聖如夫子嘗聆謦
　咳而言游在魯曾無爲札一介則所以卒
　於一國之士也
通鑑田單將攻狄往見魯仲連仲連曰將軍
攻狄不能下也田單曰臣以即墨破亡餘卒
破萬乘之燕復齊之墟今攻狄而不下何也
上車弗謝而去遂攻狄三月不克於是懼復
見魯仲連曰先生謂單不能下狄請聞其說
仲連曰將軍之在即墨坐朋織簣立則仗鍾
爲士卒倡曰無可往矣宗廟亡矣今日尚矣
𡚖於何黨矣當此之時將軍有死之心士卒
無生之氣間君言莫不揮泣奮臂而欲戰此
所以破燕也今將軍東有夜邑之奉西有淄
上之娱黄金横帶而騁乎淄澠之間有生之
樂無死之心所以不勝也田單曰單之有心
先生志之矣明日乃厲氣循城立於矢石之
所援枹鼓之狄人乃下
　録曰燭哉魯仲連乎何其切中夫人之心
　也以樂毅之賢而怠於莒與即墨矧其他
　者乎是故古之聖賢憂勤惕厲之意所以
　常存天之理而不敢死已之心亦惟恐堅
　敵之志而懈己之防也其是故歟
田單克聊城歸言魯仲連於齊王齊王欲爵
之仲連逃之海上曰吾與富貴而寧
貧賤而輕世肆志焉
　録曰魯連之肆志不已泰乎肆非賢者所
　願也彼君君臣臣父父子子以至於夫婦
　長幼朋友無不得焉則世烏可輕志烏可
　肆哉奈之何當連之世以諸侯帝秦忘君
　臣之義以燕會讓國背父子之仁以君王
　后自嫁汙夫婦之禮以惠文立少于亂長
　幼之序以孫龐蘇張之徒紛紜友復失朋
　友之信連之欲蹈東海凡以此耳蓋不待
　天下士而中人之資已知其不可爲矣
子順者孔子六世孫也魏王聞其賢遺使秦
黄金束帛聘之子順曰若王能信用吾道吾
道固爲治世也雖蔬食飮水吾猶爲之若徒
欲制服吾身委以重禄吾猶一夫耳魏王奚
少於一夫使者固請子順乃之魏九九月陳
大計輙不用乃以病退其友謂之曰子其行
乎答曰行將何之當今山東之國敝而不振
三晋割地以求安二周折而入秦燕齊楚已
屈服矣以此觀之不出二十年天下其盡爲
秦乎
　録曰愚觀子順之猷爲智識其諸異乎人
　者歟夫邦有道則仕邦無道卷而懷之此
　孔氏之家法也秦之暴不啻爇火而燎之
　原也不可撲遏矧可逝濯乎六國之君不
　啻燕雀而處之堂也不可瞬息矧可久安
　乎其料天下不出廿年盡爲秦者非數也
　理也非子順則不可與言也
齊封田嬰於薛號曰靖郭君靖郭君欲城薛
客謂靖郭君曰君不聞東海大魚乎網不能
上鈎不能牽蕩而失水則蠖蟻制焉今夫齊
乃君之水也使長有齊奚以薛爲苟爲失齊
雖隆薛之城至齊於天庸足恃乎乃不果城
　録曰客之諌嬰賢於戊之諫文逺矣彼鷄
　鳴狗盗之流何足齒録孰憶有如客者史
　亦竟失其名哉後世若眉塢金埒之徒非
　惟君子之所耻客茍有知寧不揶揄於地
　下耶
漢書曹參㣲時與蕭何友善後爲將相有隙
及聞何薨參告舍人趣治行吾將入相居無
何使者果至何且死所推賢唯參參代爲相
舉事無所變更一遵何約束擇郡國吏訥於
文辭重厚長者即召除爲丞相史吏之言文
刻深欲務聲名者輙斥去之見人有細過專
掩匿覆蓋之府中無事帝怪相國不治事參
曰陛下自察聖武孰與高帝上曰朕安敢望
先帝又曰陛下觀臣孰與蕭何賢上曰君似
不及也參曰陛下言之是也高帝與何定天
下法令既明陛下垂拱臣等守職遵而勿失
不亦可乎帝曰善爲相三年百姓歌之曰蕭
何爲法較若晝一曹參代之守而勿失載其
清凈民以寧一
　録曰愚觀漢功臣之際其智與否乃吉凶
　所由殊也夫以蕭曹而視韓彭猶韓彭而
　視絳灌也史稱曹相國攻城野戰之功所
　以能多以與淮陰侯俱又曰韓信已破趙
　爲相國參以右丞相屬韓信攻破齊歷下
　軍已而從韓信擊龍且軍於高密夫參與
　帝同起豐沛若此其故也又與信俱爲相
　國若彼其尊也而曰屬則屬曰從則從曾
　無芥蒂信一且失王顧鬱鬱不得志至羞
　與絳灌等列然則參之心不但天下已平
　始務寧靜畫一雖干戈惶惚亦能不忮不
　求是以何用而不藏也
　又曰使参若在吕氏可以無王劉氏得以
　不危乎曰黄石之說曰陰計外泄者敗是
　時惠帝儒弱而吕氏方徢陰盛陽㣲大易
　所謂澤滅木者也使參不戒棟撓之凶而
　蹈過涉之咎其能有濟乎然則非不知醇
　酒之廢事天下之有憂也與其泄而敗孰
　若遯而吉乎厥後突因賈壽之語遂成㓕
　吕之功參笞之之力也史更班馬録參而
　舍突豈非缺乎
吕太后時諸吕擅權欲刧少主危劉氏丞相
陳平患之力不能爭常燕居深念陸賈造之
不請直入曰何念之深也平曰生揣我何念
賈曰足下位上相食萬户可謂極富貴無欲
矣然有憂念不過患諸吕少主耳曰然爲之
奈何賈曰天下安注意相天下危注意將將
相和則士豫附士豫附天下雖有變權不分
權不分爲社稷計在兩君掌握耳君何不交
驩太尉深與相結平用其計以五百金爲絳
侯壽厚具樂飲太尉太尉亦報如之兩人深
相結吕氏謀益壞
　録曰陳平六出奇計自負己智而猶出陸
　賈之下何也是時慮禍及己當局而迷故
　不若傍觀者之親切也雖然此說自生發
　之而南宋之書生一反之曰自古未有權
　臣在内而大將能立功於外者其智識正
　相似孰意二生先後一律耶而其意則如
　陰陽晝夜薰猶氷炭之不相及故其效亦
　有安危利鈍吉凶存亡之所攸分爲天下
　者可不念經
朱邑以治行第一入爲大司農爲人惇厚篤
於故舊然性公正不可交以私天子噐之朝
廷敬焉時張敞爲膠東相與邑書曰明主游
心太古廣延茂士此誠忠臣竭思之時也直
敞逺守劇郡馭於紀墨胸臆約結故無奇也
雖有亦安所施足下以清明之德掌周稷之
業昔陳平雖賢須魏倩而後進韓信雖奇賴
蕭公而後信故事各達其時之英俊若必伊
尹吕望而後薦之則此人不因足下而進矣
邑感敞言貢薦賢士大夫多得其助者
　録曰周禮大司徒以郷三物教萬民而賓
　興之即大農之職也敞之於邑可謂知當
　務之爲急而且不失人亦不大言矣録之
須寳以明經爲郡吏御史大夫張忠辟爲屬
欲令授子經更爲除舍設儲須寳自劾去忠
固還之心内不平後署主簿寳徙入舍祭竈
請比鄰忠陰察怪之使所親問前大夫爲君
設除大舍子曰劾去者欲爲高節也今兩府
高士俗不爲主薄子既爲之徒舍甚說何前
後不相副也寳曰高士不爲主簿而大夫君
以寳爲可一府莫言非士安得獨自高前曰
君男欲學文而移寳自近禮有來學義無徃
教道不可誳身誦何傷且不遭者可無不爲
况主簿乎忠聞之甚慙上書爲寳經明質直
宜備近臣遂爲議郎遷諫大夫
　録曰時寶尚爲吏而終身之智端肇於此
　矣何也夫豺狼尚矣而城狐之戒不可忽
　也謂(不兢杜/穉季事)黎藿採矣而猛獸之冤不可
　没也(謂寸書救鄭/崇下獄事)卒能自保其身且及其
　孫豈非明智之士乎


弘道録卷之四十六
















弘道録卷之四十七路八
　智
　　朋友之智
後漢書鍾皓以篤行稱與荀淑並爲士大夫
所𡚖慕李膺常嘆曰荀君清識難尚鍾君至
德可師同郡陳寔年不及皓引與爲友皓爲
郡功曹會辟司徒府臨辭太守問誰可代卿
者對曰明府必欲得人西門亭長陳寔可也
寔聞之曰鍾君似不察人不知何獨識我兄
子瑾亦好學慕古有退讓風與膺同年俱有
聲名膺祖太尉脩言瑾似我家性邦有道不
廢邦無道免於刑戮遂以膺妹妻之皓常語
瑾以昔國武子好昭人過以致怨本卒保身
全家爾道爲貴後終於家諸儒爲之頌曰林
慮懿德非禮不處悅此詩書弦琴樂古五就
州招九膺台輔逡巡王命卒歲容與
　録曰愚勸膺祖之言似與膺大不相若何
　也漢自中世以下閹堅擅恣故俗遂以危
　身矯潔放言爲高士有不然者則芸夫牧
　竪已叫呼之矣是以聖人導民理性裁抑
　宕佚愼其所與節其所偏若林慮者智能
　自全道無絶物凶邪不能以權奪王公不
　能以貴驕眞可謂自拔於流欲者矣録之
徐穉家貧躬耕非其力不食然爲人恭儉義
讓所居服其德太守陳蕃在郡不接賓客唯
穉來特設一榻去則懸之延熹二年上書桓
帝薦穉乃以安車玄纁備禮徴之不至又常
爲太尉黄瓊所辟不就及瓊卒徒步到於江
夏赴之設鷄酒薄祭哭畢而去不告姓名時
會者皆四方名士郭林宗等數十人聞之疑
其穉也使茅容輕騎驕之及於塗爲設飯共
言稼穡之事臨去謂容曰爲我謝郭林宗大
樹將顚非一繩所維何爲栖栖不惶寧處乎
　録曰遯之上九曰肥遯無不利釋之者云
　肥者寬裕自得之意遯者唯飄然逺逝無
　所係滯乃爲善也上九以剛陽居卦外下
　無係應遯之逺而處之裕者也何往而不
　利哉斯言爲穉設也彼諸人者旣知玩世
　簡傲不就徵辟乃不能飄然逺引入山之
　深入林之密自取黨禍甘心戮辱則所謂
　係遯有疾厲者也曾是而得爲智乎
郭太博通墳藉善談論美音制始見河南尹
李膺大奇之與相友善於是名震京師後𡚖
郷里諸儒送至河上車數千两林宗唯與李
膺同舟而濟衆賓望之以爲神仙焉或勸之
仕對曰吾夜觀乾象晝察人事天之所廢不
可支也性明知人好奬訓士類身長八尺容
貌魁偉褒衣博帶周遊郡國嘗於陳梁間行
遇雨巾一角墊時人乃故折巾一角以爲林
宗巾其見慕如此或問汝南范滂郭林宗何
如人滂曰隱不違親眞不絶俗天子不得臣
諸侯不得友吾不知其他爲人雖善人倫而
不爲危言覈論故宦官擅政而不能傷也及
黨事起知名之士多被其害唯林宗及汝南
袁閎得免焉
　録曰范曄論曰莊周有言人情險於山川
　以其動靜可識而沈阻難徵故親厚之性
　詭於情貌則哲之鑒惟帝所難而林宗雅
　俗無所失將其明性特有王乎然而遜言
　危行終亨時晦恂恂善導使士慕成名雖
　墨孟之徒不能絶也
孟敏客居太原荷甑墯地不顧而去林宗見
而問其意對曰甑以破矣視之何益林宗以
此異之勸令遊學十年知名
　録曰愚觀孟敏蓋質美未學者也由質美
　故無牽滯之悔而遇事能决由未學故有
　不虞之失而意見殊分勸令就學則彬彬
　矣此君子成人之美而誘掖奬勸之不可
　無也
申屠蟠禀氣玄妙性敏心通喪親盡禮幾於
毁㓕至行美義人所鮮能安貧樂潜味道守
眞不爲燥濕輕重不爲窮達易節蔡邕自擬
以齒則長以德則賢後郡召爲主薄不行隱
居精學博貫五經兼明圖緯郭林宗見而奇
之先是范滂等非訐朝政自公卿以下皆折
節下之太學生爭慕其風以爲文學將興處
士復用蟠獨嘆曰昔戰國之世處士横議列
國之王至爲擁篲先驅卒有坑儒燒書之禍
今之謂矣乃絶迹梁碭之間因樹爲屋自同
庸人家貧傭爲漆工居二年果罹黨錮或死
或刑者數百人蟠確然免於疑論中平五年
與荀爽橋玄韓融陳紀等十四人共公車徴
幡獨不赴人咸勸之笑而不應居無幾爽等
爲卓所脇及大駕西遷京師擾亂公卿多遇
兵飢室家流散唯蟠終全高志年七十四終
于家
　録曰史稱申屠蟠見幾豈惟幾哉其見道
　也審矣夫以非訐朝政而致公卿之折節
　以污穢朝廷而成一己之高尚此何等事
　哉中庸曰人皆曰予智驅而納諸罟獲陷
　穽之中而莫之知正此謂也以蟠之禀氣
　玄妙性敏心通故能始則確然免於疑論
　繼則悠然成其逺圖正易所謂嘉遯貞吉
　者也終全高志不亦宜乎
許劭少峻名節好人倫多所賞識若樊子昭
和陽士者並顯名於世故天下言㧞士者咸
稱許劭常到頴川多長者之遊唯不候陳寔
又陳蕃喪妻還葬郷人畢至而劭獨不徃或
問其故劭曰太丘道廣廣則難周仲舉性峻
峻則少通故不造也其多所裁量若此曹操
微時常卑辭厚禮求爲己目劭鄙其人而不
肯對操乃伺隙脅劭劭不得已曰君淸平之
姦賊亂世之英雄操大悅而去與從兄靖俱
有高明好共覈論郷黨人物每月輙更其品
題故汝南俗有月旦評焉
　録曰愚觀許劭月旦之評與季野春秋之
　鑒何其不相及哉子曰賜也賢乎哉夫我
　則不暇聖人之酬世御物蓋如此彼既以
　太丘爲難周仲舉爲少通裁量審矣而何
　已之不暇顧也以操之狡猾多智尚未逢
　時及其末也一鷄肋而不相容其能免禍
　幸矣非明哲保身之道也
晋書皇甫謐沈靜寡慾勤力不怠愽綜典籍
百家之言以著述爲務自號玄晏先生著經
樂聖眞之論或勸以脩名廣交謐謂人非聖
人孰能兼存出處居田里之中安貧躬稼亦
可以樂堯舜之道何必崇接世利事官鞅掌
然後爲名乎作玄守論曰人之所至惜者命
也道之所必全者形也性形所不可犯疾病
也若擾全道以損性命安得去貧賤存所欲
哉夫一人死而號者以爲損也一人生而笑
者以爲益也然則號笑非益死損生也是以
至道不損至德不益何哉體足也如迴天下
之念以追損生之禍運四海之心以廣非益
之病豈道德之至乎夫惟無損則至堅矣夫
唯無益則至厚矣堅故終不損厚故終不薄
苟能體堅厚之實居不薄之眞立乎損益之
外遊乎形骸之表則我道全矣遂不仕武帝
下詔敦逼謐上疏自稱草莽臣就弟借書帝
送一車書與之
　録曰哲哉玄晏子乎蓋不唯得以行乎貧
　賤且能周於疢疾免於亂世其學起於清
　虚志存於禮法既非流俗可方而視富貴
　如浮雲亦非若人可比玄守之論逹於死
　生有足觀者録之
韋忠慷慨好學閉門脩己不交當世裴顧數
言之於張華華辟之辭疾不起人問其故忠
曰吾茨簷賤士本無宦情且茂先華而不實
裴頠慾而無厭棄典禮而附賊后豈大丈夫
之所宜行耶裴常有心託我常恐洪濤蕩嶽
餘波見漂况可臨尾閭而闚沃焦哉
張翰有清才善屬文會稽賀循赴命入洛經
吴閶門於舡中彈琴翰初不相識就循言譚
大相欽悅且問知其入洛曰吾亦有事北京
便同載而去不告家人齊王冏辟爲東曹椽
冏時執權翰謂同郡顧榮曰天下紛紛禍難
未已夫有四海之名者求退良難吾本山林
間人無望於時子善以明防前以智慮後榮
執其手愴然曰吾亦與子採南山蕨飲三江
水耳翰因見秋風起乃思吴中菰萊蓴美鱸
魚膾曰人生貴得適志何能䩻宦數千里以
要名爵乎遂命駕而歸人謂之見幾
　録曰韋子節之辭張茂先也見幾於未動
　之先所謂果行育德者也是故山下之泉
　出而遇險未有所之若山之未雲水之未
　波不可及也張季鷹之辭顧彥先也懼禍
　於既見之後所謂險德避難者也是故天
　地不交小人道長君子道消若水之沉溺
　火之焚灼不可緩也孟子不云或逺或近
　或去或不去𡚖潔其身而已矣豈非明智
　之士歟
顔含裁智爲衆所推與鄧攸深交嘗曰周伯
仁之正鄧伯道之清卞望之之節餘則吾不
知太常馮懷以王導時爲帝師名位隆重百
僚宣降禮問於含含曰王公雖重理無偏敬
降禮之言或是諸君事宜鄙人老矣不識時
務既而告人曰吾聞伐國不問仁人向馮祖
思問佞於我我有雅德乎其邪重行實抑絶
浮僞類如此嘗論少正卯盗跖其惡孰甚或
曰正卯雖姦不至剖人充膳盗跖爲甚含曰
爲惡彰露人思加戮隱伏之姦非聖不誅由
此言之少正爲甚衆咸服焉郭璞遇含欲爲
之筮辭白年在天位在人脩已而天不與者
命也守道而人不知者性也自有性命無勞
蓍龜桓温常求婚以其盛滿不許後年老遜
位帝美其素行就加右光禄大夫賜床帳被
褥大官致膳悉固辭一無所受
　録曰愚觀世之虚望隆而實德病與夫謟
　諛集而降禮尊者豈獨一馬祖思哉故如
　含者勤兄於既没之餘未足爲的而議導
　於方柄之日確然可凖含乎吾知免矣非
　所稱豪傑乎哉
唐書婁師德嘗薦狄仁傑而仁傑不知意頗
輕師德數擠之於外天后覺之因問仁傑曰
師德知人乎對曰臣嘗同僚未聞其知人也
后曰朕之知卿乃帥德所薦亦可謂知人矣
仁傑既出嘆曰婁公盛德我爲其所包容久
矣吾不得窺其際也是時罷織紛紜師德久
爲將相獨能以功名終人以是智之
　録曰仁傑能知五王而不能知一師德何
　也易稱或默或語而又曰二人同心夫婁
　狄乃心王室本無異也然而一則好面折
　廷爭知無不言一則以哩面不拭始終自
　負其語默各有異也以外之不同若相矛
　盾而中之所存實同金石此仁傑之於師
　德始雖汎而終乃服也亦何害其爲同哉
裴行儉有知人之何前進士王勮咸陽尉蘇
味道皆未知名一見謂之曰二君後當相次
掌銓衡僕有弱息願以爲托是時其弟勃與
華陰楊烱范陽盧照鄰義烏珞賓王皆以文
章有盛名李敬玄尤重之以爲必顯逹行儉
曰士之致逺當先器識而後才藝勃等雖有
文華而浮躁淺露豈饗爵禄之器楊子稍沈
靜應至令長餘得令終幸矣既而勃溺南海
照鄰赴頴水賓王反誅烱終盈川令勮味道
皆典選悉如行儉之言
　録曰孔子以瑚璉許子貢若所謂噐識是
　已文王以棫樸譽髦士若所謂才藝是已
　然必金玉其相而後追琢其章若彼瓦缶
　雖有絢然之飾豈廟堂之噐哉以賈誼之
　雋類君子猶病其志大量小才有餘而識
　不足况四傑乎故君子益自貴重無徒斐
　然成章而已也
宋史張詠與青州傅霖少同學霖隱不仕詠
既顯求霖者三十年不可得一旦來謁閽吏
白傅霖請見詠責之曰傅先生天下士吾尚
不得爲友汝何人敢名之乎霖笑曰别子一
世尚爾耶是豈知世間有傅霖者乎詠問昔
何隱今何出曰子將去矣來報子爾詠曰亦
自知之霖曰知復何言翌日别玄後一月而
詠卒
　録曰此與元伯巨卿相似乃誠之相感無
　乎不至故心之相照無乎或違雖然蜀山
　人不起念十年便能前知矧如霖之靜處
　三十年乎其不爲物誘而能脫屣富貴又
　可見矣
畢仲游受知於司馬光吕公著范純仁最深
時蘇軾在館閣頗以言語文章規切時政仲
游憂其及禍貽書戒之曰孟軻不得已而後
辯孔子欲無言古人所以精謀極慮固功業
而養壽命者未嘗不出乎此君自立朝以來
禍福利害繫身者未嘗顧惜乎言語之累不
特出口者爲言其形於詩歌賛於賦頌託於
碑銘序記者皆是也今知畏於口而未畏於
文是其所是則見是者喜非其所非則蒙非
者怨喜者未能濟君之謀而怨者或已敗君
之事矣天下論君之文固所指名者矣雖無
是非之言猶有是非之疑又况其有耶官非
諫官職非御史危身觸忌以游其間殆猶轉
石而捄溺也
　録曰史傳巢谷與三蘇同郷素與之遊甫
　昆弟同朝顯貴未嘗一來會及相繼謫嶺
　海平生親舊無相聞者谷有眉山獨步訪
　兩蘇於是相驚喜曰此非今之人古之人
　也愚竊謂古之人所以異於今者責善爲
　重而責善之道明哲爲先苟使二公早因
　仲游之言資其直諒之益未必天之涯海
　之角而巢谷之名儋耳之跡不見於史册
　矣不思忠告之可嘉輙誇卓行之尤異此
　録舍元脩而叙公叔亦保身愼言之意也
邵伯温雍之子也雍名重一時與司馬光二
程諸名公交以是入聞父教出事諸公所聞
日愽而尤孰當口之務神宗崩晢宗立蔡確
方在相位刑恕自襄州移河陽詣確謀造定
策事時光已卒子康當詣闕恕召詣河陽伯
温謂公休除喪未見君不宜枉道先見朋友
康曰已諾之伯温曰恕傾巧或以事要若從
之必爲異日之悔康竟往恕果勸作書稱確
康與恕同年又出光門下逐作書如恕言蓋
以康爲光子言確有定策功世必見信以爲
他日全身保家計既而梁燾以諫議召恕亦
要至河陽連日夜論確且以康書爲證燾不
悅會吴處厚奏確詩謗朝政燾與劉安世共
請誅確且論恕罪朝廷命康分折康始悔之
康卒子植幼宣仁后𠎓之吕太防謂康素以
伯温可托請以爲西京教授以教植伯温既
至誨曰温公之孫大諫之子賢愚在天下可
畏也植聞之力學不懈卒有立紹聖初章惇
爲相惇常事康節欲用伯温伯温不徃會法
當赴吏部銓程頤謂曰吾危子之行也伯温
曰豈不欲見先公於地下耶至則先就部擬
官而後見宰相惇遂論及康節之學曰嗟乎
吾於先生不能卒業也伯温曰先君先天之
學論天地萬物未有不盡者其信也則人之
仇怨反覆者可忘矣時惇方興黨獄故以是
動之惇悚然猶薦之於朝而伯温願補郡縣
惇不悅遂得監永興軍鑄錢監適元祜諸賢
方南遷士鮮訪之者伯温見范祖禹於咸平
見范純仁於頴昌或爲之恐不顧也初雍嘗
曰世將亂惟蜀安可避及宣和末伯温載家
使蜀故免於難趙鼎少從伯温游嘗表其墓
曰以學行起元祐以名節居紹聖以言廢於
崇寧世以此三語盡伯温出處云
　録曰愚觀康節不但知興衰於既往實能
　驗理亂於將來其子伯温不但無黍於其
　父實欲兼善於其友自今觀之元祐重臣
　胼首就戮全身者何人也二程高第闔門
　遇害保家者何人也動而有悔而名亦隳
　出而殉人而己先喪陷仇怨則人情可惜
　甘淟認則物理全乖盍若奮身於治朝免
　禍於亂世耶進於聖門可謂先覺是賢智
　者不惑不得以氣數之學者累之也
近思録張横渠問於程明道曰定性未能不
動猶累於外物何如明道曰所謂定者動亦
定靜亦定無將迎無内外苟以外物爲外牽
己而從之是以己性爲有内外也且以性爲
隨物於外則當其在外時何者爲在内是有
意於絶外誘而不知性之無内外也既以内
外爲二本則又烏可遽語定哉夫天地之常
以其心普萬物而無心聖人之常以其情順
萬事而無情故君子之學莫若廓然而太公
物來而順應易曰貞吉悔亡憧憧徃來朋從
尔思苟規規於外誘之除將見㓕於東而生
於西非惟日之不足顧其端無窮不可得而
除也人之情各有所蔽故不能適道太率患
在於自私而用智自私則不能以有爲爲應
迹用智則不能以明覺爲自然今以惡外物
之心而求照無物之地是反鑑而索照也易
曰艮其背不獲其身行其庭不見其人與其
非外而是内不若内外之兩忘也兩忘則澄
然無事矣無事則定定則明明則尚何應物
之爲累哉聖人之喜以物之當喜聖人之怒
以物之當怒是聖人之喜怒不繫於心而繫
於物也是則聖人豈不應於物哉烏得以從
外者爲非而更求在内者爲是也今以自私
用智之喜怒而視聖人喜怒之正爲何如哉
夫人之情易發而難制者惟怒爲甚第能於
怒時遽忘其怒而觀理之是非亦可見外誘
之不足惡而於道亦思過半矣
　録曰愚觀定性一書乃知先生深造獨得
　而非諸子之所能及也夫以人之累於外
　物乃不能收其放心至於定性則無將迎
　無内外合動靜而如一矣其所至妙至妙
　者莫如廓然而太公物來而順應反覆辯
　証不越乎此然可指而易老者莫如其情
　故又以喜怒言若乃直指所由進之路則
　自忘怒觀理始也一篇之中大要在於明
　覺自然大戒在於自私用智與顏子之明
　睿所照曾子之定靜安慮子思之誠明謂
　性孟子之以利爲本周子之明通公溥無
　乎不盡此其所以超出千古又何待於著
　述而後爲成書也哉
陸九淵生三四歲問其父曰天地何所窮際
父笑而不答遂深思至志寢室及𦁕角與止
異凡兒見者敬之謂人曰聞人誦伊川語奚
爲與孔子孟子之言不類初讀論語即疑有
子之言他日讀書至宇宙二字觧者曰四方
上下曰宇往古來今曰宙忽大省曰宇宙内
事乃已分内事已分内事乃宇宙内事又嘗
曰東海有聖人出焉此心同也此理同也至
西海南海北海有聖人出亦莫不然千百世
之上有聖人出焉此心同也此理同也至於
千百世之下有聖人出此心此理亦無不同
也後登進士至行在士爭從之游言論感發
聞而興起者甚衆教人不用學規有小過言
中其情或至流汗有懷於中而不能自曉者
爲之條析其故悉知其心亦有相去千里聞
其大槩而得其爲人嘗曰念慮之不正者頃
刻而知之即可以正念慮之正者頃刻而失
之即爲不正謂學者曰汝耳自𦖟目自明事
父自能孝事兄自能弟本無欠闕不必他求
又曰此道與溺於利欲之人言猶易與溺於
意見之人言却難或勸其著書曰六經註我
我註六經學苟知道六經皆我註脚嘗與朱
熹會於鵝湖論辯所學多不合及熹守南康
九淵訪之熹與至白鹿洞九淵爲講君子喻
于義小人喻于利一章熹以爲切中學者隱
㣲深痼之病至聼之有泣下者
　録曰愚觀朱陸之學所以異者良由資禀
　之不同也九淵自三四歲時已窮究天地
　之所際則其長也安得不主於性朱子則
　銖銖而累之寸寸而積之及其至也安得
　不主於學然則二夫子之所長各有所究
　本不相悖不相害也譬之聖門曾子之才
　魯子貢之質敏然同𡚖于一貫者有夫子
　爲之㸃化也時聖人不作諸子各立門墻
　而無統會依歸之所是以紛紛異同矧及
　門者從而咻之不知尊德性道問學子思
　傳于仲尼未嘗偏廢初不可岐而二也曷
　若大道爲公智慮其不切於己也不必異
　己學慮其無補於人也不必爲人使當時
　莫得而議後世無得而非兹非所謂大同
　者哉愚恐後之議者愈繁愈逺斯録所以
　弘道故不可不著
水東曰記明吴思庵先生訥常言世俗淺學
談及後進輙曰此韻府羣玉秀才好趂航船
耳蓋言其破碎摘裂祇如往來羣坐偶語無
有一高智識關鍵也先生嘗熟世家自少警
敏絶人於書無所不讀嘗從其先君子遊宦
四方閱歷既廣退而况潜含養三四十年所
以其學博而核其氣剛而大其識卓而明所
著性理羣書補註小學集觧有功於儒先其
立論於性理之奥尤多所闡明
　録曰公蓋起於薦舉不由科目而其言乃
　切中當今學士大夫之病視昔張程朱陸
　大不侔矣然則學者其可不猛省乎此録
　之所以終也


弘道録卷之四十七










弘道録卷之四十八俠一
　信
　　君臣之信
漢書楚懷王與諸將約先入定関中者王之
當是時秦兵彊常乘勝逐北諸將莫利先入
關獨項羽怨秦之殺項梁奮身願與沛公西
入關懷王諸老將皆曰項羽爲人慓悍猾賊
嘗攻襄城襄城無遺類諸所過無不殘㓕不
如更遣長者扶義而西告諭秦父兄秦父兄
苦其主久矣今誠得長者往無侵暴宜可下
羽不可遣獨沛公素寬大長者可遣懷王乃
不許羽而遣沛公西畧地
　録曰楚懷王豈比扵漢更始乎懷王優沛
　公而否項羽觀其遣將之言庶幾南面之
　庶然而卒陷强暴之辱所謂過涉㓕頂不
　可咎者也更始忌劉稷而並執演觀其愧
　怍之態眞乃庸劣之流然而自取賊劉之
　辜所謂何校滅耳聰不明者也夫是而有
　異也
沛公既定關中乃悉召諸縣父老豪傑謂曰
父老苦秦苛法久矣誹謗者族偶語者棄市
吾當王關中與父老約法三章耳殺人者死
傷人及盗抵罪餘悉除去秦法諸吏民皆按
堵如故凡吾所以來爲吾父老除害非有所
侵暴無恐且吾所以還軍霸上待諸侯至而
定約束耳乃使人與秦吏行縣鄉邑告諭之
秦民大喜爭持牛羊酒食獻軍士沛公又讓
不受曰食粟多非乏不欲費民民又益喜唯
恐沛公不爲秦王
　録曰西漢二百年之業所以卒定扵関中
　者約法之肇也孟子曰地利不如人和賈
　生之論亦曰仁義不施而攻守之勢異今
　觀漢庭之論紛紛不一婁敬田肯之徒不
　足深究至扵張良之智宜乎有見顧亦蹈
　奉春之緒餘而不切根本之實意殊不知
　三章之約賢扵百二之形按堵之情便扵
　建瓴之勢雖欲勿用山川其舎諸然則金
　城之固寧比扵父老之心沃野之饒孰愈
　扵壼漿之薄羽雖能違一時之約獨能㧞
　百世之鼎乎
文帝初封代王諸吕既誅大臣相與謀議迎
立代王群臣張武等皆曰漢大臣故高帝時
將帥習兵多謀實不可信願稱疾無往以觀
其变中尉宋昌曰不然秦失其政豪傑並起
人人自謂得之然卒踐天子位者劉氏也以
吕太后之嚴擅權專制然而太尉以一節入
北軍一呼士皆左袒爲劉氏卒滅諸吕此乃
天授非人力也大王賢聖仁孝聞扵天下故
大臣因天下之心而迎立大王大王勿疑也
代王至長安太尉勃請間宋昌曰所言公公
言之所言私王者無私太尉乃跪上天子璽
符夜拜宋昌爲衛將軍領南北軍以張武爲
郞中令行殿中
　録曰文帝二十三年之天下决信扵宋昌
　之片詞張武等固不逮也其却太尉之請
　詞意確然益足以見其存心之篤矣孰謂
　區區代邸而有斯人哉有斯人哉帝之侯
　昌良有以也而張武等官不過九卿又足
　以表王者之無私矣豈其獨惜朱虚之寸
　土不以全大臣之信而安興居之心乎然
　則公言終有負而請間者不可以責矣
文帝賜南越王佗書曰朕高皇帝側室之子
也棄外奉北藩于代道里遼逺壅蔽樸愚未
嘗致書高皇帝棄群臣孝惠皇帝即世高后
自臨事不幸有疾諸吕爲變賴功臣之力誅
之已畢朕以王侯吏不釋之故不得不立今
即位乃者聞王遺將軍隆慮侯書求親昆第
誚罷長沙兩將軍朕以王書罷將軍愽陽侯
親昆弟在眞定者已遣人存問脩治先人冢
前日聞王發兵扵邉爲㓂災不止當其時長
沙苦之南郡尤甚雖王之國庸獨利乎必多
殺士卒傷良將吏寡人之妻孤人之子獨人
父母得一亡十朕不忍爲也朕欲定地犬牙
相入者以問吏吏曰高皇帝所以介長沙士
也朕不得擅變焉今得王之地不足以爲大
得王之財不足以爲富服領以南王自治之
雖然王之號爲帝兩帝並立亡一乘之使以
通其道是爭也爭而不讓仁者不爲也願與
王分棄前惡終今以來通使如故陸賈至南
越南越王頓首謝罪願奉明詔長爲藩臣奉
貢職
　録曰孔子告子張曰言忠信行篤敬雖蠻
　貊之邦行矣夫南越尉佗逋誅之一物耳
　雖㣲堂堂萬乘亦孰不諱側室之言乎借
　使不諱敦不矜誇中國之盛兵甲之强乎
　而不知天以完德命于帝帝以完名恣于
　己其出言本于吾心非有所勉强眞可以
　貫金石而及豚魚矧夷狄蠻貊猶夫人者
　耶其中心悅而誠服亦不啻出於自然而
　豈由于勉强哉子張徒能書諸紳而不能
　見諸行帝之天資肳合雖無參前倚衡之
　功而實有明效大驗之著可見聖人立言
　扵天地間若化工之顯於物無伺耳耳而
　提面面而命之矣
又遺匈奴單于書曰皇帝敬問匈奴大單于
無恙頃遺朕書願寖兵休士除前事復故約
以安邉民世世平樂朕甚嘉之此古聖王之
志也漢與匈奴約爲兄弟所以遺單于甚厚
其背約離兄弟之親者常在匈奴然右賢王
事已在赦前勿深誅單于若稱書義明告諸
吏使無負約有信敬如單于書
　録曰愚觀帝之與匈奴約豈如春秋要質
　鬼神刑牲歃血者哉其誠信出於本心如
　書中所言譬則天地之無不持載無不覆
　幬眞得帝王制御夷狄之道也不徒有以
　信之而又有以待之胡越一家華夷一体
　百世之後見此一日也豈不盛哉
上嘗行出中渭橋有一人從橋走乘輿馬驚
使騎捕之時張釋之爲廷尉奏以此人犯當
罰金上怒曰此人親驚吾馬馬賴和柔令他
馬固不傷敗我乎而廷尉乃當之罰金釋之
曰法者天下公共也今法如是更重之是法
不信於民也其後有人盗高廟座前玉環得
亦下廷尉治釋之奏當棄市上大怒曰此人
無道盗先帝噐吾欲致之族而君以法奏之
非吾所以共承宗廟意也釋之免冠頓首謝
曰法如是足也今盗宗廟噐而族之假令愚
民取長陵一柸士陛下且何以加其法乎上
乃許之
　録曰人知釋之守法而不知帝之能用法
　也夫天下不患法之不公而惟人主不能
　用法之過臯陶曰在辟帝亦曰在辟臯陶
　曰在宥帝亦曰在宥者能用法也言足以
　拒諌智足以飾非以爲天下皆出扵己之
　下者不能用法也是故墨鼻不已至扵炮
　烙炮烙不已至扵刳剔者豈皆無法哉漢
　自三章之後至文帝除肉刑除收拏相坐
　除誹謗妖言其心扵愛民之本者矣犯蹕
　盗環一時之怒私也罰金棄市三尺之法
　公也惟不欲以私害公故不終以情撓法
　帝可謂天地日月矣過此若張社郅𡩋之
　流專以人主之意指爲獄則當時之爲君
　者從可知矣嗚呼長陵柸土臣子所不忍
　聞也人匪言之不能如此畏忌何哉故曰
　知釋之之守法而不知帝之能用法不知
　法者也
倪寛武帝時爲中大夫遷左内史既治民事
乃觀農桑緩刑罰理獄訟畢體下士務在得
人心擇用仁厚士推情與下不求名聲吏民
大信愛之至收租稅時裁闊狹與民相假貸
以故租多不入後有軍發竟以負租課殿當
免民聞惟恐失之大家牛車小家負儋輸租
不絶課更以最後積官至御史大夫
　録曰寬本儒生其治民謂之儒則可謂之
　法則未也何也當今直指之官以假貸爲
　防一書殿最輙不可易况以軍興從事乎
　漢之罔疏禁闊尚猶及見此等風俗此等
　風俗賢扵季世逺矣非其人之温良守之
　介特安能若是耶不然狙檜之尤狡滑之
　雄何處無之而能大家牛車小家擔負果
　孰使之哉乃知信愛孚扵刑辟儒官优扵
　俗吏不可以不録也
宣帝時張安世杜延年並列九卿二人忠信
自著謹愼周密外内無間每定大政已輙移
病出自朝廷大臣莫知其與議也嘗有所薦
其人來謝即大恨以爲舉賢逹能豈有私謝
耶有郎功高不調自言安世應曰君之功高
明主所知人臣執事何長短而自言乎幕府
長史遷辭去之官問以過失長史曰將軍爲
明主股肱而士無所進論者以爲譏安世曰
明主在上賢不肖較然臣下自脩而已何知
士而薦之其欲匿名迹逺權勢如此故天子
甚尊憚大將軍然内親安世心密扵光焉延
年亦安和偹扵諸事久典朝政上信任之出
即奉駕入給事中是時四夷和海内平大將
軍㓕後獨能保固終始天下稱之
　録曰自夫子犁牛騂角之踰徃徃論人者
　不當係於世類大賢且然矧安世延年乎
　而論者必曰天道好還蓋淺之也天豈屑
　屑扵其間哉已爲不善則天下後世曰不
　善之人也已爲善則天下後世皆曰善人
　也豈不益可信哉不覩已然而逆其未然
　吾未見其能觀人也若二臣之忠信謹厚
　正吾夫子所謂雖欲勿用山川其舍諸者
　然則聖人之論大旨高此又可見
韓延壽爲頴川太守郡多豪强難治先是趙
廣漢患其俗多朋黨故搆會吏民令相告許
延壽欲更之恐百姓不從乃歷召郡中長老
爲鄉里所信向者設酒食親與相對問以謡
俗因與議定嫁娶喪祭儀品畧依古禮不得
過法及收租賦先明布告其日以期會爲大
事其始若煩後吏無追捕之苦民無箠楚之
憂皆便安之接待下吏恩施甚厚而約誓明
或有欺負之者輙自刻責豈其負之何以至
此百姓遵信其教數年頴川大治後入爲左
馮翊行縣至高陵民有昆弟訟田延壽大傷
之曰幸得備位表率不能宣明教化至令民
有骨肉爭訟既傷風化咎在馮翊因入卧傳
舍閉閣思過令丞嗇夫亦皆自繫待罪扵是
訟者傳相責讓皆自髠肉祖謝願以田相移
絡死不敢復爭延壽大喜乃起聴事郡中翕
然莫不轉相飭厲不敢犯扵是恩信周徧二
十四縣莫復以詞訟自言者
　録曰愚觀延壽似有意扵移風易俗使吏
　民回心而向善者然而卒不能善其終何
　耶先儒有言凡三代以下人物皆血氣用
　事不若三代以上純任德性嗚呼斯言也
　不但延壽爲然趙蓋與楊莫不然也漢廷
　至此元氣已索然矣而卒蹈好信不好學
　之戒未免傷害於物故有望之之許不知
　正吾夫子之所惡也嗚呼惜哉
趙克國時先零諸羌叛宣帝使丙吉問誰可
將者克國自言無踰老臣復問將軍度羗虜
何如對曰兵難遥度願至金城圖上方畧略
大發兵詣金城常以逺斥堠爲務行必爲戰
備止必堅營壁尤能持重愛士卒先計而後
戰虜雖數挑不肯輕動欲以威信招降罕开
及刧畧者伺虜謀解散徼其疲劇乃擊之酒
泉太守辛武賢奏以七月出兵擊罕开克國
以爲先零首爲畔送先誅先零則罕开之屬
不煩兵而服璽書報從克國計焉罕开竟不
煩兵而下
　録曰愚觀古人立功悉由在上信任之專
　在己自信之篤往往以威信服人不肯輕
　試者爲是故也夫有宣帝之明丙魏之忠
　一時也武賢奏七月出兵此一時也使無
　確然之見定於胷中詔進則進詔止則止
　所謂弟子輿尸者也爲君相者不信爲將
　之方畧而以人言參乎其中有利不知有
　益不恤所謂師或輿尸者也上下俱凶彼
　此不信其能成功鮮矣後世所當深戒也
東漢書初宛人李通事劉歆好星曆讖記云
劉氏復興李氏爲輔私常懷之及班彪避難
天水隗囂問曰往者周亡戰國並爭天下分
裂數世後定意者縱横之事復起扵今乎將
承運迭興在扵一人也對曰周之廢興與漢
殊異昔周爵五等諸侯從政本根既㣲枝葉
彊大故其末流有縱横之事勢數然也漢承
秦制改立郡縣主有專己之威臣無百年之
柄至於成帝假借外家哀平短祚國嗣三絶
故王氏擅朝因竊號位危自上起傷不及下
是以即眞之後天下莫不引領而嘆十餘年
間中外搔擾逺近俱發假號雲合咸稱劉氏
不謀同辭方今雄桀帶州域者皆無七國世
業之資而百姓謳吟思仰漢德已可知矣囂
曰生言周漢之勢可也至扵但見愚人習識
劉氏姓號之故而謂漢復興踈矣昔秦失其
衆劉季逐而羈之時人復知漢乎彪乃著王
命論以爲漢德承堯有靈命之符王者興祚
非詐力所到欲以感之及諸將勸帝即位同
舍生彊華自關中奉赤伏符曰劉秀發兵捕
不道四夷雲集龍鬥野四七之際火爲主群
臣因復奏曰受命之符人應爲大萬里合信
不議同情周之白魚曷足比焉今上無天子
海内淆亂符瑞之應昭然著聞宜答天神以
塞群望光武於是命有司設壇場六月己未
即皇帝位
　録曰讖記之說先儒疑之是矣若歆之迎
　合好名通之附會好事非堂堂之議敦篤
　之諭也盇不觀彪之著論乎闡道談命察
　理識時其言鑿鑿可信確乎不拔東漢受
　命於此焉判當不必彊華之言建武爲有
　光矣惜乎諸將之不能也雖然今進有尤
　來大搶赤眉五校等未服退有隗囂公孫
　述竇融之徒未附茍非依附天命何以效
　順人心帝之崇信將以濟一時之權也及
　天下旣定則當如武王之敬受丹書箕子
　之敷陳洪範孰不曰萬世帝王之大計乎
　廼亦狥區區已往之說至以决定武功剖
　斷祀典則惑矣此所以來鄭興之譏也
郭伋少有志行哀平間辟大司空府三遷漁
陽都尉世祖即位轉爲漁陽太守時既罹王
莽之亂重以彭寵之敗民多猾惡㓂賊克斥
伋到示以信賞紏戮渠帥盗賊銷散在職五
歲户口增加後頴川盗賊群起徴拜頴川太
守到郡招懷叛亡趙寵召吴等數百人其黨
與聞伋威信逺自江南或從幽冀不期俱降
駱驛不絶調伋爲并州牧伋前在并州素結
恩德及後入界所到縣邑老幼相𢹂逢迎道
路始至行部到河西羙稷有童兒數百各騎
竹馬扵道路迎拜伋問兒曹何自逺來對曰
聞使君到喜故來奉迎伋辭謝之及事訖諸
兒復送至郭外問使君何日當還伋計日告
之行部既還先期一日伋爲違信於諸兒遂
止于野亭須期乃人
　録曰郭細侯諸兒之約何如魏文侯虞人
　之期乎夫虞人之期逰畋之樂耳雨不雨
　徃不徃不足論也天下初平盗名竊㨿者
　不可勝計仗吾之恩信有以懷狹之耳有
　如言出而隨食焉事異而輙更焉小事且
　然况扵大事何以示信扵人哉易曰無妄
　徃吉其諸細侯所以得志也乎
張綱以高第爲御史明帝朝置八使廵行天
下受命之部而綱獨埋其車輪扵洛陽都亭
曰豺狼當道安問狐狸遂効奏大將軍梁冀
河南尹疑條其無君之心十有五事書奏
冀大怒欲事以法時廣陵賊張嬰衆數萬殺
刺史二千石言報操操義之及羽殺顏良拜
書告辭而奔劉備於袁軍左右欲追之操曰
彼各爲其主勿追也
　録曰羽之刺顔良其張良之擊始皇乎惜
　乎無以借著之說告之者夫良之不欲立
　六國後即操之禽羽而破玄德也良之爲
　韓報仇即羽之從備以興復漢室也而英
　雄無用武之地雖誓與共死其徒死乎果
　能以己之信義致操之感動與之共力㓕
　袁而降表以迎劉備不其有庸乎以是報
　効曹劉庶幾兩得之也而區區刺一顔良
　抑末矣
及曹操南擊劉表表卒子琮嗣遂舉州降操
時劉備屯樊城或勸攻琮荆州可得備曰劉
荆州托我以孤遺背信自濟吾所不爲去過
襄陽州人多歸比到當陽衆十餘萬至不得
行日纔十餘里或謂宜速行保江陵備曰夫
濟大事必以人爲本今人歸吾何忍棄去操
以江陵有軍實恐備據之乃將精兵一日夜
行三百餘里追及扵當陽之長坂備棄妻子
走及法正爲劉璋軍議校尉與别駕張松忖
璋不足有爲陰說備取益州備疑未决以問
龎統曰益州土沃財富可資大業備曰今指
與吾爲水火者曹操也操以急吾以寬操以
暴吾以仁操以譎吾以忠每與操反事乃可
成今以小利而失信義於天下奈何統曰逆
取順守古人所貴若事定之後封以大國何
負扵信失今不取終爲人利耳備始以爲然
留亮及關羽守荆州而自將步卒入益州
　録曰照烈之取荆益先儒論之多矣果何
　所折衷乎孔子曰君子貞而不諒孟子曰
　嫂溺授之以手者權也釋之者曰貞正而
　固也諒小信也嫂溺大故也手援小嫌也
　以正律小可以知義以小較大可以知權
　自兩漢之興不階尺土然未有若昭烈之
　困者也群雄並爭盗㨿攘竊亦未有若昭
　烈之時者也何也蓋立國必有分土若沛
　公已爲漢王劉秀已爲蕭王此公土也既
　而得隴尚猶望蜀備何如哉今年奔徐州
　明年敗下邳無尺寸之益圖王者顧如是
　乎至扵表之據荆焉之㨿益非分土也不
　過乘時攘竊之耳矧又皆不禄然豈終爲
　么孽之資奸雄之糜乎若乃臨亡之托乃
　區區小信非識時務俊傑之言也故孔明
　一則曰天以資將軍將軍豈有意乎又曰
　益州險塞天府之國如是尚未喻耶徒以
　授受之小嫌而忘天下之大故借使聲其
　違父棄命亡國降虜不孝之罪莫此爲大
　當時何得而辭後世何得而議必不懐劉
　璋資給之恩而養虎遺患抗吭拊背之說
　俱可免矣一時失扵見幾後終不能不取
　故朱子曰經權俱失此之謂也
弘道録(终)



















弘道録俠二
　信
　　君臣之信
晋書羊祐之鎭襄陽緩懷逺近甚得江漢心
與吴人開布大信其降者後欲去皆聴之在
軍嘗輕裘緩帶身不被甲鈴閣之下侍衛不
過十數人專務以德信懷吴每交兵刻日方
戰不爲掩襲之計將帥有欲進譎計者輙飮
以醇酒使不得言軍或出行吴境刈穀爲糧
皆計所侵送絹償之毎會衆江沔游獵若禽
獸先爲吴人所傷而晋兵得之者皆送還之
於是邊人悅服與吴鎭軍大將軍陸抗對境
使命常通抗遺祜酒祜飲之不疑抗疾求藥
於祜祜以成藥與之抗即服之人多諫抗抗
曰豈有酖人羊叔子哉每告其邉戍曰彼專
爲德我專爲暴是不戰而自服也咨保分界
而已無求細利
　録曰召伯之布政甘棠與羊祐之墮淚峴
　山同乎異乎蓋㣲君子必不能幽以燭之
　也夫晋自㓕蜀之後未甞一日而忘于吴
　張悌所謂彼之得志我之憂也而可爲其
　所愚耶逺則陳氏之厚施近則吕蒙之示
　信可以爲殷鑒矣爲吴人者自宜卧薪甞
　膽寖甲枕戈以保祖宗之基業尚猶不暇
　乃曰彼專爲德我專爲暴則是由于其術
　中而不自知也嗚呼暴不可也德豈誠哉
　醇酒之醉未醒伐吴之計屢上其曰吴人
　更立賢主則難圖也吁是果德耶信耶不
　過謀臣之略以亂敵之所爲而已雖然視
　彼徒木立信所過無不殘㓕者因爲有間
　向非祐則預之功不立祜其人傑也哉
唐書刑法志太宗親録繫囚見應死者閔之
縱使歸家期以來秋就死仍敕天下死囚皆
縱還至期來詣京師至次年九月去歲所縱
天下死囚凡三百九十人皆無人督帥如期
自詣朝堂無有一人亡匿者上乃皆赦之
　録曰易無妄曰無妄之藥不可試也聖人
　之意蓋謂人君之治天下當以大公至正
　處之至誠極信御之若其虚心妄意譎道
　詐術以徼倖扵萬一矯揉扵一時者不可
　暫試其可遂用哉唐之太宗脇父𧺫兵推
　刃同氣所殺無辜甚衆而盧祖尚張藴古
　之冤尤爲可憫乃縱囚而赦之縱且不可
　而况扵赦乎此以民命爲兒戯律令爲狙
　玩祇以資千古之一咲而已夫死人之所
　至難而甚畏也茍可以求生何所而不至
　又安知其自詣者非其贋代之者耶帝勇
　扵好名而力扵自是朝堂之間更□有如
　藴古者哉以贋而爲眞以僞而爲誠以戯
　而爲法以死而爲生雖百縱之無益也
魏徴上疏以爲文子曰同言而信信在言前
同令而行誠在令外自王道休明十有餘年
然而德化未洽者由待下之情未盡誠信故
也今立政致治必委之君子事有得失或訪
之小人其待君子也敬而踈遇小人也輕而
狎狎則言無不盡踈則情不上通夫中智之
人豈無小慧然才非經國慮不及逺雖竭力
盡誠未免有敗况懷姦究其禍豈不深乎夫
雖君子不能無小過而不害扵正道斯可畧
矣旣謂之君子而復疑其不信何異直木而
疑其影之曲乎陛下誠愼選君子以禮信用
之何憂不治不然危亡之期未可保也上賜
手詔褒美曰昔晋武干吴之後志意驕怠何
曾位極合司不能直諫乃私語子孫自矜明
智此不忠之大者得公之諫朕知過矣當置
之几案以比韋弦
　録曰帝以徵疏比韋弦善矣然不知韋之
　平弦之直者其体自正乎抑矯揉之而後
　能乎則徵之疏有所未盡何也蓋表端而
　影自正源潔而流自清苟人主之心一扵
　誠信則不言而化不令而行又何患待下
　之情未能盡實耶苟爲不然今日雖以爲
　君子他日未必不爲小人此太宗之世未
　能純扵三代君子小人紛紜反覆皆由君
　心未盡誠信故也徴知顧影而不求直木
　與自比韋弦而不切平直之義夫何殊哉
上謂王珪曰卿識鑒精通復善談論玄齡以
下鄉宜悉加品藻且自謂與數子何如對曰
孜孜奉國知無不爲臣不如房玄齡才兼文
武出將入相臣不如李靖敷奏詳明出納惟
允臣不如温彥愽䖏煩治劇衆務畢舉臣不
如戴冑耻君不及堯舜以諫爭爲己任臣不
如魏徴至於激濁揚清嫉惡好善臣扵數子
亦有微長上深以爲然衆亦服其確論
　録曰明主之世人皆服義故論定可試庸
　暗之朝是非混淆故浮議沸騰是時君臣
　相得正猶手足腹心必待之以持行資之
　以舉動以是施扵耳目焉有不得其眞者
　乎然則王珪之論雖欲不確烏得而不確
天后信重狄梁公群臣莫能及嘗謂之國老
而不名仁傑好面引廷爭后每屈意從之嘗
問欲得一佳士用之誰可者對曰文學醖籍
則蘇味道李嶠固其選矣必欲取卓犖奇材
則有荆州長史張柬之其人雖老宰相材也
太后擢之爲洛州司馬數日又問對曰前薦
柬之尚未用也后曰已遷矣對曰臣所薦者
宰相非司馬也乃遷秋官侍郞卒用爲相又
嘗薦夏官侍郞姚元崇監察御史桓彦範代
州刺吏敬暉等數十人率爲名臣或謂之曰
天下桃李悉在公門矣仁傑曰薦賢爲國非
爲私也
　録曰狄門之桃李萬物之光輝也後世之
　桃李春風之爛熳也觀其所薦則其篤棐
　之功信可尚矣
張九齡以姚元之有重望爲上所信任奏記
勸其逺謟躁進純厚元之嘉納其言一日請
序進郞吏上仰視殿屋再三言終不應元之
懼趨出及罷朝高力士諫曰陛下新總萬機
宰相奏事當面加可否奈何一不省察上曰
朕任元之以庶政大事當奏聞郞吏卑秩乃
一一以煩朕耶會力士宣事至省中爲道上
語元之乃喜聞者皆服上識人君之体
　録曰此林甫國忠之漸也夫君子之心美
　歸于上惟恐權出扵己小人之心欺肆扵
　衆惟恐權攬扵君郎吏雖卑不云上應列
　宿乎以是爲煩扵元之則可扵他人則否
　矣且元之三瀆不告力士一言如響至使
　朝廷之公言反爲省中之私語欲人不弄
　權其可得哉一語默之間可以知其必無
　終矣爲人上者不可不察也
張守珪使安禄山討奚契丹禄山恃勇輕進
爲虜所敗守珪奏請斬之禄山臨刑呼曰大
夫不欲滅奚契丹耶奈何殺禄山守珪亦惜
其驍勇欲活之乃更執送京師張九齡批曰
昔穰苴誅莊賈孫武斬宫嬪守珪軍令若行
禄山不宜免死上惜其才敕令免官以白衣
將領九齡固爭曰禄山失律喪師扵法不可
不誅且臣觀其貌有反相不殺必爲後患上
曰卿勿以王夷甫識石勒枉害忠良竟赦之
　録曰帝之言所未解也以爲王衍果知石
　勒歟則九齡之言無足恠也以王衍不知
　石勒歟則禄山之枉猶可疑也夫既識石
　勒矣而又曰枉害忠良何耶是時乾坤已
　變屯難將作天故奪其聦明瞽其心志如
　所謂不仁而可與言則何亡國敗家之有
　不然豈既不識禄山又不知思明乎縱使
　昏暗而然不應如是之顚倒也
肅宗至德二載上皇思張九齡先見爲之流
涕遣中使至曲江祭之厚恤其家
　録曰九齡前後之言判若筮龜帝不惟不
　信而反疑之然則李腹之劍非其自弄帝
　弄之也口蜜之甜非其自甞帝甞之也雖
　然爲小人之所愚在於目前而君子之取
　信多扵身後目前者如腥膻污穢當時掩
　鼻已多身後者如藥石針砭萬世擊節不
　置此不徒下蜀中之淚而至今高曲江之
　風也歟
代宗永泰元年回紇吐蕃兵圍涇陽時僕固
懷恩死二虜爭長不相睦分營而居回紇在
城西郭子儀使牙將李元瓉往說之欲與共
擊吐蕃回紇不信曰郭公何在汝給我耳若
果在此可得見乎光瓉還報子儀曰今衆寡
不敵難以力勝不若挺身往說可不戰而下
也遂與數騎開門而出使人傳呼曰令公來
回紇大驚大帥藥葛羅可汗弟也執弓貫矢
立於陳前子儀免胄釋甲投鎗而進諸酋長
相顧曰是也皆下馬羅拜子儀亦下馬前執
葛羅手讓之曰汝回紇有大功扵唐唐之報
汝亦不薄奈何負約深入吾地棄前功結怨
仇何其愚也且懷恩叛君棄母扵汝國何有
今吾挺身而來聽汝殺我我之將士必致死
與汝戰矣葛羅曰懷恩欺我言天可汗已晏
駕令公亦損館中國無主我是以敢與之來
今知天可汗在上都令公復總兵懷恩又爲
天所殺我曹豈肯與令公戰乎子儀乃說之
曰吐蕃無道乘我國有亂不顧舅甥之親吞
噬我邉鄙焚蕩我畿甸其所掠之財不可勝
戴此天以賜汝葛羅曰吾爲懷恩所誤負公
誠深今爲公盡力擊吐蕃以謝過回紇觀者
稍前子儀麾下亦進復揮手却之因取酒與
共飲遺之絹三千疋竟與定約而還吐蕃聞
之夜引兵遁去葛羅帥衆追之子儀使白元
光帥精騎與之共戰扵靈臺西源大破之
　録曰愚觀子儀是舉非特誠信使然可以
　見其氣吞華夷量包中外者歟與區區免
　胄見虜者異矣
韓愈爲潮州刺史詢民疾苦皆曰郡湫水有
鱷魚其長數丈食民畜産將盡居數日愈往
視之炮一豚一羊投之并爲文以告約其盡
三日南徒于海三日不能至五日五日不能
至七日七日不能是終不肯徒刺史則選材
伎壯夫操勁弩毒矢與鱷魚從事是夕有暴
風雷起湫中數日淵水盡涸徒扵舊湫之西
六十里自是潮無鱷魚之患轉兵部侍郞鎭
州亂殺田弘正而立王延湊詔愈宣撫既行
衆皆危之愈至延湊嚴兵迓之愈大聲曰天
子以公爲將帥故賜以節豈意同賊反耶語
未終士前奮曰先太師爲國擊朱滔血衣猶
在此軍何負乃以爲賊乎愈曰以爲爾不記
先太師也若猶記之固善天寳以來安禄山
史思明李希烈等有子若孫在乎亦有居官
者乎衆曰無愈曰田公以魏愽六州歸朝廷
官中書令父子受旗節劉悟李祐皆大鎭此
爾軍所共聞也衆曰弘正刻故此軍不安愈
曰然爾曹亦害田公又殘其家矣復何道衆
讙曰善廷湊因曰今欲廷湊何所爲愈曰神
策六軍將如牛元翼者爲不之但朝廷顧大
体不可棄之公久圍之何也廷湊曰即出之
愈曰若爾則無事矣會元冀亦潰圍出廷湊
不追愈歸奏其語帝大悅
　録曰易中孚曰信及豚魚又曰利涉大川
　乃化邦也夫魚宴然罔覺之物也孚信能
　感扵魚則何事不可濟何物不可化哉雖
　以蹈水火可也雖以臨不測亦可也故曰
　利涉大川也當是時廷湊雖矯悍不道不
　過亦若人爾以愈之忠信能服其心故讙
　然聴命非有他道故又曰乃化邦也人可
　不自勉乎抑蘇子有言公之精誠能開衡
　山之雲而不能回憲宗之惑能馴鱷魚之
　暴而不能弭皇甫鎛李逢吉之謗能信南
　海之民廟食百世而不能一日安扵朝廷
　之上蓋公之可能者天也其不可能者人
　也其言益備故併録之
宋史太祖謂趙普曰天下自五季以來數十
年間帝王凡八姓十二君僣竊相踵鬥戰不
息生民塗地其故何也吾欲息天下之兵建
國家長久之計其道何如對曰陛下之言及
此天地人神之福也此無他方鎭太重君弱
臣强而已今欲治之宜稍奪其權制其錢穀
收其精兵則天下自安矣時石守信王審琦
等皆上故人有功典禁衛兵一曰晚朝畢因
與飲酒酣太祖屏左右曰朕非卿等不及此
然天子亦大艱難殊不若節度使之樂朕終
夕未嘗安枕居此位者誰不欲之守信等頓
首曰陛下何爲出此言今天命已定誰敢有
異心祖曰固然其如麾下欲富貴何守信等
泣曰臣等愚不及陛下哀矜指示可生之途
祖曰人生如白駒過隙所以好富貴者不過
欲多積金錢厚自娛樂使子孫無貧乏耳卿
等何不釋去兵權出守大藩擇便好田宅市
之爲子孫立永逺不可動之業多買歌儿舞
女日夕飮酒相歡以終其天年朕與卿等約
爲婚姻君臣之間兩無猜疑不亦善乎守信
等皆謝曰陛下念臣至此所謂生死而骨肉
也明日皆稱疾乞罷典兵
　録曰陳橋之事變起扵倉卒五代相襲之
　舊也兵權之釋患銷扵未然大宋不㧞之
　基也易曰夬揚扵王庭孚號有厲彖曰揚
　扵王庭柔乘五剛也孚號有厲其危乃光
　也夫小人之亂極矣循環損益天故篤生
　大有作爲之君又得出乎其類之臣剛明
　果决乾道盛備陰柔消滅故能顯行扵朝
　廷使人明知去就之義進退之幾其至誠
　孚信既非挾詐任術而渙汗大號亦非陰
　謀譎計此所以異扵躡足拊耳誅醢夷滅
　而宋之家法光扵漢唐非此之謂乎
趙普爲相以天下爲己任太祖倚任之事無
大小悉咨决焉嘗薦人爲官不許明日復奏
亦不許又以其人奏太祖怒裂碎奏牘擲地
普顏色不變跪而拾之他日補綴舊牘復奏
如初上乃悟卒用其人又有小臣當遷官以
素惡其人不與晋堅以爲請上怒曰朕固爲
不遷卿若之何普曰刑以懲惡賞以酬功古
今通道也且刑賞天下之刑賞陛下豈得以
喜怒專之由是怒甚起入宫亦復隨之久之
不去竟得俞允其剛毅篤信類如此
　録曰補綴舊牘盛時之事也普可謂無負
　扵薦賢矣何獨扵榻前之署而忍裂斷之
　乎是時藝祖當乾普方以社稷自任其私
　心未動利害未萌故能盡忠所事及再相
　之後私心已動利害已萌由是不能不以
　得喪爲愛惡也雖然若以他人觀之惟存
　好惡罔敢異同豈有再三之瀆補綴之章
　乎若普者善非能悟帝廼帝能悟普也
吴越王俶聞唐亡而懼乃與妻孫氏子惟濬
孫承祐來朝太祖賜禮賢宅以居親幸宴之
信任不疑留兩月遣還賜以黄祔封識甚固
戒曰途中宜密觀及啓之則皆群臣乞留俶
章疏也俶益感懼既歸視事命徒坐扵東偏
曰西北者神京在焉主上信我而我敢不敬
乎每脩貢必列扵庭焚香而後遣之
　録曰帝之歸俶其懲于鉉之論煜歟他人
　之鼾睡既不能容在己之獨覺又不可信
　徒狥君臣之□惑而無明炳之逺圖一旦
　如有鉉者則帝之辭屈矣以此示信至扵
　異日尚留而弗遣則二帝量之淺深德之
　厚薄又可見矣
王文正公爲相上益親信言無不從凡大臣
奏請必問王旦以爲何如然後施行旦愼守
祖宗法度無所變更毎詢訪四方利病或使
疏其言而獻之觀才所長密籍其名不復與
見遇有差除必先疏三人姓名以請所用者
帝以筆㸃之同列不知故惟旦奏無不俞允
焉
　録曰眞宗之信王旦豈誠心與直道歟始
　也媚之以固結其心終也信之以成就其
　志向使旦不能任帝之詐帝亦豈能信旦
　之言乎以爲近密則可以爲愼守則未也
　蓋愼者當官之義自始至終不容一毫茍
　且而可貽臨殁之悔耶觀者當默識之
　
名臣録張忠定公前後治蜀皆以恩信民鼔
舞相慶如赤子久失父母而復來也既至易
嚴以寬凡令下人情慰愜蜀郡大治上曰得
詠在蜀朕不復有西顧之憂其見信任如此
嘗問李畋曰百姓果信我否對曰侍郞威惠
及民民安得不信公曰前一任則未也此一
任應稍稍耳只此一箇信字五年方得成又
曰子異日爲政信及扵民然後教之言及扵
義然後勸之動而有禮然後化之靜而無私
然後民安而樂業矣仃斯四者在先率其身
王沂公嘗言人之操履無若誠實夷險可以
一致其再蒞大名治政益信於人民居軍伍
咸畫像以事之時虜使往來入境皆云此府
王公在焉必沐浴潔服而入
杜祁公平生直諒忠信取重天下嘗曰衍歷
年多任事久上爲君上所知次爲朝野所信
故凡事得以伸其志又曰自在幕府至於監
司人尚不信及爲三司副使累於上前執奏
不移人始信之復至公待物樂與人善既知
其人則無復毫釐疑間始琦爲樞副論難一
二事公不樂久之相亮每事門曰諫議曾看
否看便將來押字琦益爲之盡心不敢忽以
此見其自信信人不易得有如此
　録曰三公者國之蓍蔡時之柱石也而自
　信信民上而君長次而同列不易得如此
　然則君子可不益自勉哉益自勉哉



弘道碌(终)
弘道録俠三
　信
　　君臣之信
仁宗信任大臣擇報聘契丹者吕夷簡薦富
弼時帝以平治責成輔相而命弼主北事仲
淹主西事弼至入對曰主憂臣辱臣不敢愛
其死帝爲動容進樞密直學士弼固辭曰國
家有急不可憚勞何至以官爵賂焉遂徃
　録曰史稱帝剛斷不足豈其然哉以平治
　責輔相以北事責富弼以西事責仲淹帝
　之斷有餘矣有道之世大抵如是及其衰
　也猜忌生焉嫌疑作焉推原其故正以懷
　禄者多狥國者寡賢不肖混清以致君心
　之不固也然則弼之辭官豈無謂哉
富弼至契丹見其主曰兩朝繼好垂四十年
一旦求割地何也主曰南朝違約塞鴈門增
塘水治城隍籍民兵將以何爲弼曰塞鴈門
者備元昊也塘水始扵何承矩事在通好前
城隍皆脩舊民兵亦補闕非違約也遂進說
曰北朝忘章聖皇帝大德乎澶淵之役苟從
諸將言北兵無得脫者且通好則人主專其
利若用兵則利歸臣下而人主任其禍故勸
用兵者皆爲身謀爾主驚曰何謂也弼曰昔
晋高祖欺天叛君末帝昏亂上下離叛故契
丹師勝然壯士徤馬物故太半今中國兵精
馬壯法令脩明上下一心果欲用兵能保必
勝乎就使其勝所亡士馬群臣當之歟抑人
主當之歟若通好不絶歲幣盡歸人主群臣
何利焉主大悟首肯者久之曰㣲卿言吾不
知其詳
　録曰始契丹之報聘也擇無敢遂行者雖
　鄭公毅然請往而歐陽公上章留之豈非
　天下之至難乎及鄭公之旣至也虜未見
　可畏者雖反覆數百言未嘗有以難之又
　安見其至難哉蓋不難於夷狄而難於信
　義中國之所倚仗惟信與義可以攝服夷
　狄之心舍此而論强弱較勝負非君子之
　所敢知也然則今之韃鞋豈皆無一毫之
　人心乎抑無信義以結之乎若茍開誠布
　公啖以利害曉以榮辱雖未能盡如吾意
　亦不至如斯之背戾也然則爲國者何憚
　而不爲乎
富弼復如契丹特和親增幣二儀及誓書往
至不復議婚專欲增幣曰南朝既增我歲幣
其辭當曰獻弼曰南朝爲兄豈有兄獻扵弟
乎然則爲納字弼亦不可曰南朝既以厚幣
遺我是懼我矣則扵二字何有弼曰本朝兼
愛南北故不憚更成何名爲懼或不得已至
扵用兵則當以曲直爲勝負非使臣之所知
也契丹主曰古有之弼曰自古唯唐高祖借
兵扵突厥當時或稱獻納其後頡利爲太宗
所擒豈復有此哉聲色俱厲主知不可奪乃
曰吾當自遣人議之
　録曰景德之誓書一慶曆之誓書二景德
　之和好近慶曆之和好逺以仁宗之世畧
　不如漢謀不如唐强不如秦富不如隋惟
　恃一弼之誠信以爭二字之獻納華夷之
　際亦可觀矣雖然有帝之謙光而爭納字
　不爲過有帝之節儉而增歳幣不爲侈有
　帝之天性仁愛而弭患息兵不爲虚文不
　然口受之詞與臨發之言尚有異同何况
　異日之史筆乎此又不可不知
時西邉用兵守備不足種世衡建議延安東
有故寬州廢壘請城之以當㓂衝右可固延
安之勢左可致河東之粟北可圖銀夏之舊
朝廷從之及成賜名青澗城蕃部有牛家族
奴訛者素屈疆未甞出謁郡守間世衡名□
郊迎世衡與約明日當至其帳往勞部落是
夕雪深三尺左右曰地險不可往世衡曰吾
方結諸羌以信不可失期遂縁險而進奴訛
方卧帳中謂世衡必不能至世衡蹴而起奴
訛大驚曰前此未甞有官至吾部者公乃不
疑我耶率其族羅拜聴命世衡在青澗城元
昊未臣其貴人野利兄弟親信用事欲謀間
之有僧王光信者趫勇習知審部道路奏以
爲三班借職乃爲間書使遺其貴人喻以早
歸之意元昊信之果疑野利兄弟卒以誅死
使其臣李文貴報言許以通和願賜一言世
衡以白仲淹諭以朝廷開納德意縱使還報
自是元昊請降遂稱臣如舊
　録曰愚觀种氏本出放後初無聞扵時也
　而其後世遂爲名將要其立功青澗奴訛
　爲始野利剛浪爲終其始也臨不測之淵
　冒不虞之險其終也以前日之信立後日
　之謀今之爲邊帥者可不知所務乎或曰
　世衡之時有仁宗在上仲淹在下故能成
　功若君非寬仁大度將非公正明信則雖
　欲决策扵一時且不能况望馳聲扵後代
　乎此又不可不察
司馬光爲人忠信正直自少至老語未嘗妄
自言吾無過人者但平生所爲未嘗有不可
對大言者耳誠心自然天下敬信陜洛間皆
化其德有不善必曰君實得無知乎及居政
府凡新法爲民害者剗革略盡或曰熙豐舊
臣多憸巧他日有以父子義間上則禍作矣
光正色曰天若祚宋必無此事扵是天下咸
信之曰此先帝本意也
　録曰人何以不可對人言乎蓋人者對己
　之稱己非可以自欺而可欺人乎哉今之
　欲欺人者雖百計言銛然其本心之明有
　終不得而昩者是必支離湎涊欲言而趦
　趄也大學傳曰所謂誠其意者毋自欺也
　又曰人之視己如見其肺肝然人豈有不
　自信而能信于人者乎其所以釐革宿獘
　勇罷新法皆其自信中來也雖天下祚宋
　亦未如之何也已
唐介拜參知政事自以進由直道感慨知遇
益致所以事君之義純誠盡公多所獻替用
人明言其才否不立恩不避怨與同列論政
事反覆再三未嘗阿屈扵祖宗法度有所更
變近臣有所進退尤極其愼雖在帝前必究
切辯折要是非之歸未甞反顧帝扵是益敬
信之而天下翕然想望其風采
　録曰愚觀唐子方何其幸哉始也直聲滿
　天下終也直道滿朝廷士之生斯世爲斯
　民雖㣲賤亦思自副矧貴重乎雖一命必
　思自効矧相業乎其所以益感知遇敬信
　不疑上下之間同是無負而已
常安民主信爲治至人不忍欺與安惇同俺
惇深奸常毁素所善者安民曰若人不厚扵
君乎何詆之深耶惇曰吾心實惡之姑面交
耳安民曰君所謂匿怨而友其人乃李林甫
也惇笑曰直道還君當貴輸我故安民常曰
䖏厚苦貴天下事可知我當歸謝寧復校是
非邪第恐累陰德耳後惇子坐誅果如其言
時元豐用事之臣雖去朝廷然其黨分布中
外起私說以揺時政尤竊憂之貽書吕公若
曰善觀天下之勢猶良醫之視疾方安寧無
事之時語人曰其後必將有大憂則衆必駭
笑惟識見幾㣲之士然後能逆知其漸故不
憂扵可憂而憂之扵無足憂者至憂也夫去
小人不難而勝小人爲難陳竇五王皆前世
已然之禍今雖登進忠良而不能搜致海内
之英使皆萃於朝以勝小人恐端人正士未
得安枕而卧故以十人而制一虎則人勝以
一人而制兩虎則虎勝奈何以數十人而制
千虎乎其言歷歷皆驗又言吕惠卿賤性深
險今過闕必稱先帝而泣以感動陛下希望
留京後請對果然帝正色不答時論快之又
嘗極論章惇蔡確曾布時蔡京之惡未著人
多未信安民獨言京姦足以惑衆辯足以餙
非巧足以移奪人主之視聽力足以顚倒天
下之是非章前後至數十百上皆確論也
　録曰夫筮龜藥石世並珍異者蓋藥石能
　治已然之疾而筮龜能决將來之禍無筮
　龜則藥石無所措其手無藥石則筮龜不
　能信其用要在夫人之决計何如耳宋之
　天下譬則人之一身始焉不信平和之劑
　妄投藥餌率意不顧以致内而腹心外而
　四肢莫不尫然病也中焉力施救治之方
　百計愛護思欲挽回是以上而眉宇懽而
　顔色莫不蛩然喜也終焉藥不瞑眩厥疾
　不瘳於是病加於小愈患生於怠惰而膏
　之上育之下□然不可解矣此安民之言
　信若筮黽然而不能用者國之元氣關於
　運之盛衰人之死生係於命之脩短有如
　宣仁者天若祚之以眉壽終之以至公永
　無社飯之虞何至調戲之患則雖有百狼
　千虎將見天高日升不能恣其咆哮也惜
　乎元祐淪亡紹聖繼作中朝列爲荆棘人
　類化爲鴟鴞詩不云乎内奰于中國覃及
　鬼方其言不□可信而尤可痛也
楊邦又神色明秀長身山立見者信愛居無
事時與物無忤及遇事勇决萬夫不能奪也
其德行脩於家稱於鄕信於友至以身殉國
立天下萬世之大節非一時適然也初攝溧
陽號令明信會叛卒周德㨿府城殺官吏邦
乂立獄囚趙明於庭以誠信結而遣之翌日
明果悉里中豪健擒賊討平之時通判建康
金兵渡江杜克下令城守邦乂信之明日克
遁金陵空無兵知府陳邦光出城迎虜克先
降惟邦乂不屈大呼我豈降虜者耶邦光啓
兀术言邦又素有疾遣親厚者說之曰公故
貧有兄垂老仰分禄寡嫂狐姪逺來就養五
子尚幼一女未嫁寧不念比邦又曰兹人之
常清吾獨無情乎家國不兩立吾信無疑矣
兀术置酒召降者飮邦乂及階以首觸柱礎
曰我豈與犬豕同醉飽乎明日邦光復諭之
曰事無可奈何願少回意徒爲死無益也邦
又瞋目曰爾以從臣守藩臨難不能死甘心
屈膝使人人效爾朝廷何賴時有劉團練取
幅紙示之曰無多言爲趙氏即書死字爲我
即書活字於是取筆書死字劉猶未信又刺
血書衣襟曰寧作趙氏鬼不爲他邦臣又明
日復咨問邦又大罵裂襟以示虜始信遂過
害相與剖腹取其心而視之
　録曰愚觀宗澤之憤杜克之暴邦光之降
　邦乂之剖皆汪黄用事君德不剛之所到
　也而金陵王氣所萃非江浙一隅可比帝
　已失之東隅庶幾收之桑榆而縮手無策
　坐待啗亡然猶延數世之脉者孔子曰自
　古皆有死民無信不立故城可破而幅紙
　不可破將可虜而血書不可虜向使忠襄
　不作胥扵夷狄矣而能立誠示信凌天貫
　日庶幾猶生尚頼不没
岳飛受命討楊公而張浚都督會朝廷詔還
防秋浚召飛欲候來年議之飛曰已有定晝
都督能少留不八日可破賊浚曰何言之易
耶飛曰王四厢以王師攻水㓂則難飛以水
㓂攻水㓂則易水戰我短彼長以所短攻所
長所以難若因敵將攻敵兵奪其手足之助
離其腹心之託使孤立解散而後以王師乘
之八日之内當俘諸酋浚許之飛遂如鼎州
先是所部皆西北人不習水戰飛曰兵何常
顧用之何如爾乃遣使招諭其黨黄佐既至
祔佐背曰子知逆順立功封侯豈足道哉至
是佐招楊欽來降飛喜曰楊欽驍悍既降賊
腹心潰矣遣歸湖中欽又說全琮劉詵來降
公負固不服浮舟湖中以輪激水其行如飛
帝置撞竿官舟迎之輙碎預伐君山木爲巨
筏塞諸港□又以腐木亂草浮上流而下擇
水淺處遣善罵者挑之且行且罵賊怒來追
則草木壅積舟輪礙不能行乃急擊之賊奔
港中復爲筏所拒官軍乘筏張牛革以蔽矢
石舉巨木撞其舟盡壞么遂赴水死飛入賊
壘餘酋驚曰何神也俱請降果八日而捷書
至浚歡曰岳侯神筭也初么恃其險曰欲犯
我者除是飛來至是人以爲讖而信之
　録曰人皆謂岳侯神筭愚竊以爲飛之自
　信也其言曰智信仁勇嚴缺一不可今觀
　以水㓂攻水㓂是其智果八日而捷是其
　信招之能來推之能去俾其心服是其仁
　欲犯我者除是飛來是其勇無俟來年别
　議必欲都督少留是其嚴智故不困信故
　不爽仁故不殺勇故不懼嚴故不惑回視
　富平之役符離之師眞兒戲爾以親服神
　筭之人他日督府之議竟致面違心否况
　其他乎是可以爲浚惜而不足爲飛病也
　吁可嘆哉
楊存中爲人忠謹高宗爲康王開大元帥府
即親信之時帥府草創存中晝夜扈衛寢幄
不令頃刻去側及南渡江駐蹕江浙存中以
勝捷軍從張俊守吴門苗劉之變從俊赴難
擢爲御前統軍進神武中軍統制俊復欲留
置軍中上曰宿衛乏帥朕所選爲不可易也
在殿巖凡二十五載金主亮有南侵意存中
上備敵十策步帥趙密謀奪其權因指爲喜
功生事竟代之未幾邉聲日急帝如建康詔
爲御營宿衛復使扈蹕因語宰相曰楊存中
唯命東西忠無與二朕之郭子儀也又曰朕
假借諸將眷存中尤深撫綏之過扵子弟曩
扵趙密之代不安寢者三夕扵是出入四十
餘年至孝宗尤信重之呼爲郡王而不名
　録曰愚觀中興諸將岳最危楊最密危者
　如波濤汹湧雷霆奮迅始終不失其正故
　天下後世重之密者如指之在臂臂之在
　身東西惟命所使故當時人主悅之觀秦
　檜殺岳飛佯爲不聞而趙密代存中廼爲
　不寢帝之存心厚薄扵此分矣非與國人
　交止于信也
皇明名臣録李文達公賢爲人忠信嚴密處
俺友恒惇信義言有不合終不失和氣得時
行志自三楊後莫能及之
英廟獨承寵遇
憲廟繼統信任日篤初薦布政陸瑜爲刑部
尚書石亨以私譖之久不召對人爲公危及
瑜至當擬旨到任同事者且謂擬侍郞公曰
吾以尚書薦而改擬侍郞則自歉不信竟擬
尚書從之後瑜頗稱旨乃復召對如舊又舉
耿九疇爲都御史軒輗爲尚書禾成耿爲石
亨所排軒亦以權貴侵官托疾去公屢言于
上而還之年富亦爲石彪所誣反亨敗力言
富可大用起爲户部尚書會缺禮部侍郎有
近習求薦陛
上問何如封曰不知其人臣所知惟學士李
紹可因言邇者士風不立多寅縁求進如用
經請面召吏部諭之庶幾士類知警時冢宰
王翺以老成可馬馬昴以儀表皆爲
上所眷凡有所薦必先諭意文則委王武則
委馬至
御前疇咨既已必曰臣所知如此還須召某
等再審二人卒如公言以是上不致疑下皆
信服
　録曰愚觀
英廟之時讒邪接踵幸而天心厭亂曹石之
　徒
上實不堪乃返其所美之威福而與吾柄執
　之公亦深戒甘露之變懲黨禁之禍不爲
　徼倖長亂之事以是讒言不行信任益篤
　終能成輔相太平之功後世既不能鑒于
　已然又不能戒于將然徒恃激切之行冀
　成回天之功非惟不信而反害之蓋以此
　也讀者不可不察
都御史韓雍爲人洞達凱爽有信義敢扵有
爲篤扵自任成化乙酉兩廣弗靖與都督趙
公輔受
命往征二人相推相信深謀密議宛然若兄
弟朋友之相告語者初議欲分江西兵由廋
嶺入廣東大軍則從湖廣入廣西以賊在廣
東宜逐之在廣西宜困之公曰不然古者仗
越臨戎專制閫外謂可安國家利社稷專之
可也夫兵有聚而爲正亦有分而爲奇今兩
廣已無完郡而大藤峽賊之巢穴不圖而趨
其末未見其能濟茍全師至彼南可以攻大
藤東可以應南韶西可以取柳慶北可以斷
陽峒諸路舉無不克何須扵逐乎又欲誘脩
仁荔浦猺狫出而殺之則餘黨可不勞自平
公謂奉詞致討貴乎名正誘而殺之信義虧
矣乃分遺左右爲二十五哨而公與太監總
兵及廣西總兵歐信等領中峭尅日進討彌
月而脩仁荔浦平乃移師潯州乘勝而進諭
以
朝廷威福之重示以賊勢可㓕之機衆遂讙
呼卒以尅㓕蓋公以應變决策爲之主信賞
必罰爲之輔一惟至公無私宜其成功甚速
而至大也
　録曰傳有云天之所助者順也人之所助
　者信也履信達乎順斯乃所以成功也然
　則如韓公者其一時之人傑也歟録之
弘道録(終)










弘道録俠四
　信
　　父子之信
孟子曰天下大悅而將歸己視天下悅而歸
己猶草芥也惟舜爲然不得乎親不可以爲
人不順乎親不可以爲子
　録曰此舜之心斷斷乎以親爲必可信而
　無一毫之疑者也彼賊扵父子之恩者皆
　由其始之不信是故玄宗疑睿宗之害己
　而後王琚之言易入肅宗疑明皇之得衆
　而後輔國之譖始行了翁復申之曰彼臣
　弑其君子弑其父常始扵見其有不是處
　耳嗚呼始之所見即中之所疑也
商頌天命玄鳥降而生商宅殷土茫茫古帝
命武湯正域彼四方
大雅厥初生民時維姜嫄生民如何克禋克
祀以弗無子履帝武敏欣攸介攸止載震載
夙載生載育時維后稷
　録曰此商周之鼻祖史記於詩乎㨿果可
　信乎曰非然也詩者以意逆志而已矣夫
　有匹配之賢而后有嗣續之賢此天地之
　常經生民之至理也古者高辛氏之王天
　下也普施利物不扵其身仁而威惠而信
　帝乃四妃元妃有邰氏女曰姜嫄生稷次
　陳鋒氏女曰慶都生堯又次有娥氏女曰
　簡狄生契又次娵訾氏女曰常儀生摯夫
　以聖德如高辛而四妃爲之配其生聖子
　乃理之必然而玄鳥之祥履武之異適然
　有之非謂全無人道一旦卵其卵跡其跡
　而遂生子也彼作詩者在於措詞之善乃
　加天命二字及曲爲形容名棄之意而有
　隘卷寒氷牛羊腓字之說此作詩之常事
　不可以文害義也豈可從而附會之舍聖
　德之高辛以爲之父而孜孜以神怪不經
　之論加扵萬世之聖人其失在扵不達詩
　之本旨故也夫儒者以窮理爲務誦詩三
　百且猶不達何怪乎佛老荒唐之說乎若
　佛氏洞脇而生馨香滿室伊尹生扵空桑
　老子生而頭白之類玆録以傳信故不可
　無辯
春秋魯桓公六年九月下卯子同生
　録曰自小弁之怨作而父子之道乖夫子
　之作春秋蓋傷之也然則雖以魯事而實
　非爲魯也以爲感隱桓之禍故以喜書誠
　哉末乎(左/傳)雖然吾夫子别嫌明疑之意斯
　吴至矣夫夫婦别而後父子親桓之昏惑
　與文姜之敗度千古所未聞也史書九月
　丁卯昭其實也詩稱展我甥兮著其㣲也
　以是爲防他口公尚曰同非吾子齊侯之
　子然則非所以明與子之法防奪正之事
　(胡/傳)將以正魯桓身後之惡定千古不决之
　疑其爲世教慮方始切矣
魯僖公五年夏公及齊侯宋公陳侯衛侯陳
伯許男曹伯會王世子于首止秋八月諸侯
盟于首止
　録曰夫周室何以東遷幽王何以見弑而
　春秋何以作歟皆世子之莫定也本一摇
　而其禍至於丘墟其社禾黍其宫夷戮其
　身尚猶未悟一再傳而有子克之難至扵
　子頺之禍又惠王之身鑒也反國未幾復
　有叔帶之萌吾不知惠王獨何心歟推原
　其故皆以昩扵大學之道所謂好樂不是
　其正之其所親愛而辟焉者也身之不脩
　而家不可齊國不可治天下不可平雖以
　明信在人至其卒也尚不敢發喪告哀失
　父子之親戎伐王城𧇊兄弟之義天王出
　居于鄭蔑君臣之禮皆惠王有以啓之也
　向㣲恒公管仲惠之不爲幽幾希矣周將
　何遷乎吾夫子特書許之蓋爲天下萬世
　之大計非區區一人之位是関也
左傳頴考叔頴谷封人也有獻扵公公賜之
食舍肉公問之對曰小人有母皆甞小人之
食矣而未甞君之羹請以遺之公曰爾有母
遺繄我獨無考叔曰敢問何謂也公語之故
且告之悔對曰君何患焉若闕地及泉隧而
相見其誰曰不然公從之公入而賦大隧之
中其樂也融融姜出而賦大隧之外其樂也
洩洩遂爲母子如初君子曰頴考叔純孝也
愛其母施及莊公詩曰孝子不匱永錫爾類
其是之謂乎
　録曰愚觀頴考叔之能昭扵大信也夫匹
　夫之誓示之諒也君子之要約之義也故
　一言而開莊公之惑或曰悔者信與疑之
　間也不悔則不能因其所明而導之
季友之母岀自陳桓公魯桓公絶幸愛之季
友將生公使人卜之曰男也其名曰友在公
之右間于兩社爲公室輔季氏亡則魯不昌
又筮之遇大有之乾曰周復于父敬如君所
及生有文在其手曰友遂以名之號爲成季
　録曰愚觀季友之生天實厭亂非以爲桓
　也夫桓莊之不君文哀之不婦般閔之屢
　弑二叔之長亂魯已無魯不但岌岌也使
　無賢者生於其間周公之祀不其墜乎其
　有文在手者指其掌也天意若曰友者昌
　弗友者亡繼般與閔友之道也不然季亦
　淫人之裔何德于天乎其立僖以定魯乃
　以弭禍而存桃也卜筮之意深哉
成風聞成季之繇而事之而屬僖公焉故成
季立之
　録曰僖公之立果人乎抑天乎曰天也夫
　彭生之禍文姜致之也絶于天一矣哀姜
　之入宗廟厭之也絶于天二矣以至孟任
　之奔而即有圉人犖之釁天絶之三矣子
　開之立而又有卜齮田之奪天絶之四矣
　風氏之繼姜以有後猶薄氏之繼吕而代
　立也豈非天實爲之歟
奚齊卓子者驪姬之子也荀息傳焉獻公將
薨謂息曰士何如則可謂之信對曰使死者
反生生者不愧乎其言則可謂信矣及薨奚
齊立里克謂息曰君殺正而立不正如之何
願與子慮之息曰君嘗訊臣矣臣對曰使死
者反生生者不愧乎其言則可謂信矣扵是
里克知其不可與謀退弑奚齊息又立卓子
克復弑卓子荀息死之君子曰荀息可謂不
食其言矣
　録曰尾生信矣而與女子私則非正也然
　則君子何以與荀息哉與荀息所以甚里
　克也夫克之傳申生名正言順非若息之
　傳奚齊也優施一言而中立與死者復生
　而不愧相去何懸絶哉向使克能守正不
　惑以免申生扵難此其上也若守死無二
　以與太子共斃亦其次也既甘心矣復靦
　其面而徒朝弑一君焉暮弑一君焉若克
　者吾不知爲何惠公不能明正其罪尚以
　廢興爲辭然則晋之刑政又何如也故夫
　子復累惠公累惠公亦以其里克歟
鄭文公有賤妾曰燕姞夢天使與己蘭曰余
爲伯鯈余而祖也以是爲而子以蘭有國香
人服媚之如是既而文公見之與之蘭而御
之辭曰妾不才幸而有子將不信敢徵蘭乎
公曰諾生穆公名之曰蘭
　録曰孟子曰天子能薦人扵天不能使天
　與之天下諸侯能薦人扵天子不能使天
　子與之諸侯子華立爲太子則既受命扵
　天爲質扵諸侯而鄭之君位確乎有定子
　蘭之生方且將信將疑矧又群公子之多
　乎乃以奸鄭見殺遂致紛紛竄逐而子臧
　之出奔子士之酖毒子瑕子愈之早卒無
　愛然後石癸之說行而孔將三人之計定
　大宫之立盟而靈襄數世之大興矣豈非
　天之所啓乎後世蒼龍㨿腹之祥雖不同
　侔嗚呼蘭也其馨龍也其天矣乎
楚共王無冢適有寵子五人將立莫知所從
乃大有事于群望而祈曰詣神擇扵五人者
使主社稷乃徧以璧見於群望曰當璧而拜
者神所立也誰敢違之既乃與巴姬密埋璧
扵大室之庭使五人齋而入拜康王跨之靈
王肘加焉子干子晢皆逺之平王弱抱而入
再拜皆壓紐鬥韋龜屬成然焉
　録曰愚觀共王之事末嘗不嘆父背子違
　不信己而信神不擇人而擇鬼不爲明顯
　暴白之事而狥幽隱難知之謀也文堯舜
　之天受之者以行與事示之也未聞當璧
　而壓之紐也彼巴姬何爲者哉其愛惡之
　情未必不寓扵埋璧之際而或當或否豈
　非教之以篡乎上有篡者下必有翼之者
　矣此楚之所以爲楚而五子者始終以弑
　立果孰爲神之所擇乎
衛襄公夫人姜氏無子嬖人婤始生孟縶孔
成子夢康叔謂已立元余使羈之孫圉與史
苟相之史朝亦夢相恊晋韓康子聘于諸侯
之歲婤始生子名之曰元孟縶之足不良弱
行孔成子筮之曰元尚饗衛國主其社稷以
示史朝曰元饗又何疑焉成子曰非長之謂
乎對曰康叔名之可謂長矣孟非人將不列
扵宗不可謂長且其繇曰利建侯筮襲扵夢
武王所用也弱足者居侯主社稷臨祭祀奉
民人事鬼神從會朝各以所利不亦可乎故
孔成子立靈公
　録曰愚觀福善禍淫天道未嘗爽也以宣
　姜之亂孟縶之疾天蓋奪其嗣矣然而康
　叔之祀不可廢也姬德之傳不可泯也雖
　無烝鉏之夢史朝之筮能已扵子元之立
　耶雖然無徴不信不信民弗從衛之諸臣
　可謂從善者矣卒以公孟安扵居不以長
　而爲嫌靈公利扵侯不以庶而見奪夫子
　扵衛襄公書卒書𦵏其以此歟不然紛紛
　禍亂將不但傳之所陳而已也
子曰孝哉閔子騫人不間扵其父母昆弟之
　言
　録曰稱騫之孝而必本扵父母昆弟者蓋
　騫之母猶夫舜之母也騫之弟猶夫舜之
　弟也父慈而母否則人間扵其母兄愛而
　弟否則人間扵其弟此舜母不免扵嚚象
　弟不免扵敖也騫以至恩篤之以戚言動
　之扵是父回其遣母之心母返其單于之
　念三子各依其親而騫始無間于人人矣
　此孔門之實行不可以莫之辯也
漢書高祖姓劉氏父曰太公母曰劉媪其先
劉媪嘗息大澤之陂夢與神遇是時雷電晦
冥太公往視則見交龍扵其上已而有娠遂
產高祖高祖爲人隆凖而龍顔美須願左股
有七十二黑子寬仁愛人意豁如也高祖常
繇咸陽縱觀秦皇帝喟然嘆息曰大丈夫當
如此矣
　録曰一陰一陽之謂道道不可極極則反
　也三代之盛至扵定𣇄洛邑宅中圖大陽
　道極矣所謂亢龍有悔者也故東遷之變
　生焉五霸之興至扵三家分晋六國合縱
　陰道極矣所謂龍戰于野者也故秦并之
　禍作焉陰陽俱困天地之道臲卼殆甚故
　雀而生□馬而生角皆以賤易貴以小易
　大之徵也天地之意與其擇体扵貴人孰
　若擇体扵匹夫蓋匹夫之托体太公劉媪
　猶可言也貴人之托体不韋春申不可言
　也則其夢與神遇而雷電晦冥者不猶巨
　人之跡玄鳥之祥乎漢之受命扵斯信矣
薄姬文帝母也始姬少時與管夫人趙子兒
相愛約曰先貴毋相忘已而管夫人趙子兒
先幸漢王漢王四年坐河南城臯靈臺此兩
羙人侍相與笑薄姬初時約漢王問其故兩
人俱以實告漢王心悽然憐薄姬是日召欲
幸之對曰昨暮夢蒼龍據妾胸上曰是貴徴
也吾爲汝成之遂幸有身歲中生文帝
　録曰媪之所夢應天啓運之兆也姬之所
　夢輔世長民之符也秦與漢二代之興廢
　也媪與姬一朝之始末也故各有天命之
　徴焉詩所謂明明在下赫赫在上天難忱
　斯者以此不然已以爲類而天下蔭之我
　以爲愛而人實憎之幾何不爲隱之血彘
　之肉乎
雋不疑之爲京兆尹也有男子乘黄犢車建
黄旐衣黄襜褕著黄帽詣北闕自謂衛太子
公車以聞詔使公卿將軍中二千石雜識視
長安中吏民聚觀者數萬人丞相御史中二
千石至者莫敢發言不疑曰諸君何患於衛
太子乎昔蒯聵違命出奔輙距而不納衛太
子得罪先帝亡不即死今來自詣此罪人也
遂送詔獄廷尉驗治竟得姦詐本夏陽人姓
成名方遂居湖以卜筮爲事有故太子舍
嘗從方遂卜謂曰子狀貌似衛太子方遂心
利其言幾以得富貴即詐稱之自不疑之後
趙廣漢亦爲京兆嘗言禁姦止邪扵我庶幾
至扵决朝廷事不及不疑逺矣
　録曰唐德宗時有詐稱帝母沈氏者與此
　皆坐誣罔惟宋高宗時詐爲永福公主帝
　受而不疑寵莫加焉後雖爲韋太后所發
　亦縱其自竄而不求治則帝之悔也甚矣
　此成方逺之獄不可無隻不疑之見也
于定國之父于公自爲縣史决獄平羅文法
者未嘗有所恨焉東海有孝婦養姑甚謹姑
憐其少寡無子欲嫁之終不肯姑以爲累反
自縊死姑女告吏驗治孝婦自誣服獄具上
府于公爭之不能得竟論殺孝婦郡中枯旱
三年後太守至者卜筮其故于公曰其勿卜
筮咎在此也扵是太守殺牛自祭婦冢因表
其墓天乃立大兩郡中以此敬信于公爲立
生祠定國少學法扵父亦爲獄史以林高遷
及爲廷尉甚見信用决疑平法務在哀矜鰥
寡罪疑從輕加審愼之心朝廷稱之曰張釋
之爲廷尉天下無冤民于定國爲廷尉民自
以不冤始于公閭門壞里中父老欲共治之
公曰必令高大可容駟馬高蓋我昔治獄多
陰德子孫必有興者至定國爲丞相子永復
爲御史大夫封侯傳世至今人以其言爲可
信云
　録曰張釋之之無冤民文帝之仁也于定
　國之民不寃宣帝之明也其曰陰德有關
　子孫當興者亦君相造命使然也觀者當
　信諸此
後漢書廬江毛義少苦節以孝行稱南陽張
奉聞其名往候之坐定而府檄適至以義守
安陽令義奉檄而入喜動顔色奉者志尚士
也心竊鄙之自恨其來固辭而去及義母死
去官行服公府徴聘俱不至奉乃嘆曰
賢者固不可則往日之喜爲親屈也
汝南薛包好學篤行母死以至孝聞及父娶
後妻僧包分出之包日夜號泣不能去至被
歐杖不得已廬扵舍外旦入而灑掃父怒又
逐之乃廬于里門昏晨不廢積歳餘父母信
而還之
　録曰史稱若二子者推至誠以爲行行信
　扵心而後能感於人遂以成名於後世受
　禄致禮於當時斯可謂能顯親也録之
陸績爲掾其母治家有法適楚王英謀反事
連績詣洛陽詔獄嚴其母自吴逺顧無縁相
見但作食以饋績績對食悲泣不自勝使者
訐其故㣲聞母逺來不得見故悲耳因問何
以知之績曰母截肉未嘗不方斷葱以寸爲
度今所餉羹非母莫能調和是以知之
察順少孤養母以孝聞順嘗出求薪有客率
至母望順不還乃噬其指順即心痛馳歸跪
問其故母曰有急客來吾噬指以悟汝耳
　録曰愚觀陸母之餉美與蔡母之噬指可
　以驗天性之至信也夫中饋家之所尚膚
　体子之所同惟所尚故無終食之間敢違
　其親惟所同故一舉足之際不敢忘乎母
　非若他人必待孚而後信者比也
弘道録(終)











弘道録俠五
　信
　　父子之信
唐書太宗文武大聖皇帝諱世民高祖第二
子母曰太穆皇后竇氏隋開皇十八年十二
月戍午生扵武功之别館年始四歲有書生
謁高祖曰公貴人也見太宗曰龍鳳之姿天
日之表年將二十必能濟世安民矣高祖因
採其言命之名曰世民云
　録曰孟子曰五百年必有王者興其間必
　有名世者自漢高至唐五百餘年矣中更
　晋宋齊梁陳篡弑者六七作朝廷無百年
　之運四海有瓜分之擾至隋甫能一之然
　亦以篡始必以篡終皇矣之鑒欲致者屢
　矣此濟世安民之言確然可信不必徵諸
　異人而實本扵理數也
貞觀十七年詎長孫無忌房玄齡李勣與褚
遂良定策立晋王治爲皇太子時有飛雉十
數集宫中太宗問是何祥也遂良曰昔晋文
公時有侲子化爲雉雌鳴陳倉雄鳴南陽侲
子曰得雄者王得雌者霸文公遂雄諸侯始
爲寳雞祠漢光武得其雄起南陽有四海陛
下本封秦故雌雄並見以告明德帝悅曰人
之立身不可以無學遂良所謂多識君子哉
授太子賓客
　録曰良豈不知晋王之小字哉飛雉之集
　太子之瑞也晋王名治小字雉奴顧謂告
　秦明德迂矣哉此天與之信不待諄諄然
　命之也
天后時睿宗爲皇嗣公卿希復得見太常工
人安金藏給使得進俄有誣皇嗣異謀者后
詔來俊臣問狀左右畏慘楚欲引服金藏大
呼曰公不信我言請剖心以明皇嗣不反也
引佩刀自刺腹中腸出被地眩而仆后聞大
驚輿致禁中命醫内腸褫桑楮紩之閱夕而
蘇乃臨視嘆曰吾有子不能自明不如爾之
忠也即詔停獄睿宗乃安當是時朝廷士大
夫翕然稱之以爲弗及也景雲時玄宗屬其
事扵史官詎鑱其名扵太華二山碑以爲榮
卒配饗睿宗廟庭
　録曰安金藏雷海清皆工人也或能伸父
　子之大信於酷焰炎灼之時或能抱君臣
　之至痛扵㓙虐滔天之日視死如歸乃其
　素耳顧乃絶而復蘇裂而復續至名䥴秦
　華勞配闕廷古今以來罕所聞也
宋史太祖姓趙氏名匡胤父名弘殷周檢校
司徒岳州防禦使母杜氏生祖扵洛陽夾馬
營赤光滿室營中異香經宿不散人謂之香
孩兒營太祖之生自後唐明宗登極之年每
夕扵宫中焚香祝天曰某胡人因亂爲衆所
推願天早生聖人爲生民主明年丁亥實始
應期而生及長容貌雄偉器度豁如識者知
其非常人
　録曰按五代史云世道衰人倫壊而親踈
　之理反其常干戈起於骨肉異類合爲父
　子開平顯德五十年間天下五代而實八
　姓其三出於丐養嗚呼至此極矣天故篤
　生宋祖以定萬世父子君臣之分而其降
　生之異受命之符蓋不期然而然者豈不
　較然爲可信哉
先是周世宗嘗於文書囊中得木長三尺餘
　題云檢點作天子及陳橋之變遣楚昭輔
汴慰安家人報曰檢㸃已作天子杜太后聞
之曰吾兒素有大志今果然矣
　録曰人因太后此言遂病太祖陰蓄不臣
　之志豈其然哉蓋㸃檢之言中外聞之已
　久后至是始信其然耳非若唐太宗之時
　太祖不得已而曰今日破家亡軀由汝化
　家爲國亦由汝是故觀杜后之言有據而
　喜詳唐祖之意有挾而懼
及太后疾亟問太祖曰汝知所以得天下乎
太祖嗚噎不能對太后固問之曰臣所以得
天下皆祖考及太后之積慶也太后曰不然
正由周世宗使幼兒主天下故汝得至此汝
百歲後當傳位汝弟光義光美以至德昭國
有長君社稷之福也太祖頓首曰敢不如教
就命於榻前爲約誓書之藏於金匱命謹密
宫人掌之
　録曰后之一言遂貽兩世太平之福茍唐
　之初年而有此誓何至喋血禁庭乎惜乎
　鄙夫以其患得怠失之心而害萬世大公
　至正之論遂使光美德昭之言不注于信
　史而叢於小說故録亦削趙普以謂君子
　之所爲衆人固不識也
英宗初即位皇太后同聴政兩宫有違言傳
堯愈頗間内侍任守忠等共爲讒間乃上䟽
曰天下之可信者莫大於以天下與人亦莫
大於受天下於人朝廷今日無他惟誅竄讒
人則慈孝之聲並隆於天下矣於是遂逐守
忠等而太后還政懼然母子如初
　録曰韓之言危當時人皆知之傳之言密
　一時或不知之蓋以違言出於讒間讒間
　由於猜疑猜疑遂生不信始於較毫釐之
　小節終於棄莫大之至恩其或不然亦往
　往能碎千金之璧不能釋破釜之疑苟非
　金玉之君子其能言而必信乎觀者詳之
孫傳爲人篤信守法嘗對上言祖宗法惠民
熙寧法惠國崇觀以來法惠姦時爲確論後
欽宗詣金營以侍輔太子留守仍兼少傳金
人復索太子傳留不遣密謀匿之民間别以
狀類太子者殺之以其首併送虜營曰宦者
欲竊太子投軍前都人爭而殺之誤傷太子
因以兵討定其亂者以獻苟尚不已繼之以
死越五日無肯承其事者傅拊膺太慟曰吾
太子傅義當同死虜雖不吾索吾當與之俱
行時方寓皇城司其子來省叱之曰使汝勿
來吾已分死國以全吾信汝來何益揮使亟
去子亦泣曰大人信以狥國兒復何言遂以
留守付王時雍而去
　録曰下宫之難死者衆矣而卒能存孤者
　膺代之也幸而康王猶在茍天不愸遺宋
　其不祀乎然而無肯承其事者天厭奸邪
　已極若使除舊布新以啓藝祖之傳祚而
　後紹述之踪始滅紹述之踪㓕而惠姦之
　政亦熄矣
高宗母韋氏位賢妃從上皇北遷建炎初遥
尊爲宣和皇后後加尊爲皇太后帝嘗泣諭
輔臣曰太后春秋高朕思之不遑寧處朕有
天下而養不及親宜立誓信明言歸我太后
朕不耻和不然朕不憚用兵適金遣蕭毅來
議和帝又語之曰太后果還自當謹守誓約
如其未也雖有誓約徒爲虚文及命何鑄曹
勛報謝復召至内殿諭之曰朕北望庭闈無
淚可揮卿見金主當曰慈親之在上國一老
人耳在本國則所繋甚重以至誠說之庶彼
有所感動鑄等至金國再三懇請金主始允
　録曰帝之本心於是畢露矣乃責之以迎
　還二聖恢復中原千言萬語不過一長說
　耳何者愛博一也得失二也利害三也是
　三者根於其心人莫得而移之也人但見
　父兮生我而莫知三十一人之衆則與一
　子一母者孰親且以貌類將種失其煦煦
　之恩則與膚體相連者孰切茍父兄如在
　不過一王爵而已其與父天母地握乾履
　坤臣妾億兆指揮萬乘者孰得京師已復
　不過一南面而已其與笑傲湖山忘情險
　阻南人自南北人自北者孰利雖至親如
　敵體不以爲念何者毋一而已人皆后也
　此帝之本心如鑑之明故其信誓如日之
　皎夫安得而奪之哉是以君子貴於擴充
　四端莫使其一有所蔽而繼之曰苟能充
　之足以保四海茍不充之不足以保妻子
　斯言直似爲帝而設乃知聖賢預已定之
　於前豈後人千言萬語所能彷佛哉
隆祐太后生辰置酒宫中后泣謂高宗曰吾
老矣切有所懷爲官家言之吾逮事宣仁聖
烈皇后聰明母儀古今未有其比昔者姦臣
肆爲謗誣建炎初雖嘗下詔明辯而國史尚
未删定豈足傳信吾意先后在天之靈不無
望於帝也高宗悚然乃詔重脩
　録曰宜仁之知隆祐如歲寒松栢遇變而
　莫能改也隆祐之便宣仁如大冬嚴雪見
　晛而莫能留也有如是之婦而不負如是
　之姑此天所愸遺一老俾守我王者也嗚
　呼生稱女中堯舜没爲被謗宣仁京與惇
　之罪可勝誅哉朱墨之史惜乎晚矣
范氏自鎭至祖禹比三世居禁林士論榮慕
元祐中祖禹脩神宗實録大書王安石之過
安石婿蔡卞惡之坐謫死嶺表至是高宗亟
詔重脩神哲兩朝實録乃召祖禹之子沖爲
宗正少卿兼直史館上謂之曰兩朝大典皆
爲姦臣所壞故以屬卿沖爲考異一書明示
去取書文以墨書删去者以黄書新脩者以
朱書世號朱墨史又爲哲宗辯誣録由是二
史皆得其正而姦臣情狀益著矣先是宣仁
太后崩中外汹汹人懷顧望莫改發祖禹上
䟽曰陛下方攬庶政延見群臣此國家隆替
之本社稷安危之機生民休戚之端君子小
人進退消長之際天命人心去就離合之時
也可不畏哉先后有大功于宗社有大德于
生靈九年之間始終如一然群小怨恨亦不
爲少必將以改先帝之政逐先帝之臣爲言以
事離間不可不察也先后因天下人心變而
更化此輩上負先帝下負萬民天下之所讎
疾而欲去之者也后豈有憎惡於其間哉惟
辯折是非深拒邪說有以姦言惑聴者付之
典刑痛懲一人以警群慝則怡然無事矣又
曰先后以大公至正爲心罷安石惠卿所造
新法而行祖宗舊政故社稷危而復安人心
離而復合乃至遼主亦戒其臣勿生事外夷
之情如此中國之心可知先后日夜苦心勞
力爲陛下立太平之基願陛下恭己以臨之
虛心以處之則群臣邪正萬事是非了然扵
聖心矣章累上不報至是始信其言云
　録曰愚觀朱墨之史不獨宣仁之幸抑亦
　范氏之幸也其父以實録詆誣連貶而死
　其子乃辯正所詆别白而書使一時之事
　如日之閉扵重陰而復光也一家之中猶
　稿之嘘扵煨燼而復䙝也此可見天理人
　心至足憑信而是非邪正眞莫能移未定
　者一時昭著者萬世人豈可甘心一時而
　忽棄萬世乎
陳瓘爲左司員外郞兼權給事中曾布使客
諭以將即眞瓘語其子正彙曰吾與丞相議
事不合今若此是欲以官爵相餌也若受其
薦進復有異同則公議私恩兩愧矣吾有一
書論其過將投之以决去就但郊恩不逺彼
不相容則澤不及汝矣能不介扵心乎正彙
願得書省布布大怒遂除名竄袁州正彙在
杭復告蔡京有動揺東宫迹乃執送京師下
開封獄併逮瓘尹李孝稱逼使證其妄瓘曰
正彙聞京將不利社稷傳扵道路瓘豈得預
知以所不知忘父子之恩而指其爲妄則情
有所不忍挾私情以符合其說又義所不爲
京之姦邪必爲國禍瓘固嘗論之扵諫省亦
不待今曰語言間也内侍黄經臣蒞鞠聞其
辭謂曰主上正欲得實但如言以對可也又
嘗著尊堯集謂紹聖史官專㨿王安石日録
改脩神宗史變亂是非不可傳信深明誣妄
以正君臣之義至是宰相命凶人石悈執瓘
至庭大陳獄具將脇以死瓘揣知其意大呼
曰今日之事豈被制旨邪悈始告曰朝廷令
尊堯集爾瓘曰然則何用如許使君知尊堯
所以立名乎蓋以神教爲堯主上爲舜尊堯
何得爲罪時相學術淺短爲人所愚君所得
幾何乃亦不畏公議耶悈始慚退
　録曰充之所脩南與北異代也瓘之所著
　京與卞同時也然則國史可改而人心不
　可改廟堂可略而草野不可略一時之㓙
　威可畏而萬世之公論難泯君子之所可
　信者惟此而已若乃父信其子令投書以
　决其去子信其父願得書以正其奸寍舍
　郊恩而不忍違其父寍坐誣罔而不忍誣
　其子斯固人情之至而實邦家之光也如
　是而紀人無愧也已
趙𣇄自潮徙置吉陽軍子汾力已侍行公不
許曰紹聖初吕大防謫嶺南惟一子景山愛
之不令同行而景山堅欲從既至䖍將過嶺
吕顧其子泣曰吾老矣死何足恤汝幼何罪
欲俱死瘴鄕耶我不若先死令汝護喪歸則
吾猶有後也遂縱飲而死吾不令汝侍行亦
吕之意及至潜居深處門人故吏皆不敢通
會降旨本軍月具存亡申省至是乃復呼其
子至曰檜必欲死我不爾禍及一家自書墓
誌並除拜年月仍題云身騎箕尾歸天上氣
作山河壯本朝遂不食而死汾護喪歸守臣
章傑知平時中外士大夫與公簡牘往來今
適會葬必携酒釀可爲奇貨亟遣下縣兵以
搜私釀爲名馳往掩取縣尉翁蒙之書片紙
走僕自後垣出密以告汾盡焚篋中書及方
刀之屬比官兵至無所得檜之憾猶未已諷
御史徐嘉論汾與宗室知泉州令衿飮别厚
贐必有姦謀詔送大理獄使汾自誣與張浚
李光胡寅胡銓等五十三人謀大逆獄成而
檜病不能書獲釋𣇄與子之言無不信云
　録曰愚觀趙忠簡臨末之言果可信乎孟
　子曰其爲氣也至大至剛以直養而無害
　則塞乎天地之間天地尚可塞山河獨不
　可壯乎惜乎不能順受其正也死人之大
　命也縲絏桎梏與夫巖墻溝瀆顧吾審處
　之何如耳茍得其正則雖縲絏不爲罪桎
　梏不爲辱不得其正則與巖墻溝瀆相等
　胡爲乎而以不食死也家外物易得也身
　在己難得也與其顧吾之一家寧惜吾之
　一身檜雖凶焰可畏而吾身在有餘安知
　不如章傑之捕今衿之獄乎抑㣲仲與𣇄
　□□顧息其子曾不若田畫之責鄒浩豈
　其老而戒得乎不然縱飲之與不汙非嶺
　海之外能生死人也
御製文集洪武十一年命江陰侯吴良督工
新造皇堂時
太祖皇帝以　皇陵碑記皆儒臣粉飭之文
恐不足以傳信特自述艱難明昌運俾世代
見之庶無疑惑其辭曰昔我父皇寓居是方
晨業艱辛朝夕徬徨俄爾天灾流行眷屬罹
殃
皇考終扵六十有四　皇妣五十有九而亡
□悠悠而無有志落魄而佒佯身如蓬逐風
而不止心滚滾乎沸湯一浮雲乎三載年方
二十而彊時乃長准盗起民生攘攘已而仍
復業於皇任方三載而雄者跳梁初起汝頴
次及鳳陽之南厢予脫旅隊馭馬控韁出遊
南土氣舒而光倡農夫以入伍事業是匡不
逾月而衆集赤幟蔽野而盈岡率渡清流戌
守滁陽思親□舊終日慷慨群雄並驅飲食
不遑暫戍和州東渡大江首撫姑熟禮儀是
尚遂定建業四守關防礪兵秣馬靜看頡頏
親征荆楚將平湖湘三苗盡服廣海入彊命
大將軍東平乎吴越齊魯耀乎旌幢西有乎
伊洛崤亟地險河湟入胡都而市不易肆虎
臣露鋒刃而燦若星鋩已而長驅乎井徑河
山之内外民庶咸仰關中即定市巷笙簧玄
菟樂浪以歸版籍南藩十有三國而來王倚
金陵而定鼎託虎踞而儀鳳凰天暫星高而
月輝滄海鐘山鎭嶽而巒接乎銀潢欲厚陵
之㣲葬卜者乃曰不可而地且藏扵是祀事
之禮已定每精潔乎烝嘗惟劬勞罔極之恩
難報勒石銘扵　皇堂世世承運而務德願
時時而來饗
録曰臣伏讀
聖祖皇陵之詞非但直述艱難明昌運乃有
　深意存于其間不可以不察也夫　皇堂
　之秀非擇而取之不得已也今且貴爲天
　子富有四海雖極其改作何所不可哉而
　不知智者明扵將然不若驗扵已然地道
　雖悠逺而難知人事則易見也親體雖幽
　㣲而難測事業則可知也　皇堂未葬之
　先江北一布衣而已故　睿筆所書不啻
　其如彼也　皇堂已葬之後淮泗一眞龍
　也故神功所就不啻其若此也可不求其
　故哉夫謀而後獲必求而可得此人也非
　天也莫之爲而爲莫之致而致此天也非
　人也太王之遷岐三世而有天下君子尚
　以爲王跡所由矧於身殁之後耶且地道
　以靜爲本親體以安爲大龍氣之潜蔵不
　在乎小與太也福德之聚會不在乎逺與
　近也使扵此而距人之謀違天之道固知
　人君雖有造命之本地道終鮮安靜之福
　子心雖極尊崇之意親體不免震動之虞
　以此而方彼孰得而孰失哉此
聖祖言雖直筆意實悠逺萬世　聖子神孫
所當崇信而勿失也
名臣録倪尚書岳歷官兩京四部至太子少
保又文僖公謙亦官南京禮部尚書母夫人
姚氏初文僖公奉命代祀北嶽姚夫人夜夢
緋袍神人入室寤而生公以爲嶽神所感也
因名曰岳及長體貌豐碩目光烱烱望之眞
若神人父子並爲學士謚爲文所著青谿藁
與文僖集並行扵世世所難得後有疾猶手
書薦藁既殆强索筆書平生公正無偏私數
語竟不及家事此其人存殁信乎非群生旅
喪者比也
韓尚書文上世出相州宋朝魏公之裔至公
生時母夫人夢紫衣人語之曰吾送文潞公
與爾因以文名後歷官至太子太保嘉靖初
賜
勑褒問有曰比因權姦之竊柄痛惟朝政之
紛更乃能守正不阿以忠自誓倡危言而叩
闕屹乎山岳之難揺甘奇禍以忘家凛爾氷
霜之不變天下仰其風采神明相其壽康起
文彦愽扵九喪之餘人心攸屬繼韓魏公于
百代之後家慶彌彰時人莫不以爲可信云
　録曰二公之事理之所有乃天生一代偉
　人不偶然者録之





弘道録卷
弘道録俠六
　信
　　夫婦之信
堯典曰我其試哉女于時觀厥刑于二女
　録曰愚觀堯之試舜不獨扵其所勉而於
　其所忽勉焉者朝著之上也忽焉者衽席
　之間也是故二女同居而志不同行者衆
　人之常也刑于寡妻至扵兄弟以迓於家
　邦者聖人之獨也然必如之何而後謂之
　刑哉必相敬如賓而禮義生也必尊卑有
　序而上下和也必剛柔不紊而妬忌逺也
　必動靜不違而内外洽也此玄德升聞即
　莫見莫顯之實而温恭允塞廼戒謹恐懼
　之㣲孰謂重華之治不自愼獨中來耶不
　然何以曰舜可襌乎吾兹試矣
詩南國彼文王之化女子有能以貞信自守
而不爲强暴所汙者自述己志作詩以絶其
人曰厭浥行露豈不夙夜畏行多露誰謂雀
無角何以穿我屋誰謂女無家何以速我獄
雖速我獄室家不足誰謂鼠無牙何以穿我
墉誰謂女無家何以速我訟雖速我訟亦不
女從
　録曰女子何乃是擢乎曰歸妹愆期遲歸
　有時孔子曰沽之哉沽之哉我待價者也
　夫美如桃夭而不冶貞如堅石而不移貞
　女之自守必待嬿婉之求也奈之何知德
　者希强暴者衆乎惟士亦然氣如白虹而
　不劌精神見扵山川而不華君子之抱道
　必待明良之會也奈之何治日常少亂日
　常多乎夫是而有此懼又有此訴也觀之
　傳說之胥摩管仲之請囚叔向之縲絏王
　魏之反讎何期不照至扵獄乎此人材困
　頓之憂女子强暴之懽萬古所同然也
莊姜美而無子以陳女戴嬀之子完爲己子
莊公卒完即位嬖人之子州吁弑之故戴嬀
大歸于陳而莊姜作詩送之曰仲氏任只其
心塞淵終温且惠淑愼其身先君之思以朂
寡人
　録曰易之歸妹曰眇能視以夫人之賢而
　遇莊公之暴自明者觀之幾欲抉目而去
　其翳也而乃有先君之思暴與否安在哉
　又曰利幽人之貞以莊姜之無寵而遭州
　吁之篡逆人之去之不啻覆几而纖其豚
　也而乃終小君之位逆與否又安在哉是
　知貞可以格天順可以得人易有信及豚
　魚詩有我心匪石昭貞順也
衛世子共伯蚤死其妻共姜守義父母欲奪
而嫁之故共姜作詩以自誓曰汎彼栢舟在
彼中河髧彼兩髦實維我儀之死矢靡他母
也天只不諒人只
　録曰貞與天通人而不由也則可以知其
　人信與鬼合父而不達也則可以知其父
　蓋膚體血肉之可同者人也人則易見聲
　響志氣之所感者天也天則難知宜乎父
　母欲奪而嫁之也
列女傳貞姜者楚昭王夫人王出逰留夫人
漸臺之上及江水大至王聞使使者迎夫人
而忘持其符使者至夫人曰王與宫人約令
召必以符今不持符妾不敢從使者曰今水
方大至還而取符則恐後矣夫人曰妾聞之
貞女之義不敢犯約守一而已扵是使者徃
取符則水大至臺崩夫人流而死
　録曰婦人從一而終一者非必一人也凡
　一端一節一約一信皆是王既約以符矣
　符不至姜之命索盡乎何爲其不諒我之
　心也然則其死與不死存乎忘與不忘之
　間此君子所以篤信好學守死善道設若
　可存可亡可召可棄則豈君子之謂哉
漢書吕后父吕公者善相人見高祖狀貌敬
信之曰相人多矣無如季者願季自愛臣有
息女托爲箕箒妾吕媪怒曰公始奇此女云
與貴人沛令善公求之不與何妄許季乎公
曰此非兒女子所知卒與季是爲吕后生惠
帝魯元公主嘗與兩子居田中有老父過請
飲后因餔之老父相后曰夫人天下貴人也
見惠帝曰夫人所以貢者乃此男也老父已
去高祖適從旁舍來后具言狀乃追及老父
老父復曰卿者夫人兒子皆以君君相貴不
可言高祖謝曰誠如父言不敢忘德
後漢和熹鄧皇后太傅禹之孫父訓母陰氏
光烈皇后從女弟也后嘗夢捫天蕩蕩正青
若有鍾乳狀仰嗽飲之以訊諸占夢吉不可
言后叔父陔常言聞活千人者子孫有封兄
訓爲謁者脩石曰河歲活數千人天道可信
家必興先太傅禹亦嘆吾將百萬之衆未嘗
妄殺一人後世必蒙福至是后選入宫爲貴
人及陰后漸疏見后容寵日盛遂造巫蠱欲
以爲害屬帝寖疾陰后密言我得意不令鄧
氏復有遺類后聞乃對左右流涕言曰我盡
誠心以事皇后竟不爲所祐我甘心誓死即
欲飲藥宫人趙玉者固止之詒言上疾已愈
后信之明日帝果廖後陰后以巫蠱事廢帝
屬意語有司曰鄧貴人德𠜍後宫宜立之是
爲皇后
　録曰帝王之興必有天數矧二后敵體至
　尊又皆君臨稱制故於天意亟有徵驗非
　區區掖庭之寵可比也卒以内助之竒中
　益堅沛公之素心而外道之邪謀適啓鄧
　氏之隆盛天道益可信矣録之
陳孝婦者年十六而嫁未有子其夫當行戍
囑孝婦曰我生死未可知幸有老母無他兄
弟備養吾不還汝肯養吾母乎婦應曰諾夫
果死不還婦養姑不衰其父母哀其年少無
子將取而嫁之孝婦曰妾聞信者人之幹也
義者行之節也棄託不信背死不義不可也
與其載于地而生寧載扵義而死且以養人
老母而不能卒許人以諾而不能信將何以
自立扵世因欲自殺其父母懼遂使卒養其
姑姑死葬之終奉祭祀淮陽太守以聞文帝
高其義貴其信使使者賜之黄金四十斤復
之終身
　録曰自古皆有死民無信不立孝婦一戍
　妻耳自漢至今傳之幾千百年向無信義
　豈不與草木同腐哉一時之榮枯甚㣲萬
　世之大寳實重嗚呼以是坊民猶有食君
　之言負己之諾背人之約如詩所刺聼言
　則對誦言如醉者
沛郡劉長卿妻同郡桓鸞之女也生一男五
歲而長卿卒妻防逺嫌疑不肯歸寧兒年十
五文夫妻慮不免乃豫刑其耳以誓信宗婦
相與愍之曰若家殊無他意假令有之猶可
因姑姊妹以表其誠何至輕身之甚哉對曰
昔我先君五更學爲儒宗尊爲帝師歷代不
替男以忠顯女以貞稱詩云無念爾祖聿脩
厥德沛相王吉上其奏朝廷旌之號曰行義
桓𡟋
南陽陰瑜妻頴川荀爽之女也名采産一女
而瑜卒采時尚豊少後同郡郭奕喪妻爽以
采許之爽詐稱病篤采不得已而歸懷刃自
誓爽令傳婢執奪其刃勑衛甚嚴遂之郭氏
采僞爲歡悅之色謂左右曰我本立志與陰
同穴而不免逼迫以至于此素清不信奈何
乃命建四燈盛裝飾請奕入見相對共談言
辭不輟奕敬憚之遂不敢逼至曙而出采因
令左右辨浴旣入室而掩户以粉書扉上曰
尸還陰氏遂以衣帶自縊
　録曰二女皆出名家表儀斯世爽廼不信
　其女自貽伊戚吁可惜哉采之不改初誓
　眞有謂余不信有如皎日之風雖然與其
　相共談笑僞爲歡悅之色寍若豫刑其耳
　以彰信於未然乎觀者詳之
魏書曹爽從弟文叔妻譙郡夏侯文寍之女
名令女文叔蚤死自以年少無子恐家必嫁
已乃斷髮爲信居止常依爽及爽被誅令女
叔父上書與曹氏絶昏彊迎令女歸時文寍
爲梁相憐其少又曹氏無遺類冀其意阻乃
微使人諷之令女嘆且泣入寖室以刀斷鼻
蒙被而卧其母呼與語不應發被視之血流
滿床席舉家驚惶或謂之曰人生世間如輕
塵棲弱草耳何辛苦乃爾令女曰聞仁者不
以盛衰改節義者不以存亡易心曹氏前盛
之時尚欲保絡况今衰亡何忍棄之禽獸之
行吾豈爲乎
　録曰義理之在人心達人鉅公與婦人女
　子宜乎有間而反相戾何也道上之汙梁
　指者甘之沸𣇄之羹垂涎者饜之若乃山
　下之泉其清自若也太羹之味其質猶存
　也匹夫匹婦之心可以動天地貫金石而
　百官朝著之間曾不若弁髦上梗然此君
　子所以深嘆也録之不能已也
晋書虞忠妻孫氏權族孫女也忠亡誓不改
節撫孤潭童幼訓以忠義永嘉末潭爲南康
太守值杜弢叛率衆討之孫勉以必死之義
傾其貲産以餽戰士潭遂尅捷及蘇峻亂潭
守吴興假節征峻孫戒之曰吾聞忠臣出於
孝子之門汝當捨生取義勿以吾老爲慮仍
盡發其家童助戰貿其所服環佩以爲軍資
遂拜武昌侯太夫人加金章紫綬潭立養堂
於家王導以下皆就拜謁卒年九十五帝遣
使吊祭賜謚曰定
　録曰婦之有謚古未之聞也以孫之純行
　不爽謚之曰定誠無負矣蓋惟其效夫也
　誠故其教子也篤守節之也堅故其亨壽
　之也久孔子不云歲寒然後知松栢之後
　凋其定夫人之謂歟
唐書太穆順聖皇后竇氏京兆平陵人父毅
在周爲上柱國尚武帝姊襄陽公主入隋爲
定州總管神武公后生髮垂過頸三歳與身
等武帝愛之養宫中異他甥嘗謂主曰此女
有奇相且識不凡何可妄與人因畫二孔雀
屏間婚者請射二矢陰約中目則許之射者
閱數十皆不合高祖最後射中各一目遂歸
於帝
　録曰匹配之道非惟夫擇婦婦亦擇夫及
　其至也莫不有一定之分詩所謂天作之
　合者也晋隋之際巧藝如堵畫屏之雀比
　之貫虱特易易耳而卒中雙目乃神堯之
　主固知天所一定非人力所强求也其後
　長孫后之圖婚因以知太穆之奇子二帝
　二后媲美同德追視連交二捷豈偶然哉
　豈偶然哉
太宗密問太史令李淳風祕記所云信有之
乎對曰臣仰稽天象俯察曆數其人已在陛
下宫中爲親屬自今不過三十年當王天下
殺唐子孫殆盡其兆既成矣上曰疑似者盡
殺之何如對曰天之所命人不能違且王者
不死徒多殺無辜但自今已往尚三十年其
人已老庶幾頗有慈心爲禍或淺今借使得
而殺之天或生壯者肆其怨毒陛下子孫無
遺類矣上乃止
　録曰假令沛公死天下其無沛公此權謀
　之言也今借使得而殺之天或生壯者此
　術數之言也若夫君子之心當安求哉夫
　行一不義殺一不辜而得天下有所不爲
　二代之所以本支百世用此道也帝所爲
　不義之事不辜之戮何啻其多天所以報
　之者一間耳以帝之英明剛斷料事扵未
　然特一宫中親屬不可推而得之耶假令
　復生壯者寧免扵聚塵之耻乎君子與其
　計利害之大小不若論義理之得失
東都仁和里裴尚書寬子孫衆盛實爲名閥
天后時宰相魏玄同選尚書之先爲婿未成
婚而魏陷羅熾獄家徒□表及北還女已踰
笄其家議無以爲衣食資願下髪爲尼有一
尼自外至曰女福厚豊必有令配子孫將遍
天下宜北歸家人遂不敢議及荆門則裴齎
裝以迎矣後生八子皆擢明經任臺省刺史
及寬爲潤州參軍刺史韋詵有女擇所宜歸
會詵休日登樓見人于後圃有所瘞藏訪諸
吏曰裴參軍居也詵問狀答曰寛義不以苞
直汙家適有以應肉爲餉致而去不敢自欺
故瘞之詵嗟異許妻以女歸語妻曰常求佳
婿合得之矣明日會其族使覌之寬時衣碧
瘠而長既入族人皆笑呼爲碧鸛雀詵曰愛
其女必以爲賢公卿妻也何可以貌求人卒
妻公柳玭嘗曰今勢利之徒拾信誓如反掌
則斐之蕃衍乃天之報施也
　録曰恒之爲卦也聖人久扵其道先之以
　誠腆繼之以直信終則有始是以其道大
　亨也咸之爲卦也君子以虚受人得其正
　而相感量其女而求配有感必通是以其
　道亦亨也方魏民之罹變也豈暇計女福
　之豊哉然而長女長男之情未嘗易也一
　旦剛柔皆應而子姓蕃衍夫不待求而得
　之矣及韋氏之擇婿也亦豈論族人之哂
　哉然而篤實誠慤之義眞有見也一旦安
　說而應而爲賢公卿妻又豈伺卜而知之
　哉可以見古人動必以誠事必以信而天
　之施報亦不可誣矣豈區區勢利之所可
　及乎
宋史周渭妻莫荃賢婦人也渭字得臣昭州
恭城人劉鋹㩀五嶺昭州乃其地也政繁賦
重民不聊生渭率郷人踰嶺將避地零陵未
至中途賊起斷道絶糧復還恭城則廬舍煨
燼復脫身北上建隆初至京師爲薛居正所
禮上書言時務召試賜進士出身太平興國
二年渭爲廣南諸州轉運副使初渭北走時
不暇與荃别二子孩幼荃尚少父母欲嫁之
荃泣誓曰渭非久困者今違難逺適必能自
奮益親蚕織躬碓春以給朝夕開寳其羊南
漢平詔昭州訪求賜錢米存恤之及是凡二
十有六年而渭始還故里與荃相見時人嗟
異之二子皆畢婚娶朱昂著其事傳以爲信
　録曰愚觀莫荃之事而嘆秦漢間之俗之
　悖也夫蘇秦之婦一炊尚難買臣之妻信
　宿不待矧於二十六年之久二子孩幼之
　别乎宋德方興嶺表夷風丕變亦不至如
　位高金多前驅擁彗而闢人以治道者嗚
　呼可謂賢矣
理宗謝皇后父渠伯祖深甫后生而黧黑醫
一目渠伯早卒家産益破嘗躬親汲飪初深
甫爲相有援立楊太后功太后德之理宗即
位議擇中宫太后命選謝氏諸女后獨在室
諸父擇伯不可曰即奉詔當厚奉資裝會元
夕有鵲來巢燈山衆以爲祥乃應詔后旋病
疹良已膚蛻瑩白如玉又藥去目醫時賈涉
女有殊色同在選中及入宫理宗欲立賈氏
太后曰謝女端重有福宜正中宫左右亦皆
竊語曰不立眞皇后乃立假皇后耶帝不能
奪遂定
　録曰詩有云艶妻煽方處甚矣女寵之爲
　禍本也彼宋朝家法所以逺過漢唐者豈
　非外戚不預政而然哉自賈涉女有殊色
　雖奪扵衆議未能正位中宫而袵席之愛
　敦能奪之乎扵是似道由司倉小吏赴對
　大廷旋即軍中拜爲右相蓋由鴆毒之害
　生扵其心而虎狼之威害扵其政卒致趙
　社丘墟謝后俘虜而帝之顱骨亦不能保
　其名固賈其禍實眞左右竊語之言與攑
　伯辭婚之意鑿鑿乎爲可信矣
言行録黄龜年未弟時家貧自處湛如及應
鄉舉有考官李朝旌職本縣尉見龜年大奇
之私自語曰安得此郞出我門下既而果與
薦尉喜甚願妻以女後龜年登第歸尉已捐
館妻孥輿襯相遇扵道龜年哭之使人道意
請遂初約尉妻辭曰往事尚忍言哉無禄縣
尉淸貧死無私積吾携百指扶護西歸衣裝
斥賣殆盡懼不能逹那可議先輩婚先輩第
黄甲當結好𣇄族吾且行矣善爲我辭龜年
垂淚曰吾許以諾死而負之何以自立夫人
不念死者言乃作世俗夷虜語若遂吾志秋
毫自齎不敢聞命遂定婚邂逅間分携慟哭
而别
　録曰劉廷式黄龜年皆不以登第負其初
　心者彼富易交貴易妻已先喪矣何以責
　人乎檜之四䟽誠非忘自責也彼常同詹
　大方者希檜之意以爲趣操不正附麗匪
　人則時事可知矣
陳讓邵武府誌黄氏名淑字致柔建寧縣三
溪人幼通經史能詩文詞翰俱美適同邑進
士王防防爲泗州户曹卒黄絜其柩回哀毁
骨立服除親戚問議改適黄聞之曰何面目
見王司户乎不從竟憂鬱以死臨終囑其妾
曰吾所爲詩不忍棄其以殉妾迺以藁置柩
中其父拾其餘尚百篇内有詠竹者云勁直
忠臣節孤高烈女心四時同一色霜雪不能
侵
　録曰自愚觀周南詩南有喬木一篇凡云
　不可蓋八木嘗不嘆貞女之自信而人亦
　敬信之也彼後世蔡文姬李易庵失貞淑
　寧有此乎此詩黄氏所自作苟殉人請將
　安信乎然則爲士者雖有作或未能盡信
　也嗚呼可不愼哉
嘉禾誌含香晚翠者明芳洲張黄門寧之二
妾也少婉娩相信愛皆以良家子事公公殁
主母以年皆妙將遣之結誓共守各剪髪以
見志遂不敢言自是寒幌孤樓窮年兀兀公
復四海空囊身後家益落茹荼食糵不知老
之將至家人鮮得見其面又公女恒淸爲指
揮姚麟妻早寡亦以誓守扚是君子曰詩有
云言笑晏晏信誓旦旦此之謂與嘉靖中
詎旌表雙節云
　録曰愚觀君臣夫婦之際皆以義合二妾
　所以信公以公嘗信扵君也公平生謇諤
　自將致
英廟益信任而爲權奸側目時宰擠排自後
　愍愍終身不復求售然則二妾者安忍事
　主而不盡其年哉録之



弘道録卷








弘道録俠七
　信
　　昆弟之信
史記成王與其弟叔虞戯削桐葉爲珪曰吾
以此封若史佚命擇日王曰吾與之戲爾史
佚曰天子無戲言言則史書之禮成之樂歌
之遂封叔虞扵堯之故墟號曰唐侯
　録曰柳子曰王之弟當封耶周公宜以時
　言扵王不待戯而賀以成之也不當封耶
　周公乃成其不中之戯以地以人與弱小
　者爲之主其得爲聖乎愚意不然夫古之
　聖賢所以善事其君而引扵當道者必因
　其善端發見之微而成其誘掖奬勸之美
　孟子之論觳觫有以也而况幼沖之君乎
　蒙之九二曰包蒙吉六四曰困蒙吝夫以
　幼沖之君其心譬則始萌之物柔弱未固
　以順正之則直而逹以拂逆之則遏而邪
　故當治蒙之任者必大其含容廣其施溥
　將順輔導之不置則能成治蒙之功而無
　往不吉苟其一言之所出未至於惡也而
　遽沸戾之一事之所行未至扵背也而遽
　遏抑之則蒙者之心愈見其不通束縛拘
　執殆有不勝其困者而吾之所行亦無徃
　而不吝矣聖人之所深戒也古之善養蒙
　者莫如孟母孟子幼時問東家殺者可爲
　曰將以啖汝既而悔之廼買猪肉以食之
　剪桐之事即此意也夫成王雖有一言之
　戯廼施扵手足之親使爲周公者遽然正
　其顔色嚴其詞命以爲不當封又不當戯
　則成王一言之間未見其不可而惟畏吾
　之拘迫切吾之嚴憚其心必轉而向之扵
　他矣故曰成之廼所以將順之且使其戯
　言之失泯然不見其迹然後吾之言油然
　入人之深矣豈不君臣俱美耶後世廼有
　不能就其君一念之㣲而擴充之專務困
　蒙以自取悔吝者其扵周公又何有焉
左傳僖公二十二年宋人爲鹿上之盟以求
諸侯於楚楚人許之公子目夷曰小國爭盟
禍也宋其亡乎幸而後敗秋諸侯會宋公于
孟子魚曰禍其在此乎君欲已甚其何以堪
之扵是楚執宋公以伐宋冬會于薄以釋之
子魚曰禍猶未也未足以懲君二十二年宋
公伐鄭子魚曰所謂禍在此矣冬十一月已
已朔宋公及楚人戰于泓宋師敗續二十三
年春齊侯伐宋圍緍夏五月宋襄公卒傷扵
泓故也
　録曰夫筮龜無當而子魚有智鑿鑿乎其
　言之可信也夫伯雖以力然亦有道焉曰
　愛衆睦親之仁曰排難息爭之義曰聲盛
　致志之勇曰度德量力之智襄公乍會而
　虐二國之君不仁甚矣始盟而肆圍城之
　慘不義甚矣創伯而被執伐之辱無勇甚
　矣屢敗而無反己之心不智甚矣無是數
　者吾不知襄公何以求長於諸侯耶今有
　市井不逞之徒其囂囂武斷四鄰若無人
　也或今日訟一人明日又訟一人幸勝則
　欣然自滿不勝不反諸己乃隔别而求勝
　焉然而縲絏矣刑罰矣身無完膚矣猶未
　足以爲懲也必至扵大戮而後已焉朱襄
　之禍何異是哉以是爲鑒筮龜不足憑矣
衛宣公烝於夷姜生急子爲之娶于齊而美
公自取之生壽及朔是爲宣姜宣姜與公子
朔構急子公命往諸齊使盗待于莘而殺之
壽子告之使行不可曰棄父之命惡用子矣
有無父之國則可也及行飲以酒壽子載其
旌先往盗殺之急子至曰我之求也此何罪
請殺我乎又殺之國人哀之爲之賦曰二子
乘舟汎汎其景願言思子中心養養二子乘
舟汎汎其逝願言思子不遐有害
　録曰古人於處死之際必擇一善以爲成
　名之地後世則胥亡而已耳漢之衛太子
　史皇孫唐之建成元吉宋之光美德昭均
　之一死也人人得而議之衛之伇壽晋之
　申生民到于今稱之豈非能擇死乎或曰
　君子貞而不諒二子之爭諒而不貞言必
　信行必果硜硜然小人哉雖然不諒不果
　紾兄而奪之食其去數子能幾何哉能幾
　何哉
檀兮石祁子之父駘仲卒無適子有庶子六
人卜所以爲後者人謂之曰沐浴佩玉則兆
五人者皆沐浴佩玉石祁子曰孰有執親之
喪而沐浴佩玉者乎不沐浴佩玉石祁子兆
衛人以龜爲有知也
　録曰孝弟順德也故通扵神明信於卦兆
　所謂官占惟先蔽志昆命扵元龜是也彼
　五人者信卜而不信已謀人而不謀神何
　俟啓籥見書而後知三龜之不從哉
漢書高后欲立諸吕昆弟爲王問右丞相陵
陵曰高弟刑白馬盟非劉氏而王天下共擊
之今王吕氏非約也太后不悅問左丞相平
太尉勃對曰高帝定天下王子弟今太后稱
制王諸吕無所不可太后喜罷朝陵讓平勃
曰始與高帝嚏血盟諸君不在耶今高帝崩
太后欲王吕氏諸君縱欲阿意何面目見高
帝扵地下乎平勃曰扵今面折廷爭臣不如
君全社稷定劉氏後君亦不如臣陵無以應
　録曰剪桐之信與嚏血之盟何以異乎叔
　虞手足之親分封者制也故周公當有以
　成之諸吕邪妃之私欲王者悖也故王
　陵當有以止之此人臣之義當以王陵爲
　正平勃蓋不足言也
文帝竇后兄長君弟廣國字少君年四五歲
時家貧爲人所畧賣其家不知䖏傳十餘家
至宜陽爲其主人入山作炭暮卧岸下岸崩
盡壓殺卧者百餘人少君獨脫不死從其家
之長安自卜數日當爲侯時皇后新立家在
觀津姓竇氏廣國去時雖少識其縣名及姓
又嘗與其姊采桑墮用爲符信上書自陳皇
后言帝召見問之具言其故果是復問其所
識曰姊去我西時與我决傳舍中旬沐我已
飯我乃去扵是竇后持之而泣加以厚賜仍
賜弟長安絳侯灌將軍等曰吾□不死命乃
且懸此兩人此兩人所出㣲不可不爲擇師
傳又復扵吕氏大事也扵是乃選長者之有
節行者與居二人由此爲退讓君子不敢以
富貴驕人
　録曰愚觀漢世大學不明舍天子之元子
　衆子而不教乃獨教此二人眞可謂不知
　類也已彼絳灌者何所而不爲己謀哉始
　也懼禍之及終也畏命之亡况此所出古
　今罕聞一旦得志惕慴若此何况寖寖奕
　世之權寵耶莾所由來之患非一朝一夕
　之故也
宋史王安石執政王安禮上䟽曰人事失扵
下則變象見扵上陛下有仁民愛物之心而
澤不下究意者左右大臣不均不直謂忠者
爲不忠不賢者爲賢乘權射利者用力殫扵
溝癢取利究扵園夫足以干陰陽而召星變
案察親近之行杜邪枉之門至扵祈攘小數
言不足以應天變神宗覽䟽嘉歎諭之曰王
珪欲使卿條具朕謂不應阻格人言以自壅
障今以一指蔽目雖泰華在前不之見與近
習蔽其君何以異此卿當益自信
神宗又語宰輔曰富弼有章䟽來章惇曰弼
所言何事帝曰言朕左右多小人惇曰可令
分析孰爲小人帝曰弼三朝老臣豈可令分
析左丞王安禮曰弼之言是也罷朝惇責安
禮曰左丞對上之言失矣安禮曰吾輩今日
曰誠如上論明日曰聖學非臣所及安得不
謂之以對
　録曰自古乖戾之臣或能期於其君而不
　能欺於其家能欺天下而不能欺同氣茍
　其兄曰天變不足畏人言不足恤而其弟
　曰人事失扵下則變象見扵上其君既曰
　一指蔽目雖太華不之見其大臣又曰左
　右近習多小人壅閉其君豈不曉然明白
　然而卒不能移此理殆不可信豈天奪其
　本心如所謂大車無輗小車無軏者哉不
　然以老待弼非惟無以副之而以弟叛兄
　反謂益當自信縱使迷惑何至顚到之若
　是耶
有宋元豐八年河南程顥伯淳卒文彦愽題
其墓曰明道先生其弟頤序之曰周公没聖
人之道不行孟軻死聖人之學不傳道不行
百世無善治學不傳千載無眞儒無善治士
猶得以明夫善治之道以淑諸人以傳諸後
無眞儒則貿貿焉莫之所之人欲肆而天理
滅矣先生生于千四百年之後得不傳之學
於遺經以興起斯文爲已任辯異端闕邪說
使聖人之道煥然復明於世蓋自孟子以後
一人而已然學者於道不知所向則孰知斯
人之爲功不知所至則孰知斯名之稱情也
哉
　録曰行實之所狀陟降進退作止語默人
　不間於其父母昆弟之言也明道之所序
　聖賢傳統師友淵源所不係於其因心之
　論也然則潞公能題之顧不能序之何歟
　二夫子之在當時媲美同德譬則圭璋瑚
　璉肆無貳價而玉人異其品題世將反不
　信矣回視安禮之訟安石可以同日語哉
王庠弟序累世同居號曰義門父夢易嘗攝
興州改四川茶運置茶鋪免役民部刺史恨
其不出已以他事中之鎸三秩罷歸而卒母
向氏欽肅皇后姑也哀毁憤切庠謂序曰父
以直道見擠母撫柩誓言期我兄弟成立贈
復父官方許歸𦵏相與勉之遂閉户窮經史
尋師千里究其旨歸蚤歳上宰相書持中立
不倚之論吕陶蘇轍皆噐重之又以經說寄
蘇軾曰二帝三王之時士志於道德惟其自
得之難故守之至堅自孔孟作六經斯道有
一定之論士之所養反不逮古乃知後世見
六經之易忽之而不行也軾復曰誠哉是言
元祐中吕陶薦之應制科遂論時政得失謂
中外壅蔽將生㓂戎之患下弟竟歸大觀中
行舍法復以庠應詔辭曰昔以母中年求侍
養今母老乃奉詔豈本心乎廼以序升朝贈
父官始克𦵏至母卒終喪復舉八行大司成
考定天下第一詔旌其門太后嘗欲官庠輙
以遜序後庠卒孝宗謚曰賢節
　録曰甚矣晩節之難也以庠之篤信好學
　不輕仕進悅親信友不干榮禄或議其暮
　年隱操少衰士可不愼乎哉或又曰庠廼
　貴戚之巨擘始之淬勵徧交名賢願以顯
　親之名卒之浮沉無所建立遂以成己之
　志其居第之華縟恩命之輝煌蓋亦不得
　已非可以偉元之行仲車之節責之也觀
　者不可不知
理宗幼名與莒弟與苪潜龍時日者嘗言二
子極貴人未之信也時史彌逺在相位久皇
子竑惡之丞相念欲有所置會沂靖王宫無
後欲借是陰以爲備有相府館客余天錫性
謹愿不預外事彌逺噐重之至是告歸鄉試
謂之曰今沂王無後宗子賢厚者幸具以來
天錫渡江抵越之西門天大雨門左有全保
長因過避兩保長具鷄忝甚肅須臾引二子
待立天錫異而門之全曰此吾外孫也天錫
憶丞相所屬且其班行良是就以告彌逺遂
命二子來保長大喜鬻田治衣冠集婣黨送
行天錫引見彌逺善相大奇之計恐事泄不
便遽使復歸保長大慙踰年彌逺忽謂天錫
曰二子可復來乎保長謝不遺彌逺密諭曰
二子長最貴宜撫於家未幾召嗣沂王迄即
帝位即理宗也
　録曰愚觀余天錫鄭清之皆以學究而致
　位台𣇄趙與莒趙與芮本以齊民而升聞
　至尊是時八柄之重九五之貴在於呼吸
　掌握轉移進退之間朝廷不預聞也母后
　不預知也宋之天下至此徒寄空名於其
　上爾如此㚥據安得不深信計安得不密
　権寵安得不尊而師相又安敢復制儲極
　又安敢復恃乎易有不密害成詩有耳屬
　于垣蓋言權也
通誌明嘉魚李承芳字茂卿號東嶠弟承箕
字世卿號大崖二人清脩苦節好古力行鬱
鬱抱奇氣不能與世俛仰學皆不治章句必
欲直探孔孟遺旨少時其父指鄉人孔御史
愛誦衣紫腰金拜彩堂今信矣兒能如是乎
對曰富貴不淫貧賤樂兒愛此耳及長爲庠
生厭科舉之業所司迫蹙就試遂同占鄉書
嘗閱先儒註脚以爲破裂聖經曰詩書者吾
道之迹而已近代以來害天下之人心者莫
甚于學宫害天下之士習者莫甚扵科舉率
天下士類而無忌憚者莫甚扵今之師帥必
將一切盡廢去之求老師宿儒如一鄉之善
士則師其一鄉一國之善士則師其一國然
後爲得也拜大理評事憮然曰權不能救人
之死生才不能識時之變正身不能應世之
俯仰負此官矣遂謝病歸世卿嘗一赴會試
歸而不逺千里從陳白沙遊與之登臨吊古
賦詩染翰終不及爲學之方久之躍然曰箕
得之矣凡學以言傳非眞傳也其有目繫而
道存者乎遂歸絶意進取日端坐一室洗滌
身心不陡階級徑造本眞伯仲之間自相師
友及銘白沙之墓曰虚以立本動而能神疑
而涵之天飛淵淪君子以爲其所自見也
　録曰王文恪公云理有憤扵習之所同而
　發扵一人之獨見蓋天下之所共是吾獨
　得不是天下之所共非吾獨得不非其所
　不是不非者吾心之所安也吾心之所安
　何也謂理也義也若二公者非所謂卓然
　自信而不爲外物之所摇奪者耶








弘道録
弘道録俠八
　信
　　朋友之信
皇王大紀舜年二十孝友聞于人有友七人
焉雄陶方回續牙伯陽東不訾秦不虚靈甫
當此之時口不設言乎不指麾執玄德扵心
而化馳若神使苟無信雖口辯而户說之不
能化一人
　録曰七人皆不可考若以三墳五典人所
　不見而言所不知尚多矣録之
大學傳曰與國人交止扵信
　録曰文王之國所與之交者何人也有伯
　夷太公爲之表帥有大顚閎夭散宜生南
　宫括爲之左右有䟽附先後奔走禦侮爲
　之服從茍根秪不立則一言一行無非佞
　僥茍且貪戾罔極之事而以服事殷亦虚
　文矣故不曰朋而曰國人蓋以三分天下
　有其二言也
論語孔子曰朋友信之
　録曰五常之信猶五行之土所頼以踐履
　篤實成始成終者苟爲不然則性與天道
　不過口耳之傳躬行君子未爲允蹈之學
　而以我爲異以我爲隱以我爲有知以我
　爲多學紛紛然矣惟信也故無言如天無
　輗如地兩端不以爲竭四教不以爲煩語
　而難顯默而難藏果而確而已矣厥後以
　萬世爲士其崇德報功亦惟在是然則豈
　非聖志之所立乎
又論弟子之職曰謹而信汎愛衆而親仁論
君子之學曰主忠信無友不如己者
　録曰弟子之職未志扵學者也若夫君子
　之學則皆大人之事然一則曰謹而信一
　則曰主忠信無相别何也蓋學與時習悅
　與朋來皆夫人性分中事由初學以至入
　聖一也人惟不察乎此或扵初學之士間
　以謹信爲務至大人之事便以信爲末節
　友爲戯弄不知治國平天下之要道不外
　乎忠信以得之驕泰以失之然則君子豈
　可不務忠信以爲之本乎
曾子曰與朋友交而不信乎
子夏曰與朋友交言而有信
有子曰信近于義言可復也
　録曰從古有言信萬事之根柢也何獨惓
　惓扵朋友歟蓋父子天性兄弟懿親君臣
　義合夫婦形交皆有截然之定分心志不
　容扵不同言行不容扵不顧至扵朋友東
　西南北之人一旦聚首無骨肉之親無天
　定之分其中之所底意之所從未可必然
　茍非信以存乎其間其勢未有如君臣之
　不可迯夫婦之不可反父子兄弟之不可
　離者衷之不恤握手何知言之不顧拍肩
　徒若又不啻如谷風之所怨鬼蜮之所譏
　矣然而至要至要者莫如約信而合其冝
　茍不合扵冝則固有所謂死黨者有所謂
　市交者有所謂尾生白公之行者三子在
　於聖門守約莫如參篤信莫如商務本莫
　如若信道立矣有朋之樂亶其如此學者
　其可忽諸其可忽諸
子使漆雕開仕對曰吾斯之未能信子說
　録曰孔子曰古之學者爲己今之學者爲
　人爲己者欲得之扵己吾斯之未能信也
　爲人者欲見知扵人有民人焉有社稷焉
　何必讀書然後爲學也嗚呼知子羔之賊
　則知夫子之說矣
告樊須曰上好信則民莫不敢用情夫如是
四方之民襁負其子而至矣焉用嫁
　録曰他人有心予忖度之聖人未常廢情
　也無情者不得其辭亦未嘗任情也然此
　豈須之所可及哉雖然賢者識其大者不
　賢者識其小者伊尹躬耕周公明農跡也
　推其心則樂堯舜之道與兼三王之事是
　故匹夫匹婦有不被堯舜之澤者若已推
　而納諸溝中何嘗不用情乎天無烈風迅
　雨海不揚波已三年矣意者中國有聖人
　何嘗不好信乎吾儒所以配天享地不與
　區區四民同者正惟在此以是爲訓猶有
　陳良之徒陳相盡棄其學而學許行者
左傳季札使過徐徐君好札劍弗敢言札心
知之爲使上國未獻還至徐徐君已死乃觧
其劍繫徐君家樹而去從者曰徐君已死尚
誰與乎禮曰不然始吾心已許之豈以死而
倍吾心哉
　録曰徐君欲劍之意未露也札以心而知
　之即壽夢立札之意亦未露也礼亦以心
　而知之其繫非劍也將以明己之信也是
　故心不可倍則國之不可受斷然明矣
韓宣子有環其一在鄭商既成賈矣商人曰
必告君大夫韓子請諸子産曰日起請夫環
執政弗義弗敢復也今買諸商人商人曰必
以聞敢以爲請子產對曰昔我先君桓公與
商人皆出自周庸次比耦以艾殺比地斬之
蓬蒿藜藋而共處之世有盟誓以相信也曰
爾無我叛我無强賈母或自奪爾有利市寳
賄我勿與知恃此質誓故能相保以至扵今
今吾子以好來辱而謂敝邑强奪商人是教
敝邑昔盟誓也毋乃不可乎吾子得玉而失
諸侯必不爲也敢私布之韓子辭玉私覲扵
子産且以拜賜
　録曰此與國人交止于信也可以見古人
　雖一物之㣲一事之小不肯背信負約而
　後世或以爲無害也不旋踵害亦随之然
　則得玉而失諸侯春秋之時則已然矣而
　能如韓子之不吝改過果何人歟録之
鄭人游于鄉校以論執政然明謂子産曰毁
鄉校如何子産曰何爲夫人朝夕退而游焉
以議執政之善者吾則行之其所惡者吾則
改之是吾師也若之何毁之我聞忠善以損
怨不聞作威以防怨豈不遽止然猶防川大
决所犯傷人必多吾不克救也不如小决使
道吾聞而藥之也然明曰蔑也今而後知吾
子之信可事也小人實不才若果行此其鄭
國實賴之
　録曰韓愈氏嘗作頌曰在周之興憲老乞
　言及其已衰謗者使監維是子産執政之
　式維其不遇化止一國蓋以惜之乎既往
　也又曰誠率是道相天下君交暢旁逹施
　及無垠扵乎四海所以不理有君無臣蓋
　又惜之乎方來也然以君子之自處觀之
　邦有道危言危行者鄭人之逰于鄉校也
　邦無道危行言遜者周王之德扵衛巫也
　故以僑之時而論執政則可以厲之時而
　議監謗則不可不思其可不可而獨計其
　毁不毁則亦徒然而已此又不可不知
海鳥曰爰居止扵魯東門之外二日臧文仲
使國人祭之展禽曰越哉臧孫之爲政也夫
祀國之大節也聖王之制祀也法施扵民則
祀之以死勤事則祀之以勞定國則祀之能
禦大灾則祀之能扞大患則祀之非是族也
不在祀典凡禘郊宗祖報五者國之典祀也
加之以社稷山川皆有功烈扵民及天之三
辰民所膽仰地之五行所以生殖九州名山
大川所以出財用也今海鳥至已不知而不
問又無功而祀之以爲國典難以爲仁且智
矣今兹海其有灾乎夫廣川之鳥獸恒知而
避其灾也是歳也海多大風冬煗文仲聞柳
下季之言曰信吾過也季子言不可不法也
使書以爲三筴
　録曰柳下惠和者也何其言之鑿鑿不爲
　雷同耶夫海鳥不知其失者小不知而不
　問其失者大矧堂堂執政國之瞻望民之
　從違係焉將必至扵遂非文過終扵不聞
　有之矣可以見古之從政者虚襟樂善心
　平氣和無一毫穿鑿自用之私或以爲非
　仁且知而不知能受盡言知過必改其爲
　智也夫其爲信也夫
程嬰公孫杵臼者趙朔客也下宫之難杵臼
謂程嬰胡不死嬰曰朔之妻有遺腹若幸而
男吾奉之即女吾徐死耳無何免而生男屠
岸賈聞而索之朔妻置兒袴中祝曰趙宗㓕
乎若號即不滅若無聲及索兒竟無聲已脫
嬰謂杵臼曰今一索丕得後且復之奈何杵
臼曰立孤與死孰難嬰曰立孤難杵臼曰趙
氏先君遇子厚子强爲其難者吾爲其易者
二人謀取他嬰兒負以文褓匿山中詣以告
發師攻之杵臼曰小人哉程嬰既不能死與
我謀匿孤今又賣之抱而呼請活之不許并
殺杵臼諸將以爲喜然眞孤兒乃在嬰與俱
匿後十五年景公病卜之曰大業之後不遂
者爲崇公問韓厥厥知趙孤存乃曰大業之
後絶祀者其趙氏乎且以實告乃召見之諸
將入問疾景公因韓厥之衆以脅諸將而見
趙孤兒厥曰昔者之難屠岸賈爲之㣲君之
病群臣固將請立趙後今君有命群臣願之
扵是召趙武徧拜諸將攻屠岸賈㓕其族復
與趙氏田邑扵是嬰乃辭武曰昔我不死以
立趙氏後今子既立我將下報趙孟與公孫
杵臼武號泣固請曰願苦筋骨以報于至死
而子忍棄我乎嬰曰不可彼以爲能成事故
先我死今我不下報之是以我事爲不成也
遂自殺
　録曰愚觀程嬰杵臼之立信不愈扵里克
　荀息之事君乎夫信匪徒不愧其言之難
　而能始終允濟之尚申生未斃之前荀息
　尊爲大臣里克親爲太傅非若二子爲之
　客也使二臣者黽勉同心圖惟其所難分
　任其所易躬奉太子以出如嬰之存孤可
　也申生之不亡里克不爲之所此克之大
　罪也身親待命扵朝如臼之自誣亦可也
　既不能然以奚齊卓子者更出迭入爲變
　易之計此正嬰之所謂難者其幾在扵一
　索有不俟扵再弑亦明矣嗚呼呱呱者一
　孤也堂堂者君子也信其難則斷者復續
　信其易則生者復死觀扵四子可見矣若
　乃下報之說大抵春秋之士不足深論
晋囚叔向樂王鮒見叔向曰吾爲子請叔向
弗應出不拜其人皆咎叔向向曰必祁大夫
室老聞之曰樂王鮒言扵君無不行求赦吾
子吾子不許祁大夫所不能也而曰必由之
何也叔向曰樂王鮒從君者也何能行祁大
夫外舉不棄讎内舉不失親其獨遺我扵是
祁奚老矣聞之乘驛而見宣子曰詩云惠我
無彊子孫保之書云聖有謨勳徴定保夫謀
而鮮過惠訓不倦者叔向有焉社稷之固也
猶將十世宥之以勸能者今壹不免其身以
棄社稷不亦惑乎鯀殛而禹興管蔡爲戮周
公右王若之何其以虎也而棄社稷宣子說
與之乘以言諸公而免之不見叔向而歸叔
向亦不告免焉而朝
　録曰愚觀叔向之事而嘆如登之難如崩
　之易也夫十世宥之者勸賢之道也子孫
　保之者垂統之事也以羊舌氏之族一叔
　向文之而不足一叔虎敗之而有餘可畏
　不可恃明矣雖以祁奚之言暫逭一身之
　辱而伯石復殞其宗安在其十世宥乎是
　以君子兢兢業業已雖有善亦不足恃而
　况淫慆之裔寵利之宗乎今觀二子之釁
　皆起扵中冓之言史雖不明其波及茍欲
　善其宗者舍淫慝無人以鑒于殷也
叔向適鄭鬷蔑惡欲觀之從收噐者而往立
扵堂下一言而善叔向聞之曰必鬷明也下
執其手以上曰昔賈大夫惡娶妻而美三年
不言不笑御以如臯射雉獲之其妻始笑而
言賈大夫曰才之不可以已我不能射女遂
不言不笑夫今子少不颺子若無言吾幾失
子矣言之不可以已也如是遂如故知
　録曰思觀古人之好善眞若不及而嘆今
　人之自棄而不務也孟子曰西子蒙不潔
　則人皆掩鼻而過之雖有惡人齋戒沐浴
　則可以事上帝貌之不足恃也尚矣且然
　明之欲見叔向何爲也哉爲其多聞也爲
　其賢也而竟以善觀見稱知人見取想其
　下堂之頃執手之間其樂爲何如哉周詩
　曰既見君子錫我百朋所獲何啻一雉耶
　有妻如是亦足樂矣
楚伍參與蔡太師子朝友其子伍舉與聲子
相善也伍舉娶扵王子年子年爲申公而亡
楚人曰伍舉實送之舉奔鄭將遂奔晋聲子
將如晋遇之扵鄭郊班荆相與食而言復故
聲子曰子行也吾必復子及宋向戍將平晋
楚聲子通使于晋還如楚令尹子木問晋大
夫與楚孰賢對曰晋𡖖不如楚其大夫皆𡖖
材也如犯梓皮革自楚往也雖楚有材晋實
用之子木曰夫獨無族姻乎對曰雖有而用
楚材實多今又有甚扵使椒舉娶扵申公申
公亡謂舉實遺之懼而奔鄭引領南望曰庶
幾赦余亦弗圖也今在晋矣晋人將與之縣
以比叔句彼若謀害楚國豈不爲患子木懼
言諸王益其禄爵而復之聲子使椒鳴逆之
　録曰聲子之論楚才與李斯之諌逐客詞
　意正相同也夫我有材我當憐之我之不
　　憐他人攘之其往事可懼也懲徃事所以
　　戒將來乎盡能復今日之伍舉而平不能
　　愛他日之伍奢一旦子胥出奔闔閭謀楚
　　吴人所用之材即歸生所諷之旨晋復轉
　　而移之扵他矣始知班荆道故雖友義之
　　不廢而惜材愛物尤爲國之當先庶幾非
　　面交心否之徒而實鑒聼讒近色之禍矣
　伍員與申包胥友其亡也謂包胥曰我必復
　楚國包胥曰勉之子能復之我必能興之及
　昭王在隨申包胥如秦乞師曰吴爲封豕長
蛇以荐食上國虐始於楚寡君失守社稷越
在草莽使下臣告急曰夷德無厭若鄰於君
疆場之患也逮吴之未定君其取分焉若楚
之遂亡君之土也若以君靈撫之世以事君
秦伯使辭焉曰寡人聞命矣子始就館將圖
而告對曰寡君越在草莽未獲所仗下臣何
敢即安立依於庭墻而哭日夜不絶聲勺飮
不入口七日秦哀公爲之賦無衣九頓首而
坐秦師乃出
　録曰愚觀昔人之立志一何銳也今人之
　操心一何憊也夫一亡一興若彼其不侔
　也爾亡之我心興之曷如不亡乎時之不
　可人意事之不得如已彼此籌之熟矣自
　今觀之無忌之譖不可回矣伍奢之死不
　可藥矣舉族喪亡懿親爲戮孝子慈孫之
　心何其迫切哉使包胥而處之同此心也
　則同此復也及乎郢已入矣仇已反矣楚
　之宗社不可改也王之草莽不可常也忠
　臣義士之心又何其篤至哉使子胥而處
　之同此心也則同此興也此其信誓之照
　昭建立之表表存諸中者已先定矣乃若
　含胡雷同因人成事此碌碌庸人之所爲
　而謂子胥申包爲之歟
史記蘇武李陵俱爲侍中朝相又善陵後降
匈奴武被拘留不屈徒北海廩食不繼至握
野鼠食之卧起操持節旄盡落單于與之約
曰羝羊廼得歸陵感此約誓乃置酒謂曰人
生如朝露何自苦如此謝曰武父子無功德
位列將帥封侯常願肝腦𡍼地今得自効誠
甘樂之請勿復言遂相與樂飲數日又曰自
分已死王必欲降請畢今日之歡効死於前
陵其其誠信喟然嘆曰嗟乎陵與衛律之罪
上通于天因泣下沾襟與武决去作詩曰弩
力崇明德皓首以爲期武答曰生當復歸來
死當長相思
　録曰愚觀李陵蘇武其始不相逺也其終
　一爲名臣一爲降虜爲名臣圖形麟臺爲
　降虜甘心草莾然則今之樂敦愈後之樂
　乎故節操者天地之大閑富貴者人生之
　朝露爾雖然陵自取也馬遷之傳寍不愧
　於心歟遷之薄忠義有由然矣嗚呼羝可
　乳也腐不可生也不遷之痛而武之說陵
　益不足與言者矣
後漢書山陽范式巨𡖖少遊太學與汝南張
邵元伯爲友並告歸鄉里式謂元伯曰後二
年當還將過拜尊親見孺子焉乃共尅期日
及期將至元伯具以白母請設饌以候之母
曰二年之别千里結言何相信之審邪對曰
巨卿信士必不乖違母曰若然當爲爾醖酒
至其日巨𡖖果到升堂拜飲盡歡而别後仕
郡爲功曹元伯忽遘疾而卒式夢見元伯曰
巨𡖖吾以某日死當以某日𦵏子未我忘豈
能相及哉式怳然覺寤馳徃赴之未及到而
喪已發引既至壙將窆而柩不肯進其母撫
之曰元伯豈有望邪遂停柩移時乃見素車
白馬號哭而來其母望之曰是必范巨𡖖也
巨𡖖既至叩喪言曰行矣元伯死生路異永
從此辭因執紼而引柩扵是乃前
　録曰元伯殁之所感其巨𡖖存之所期乎
　夫存殁有二道誠神無異理是故視之而
　弗見聴之而弗聞誠也體物而不可遺神
　也惟誠故神惟神故應巫視亦然凡鬼之
　効靈神之尅應皆吾一氣之精英一身之
　原衛振攝運動乎其間彼感此應不期然
　而然耳向使巨𡖖千里之約一旦有違則
　元伯冥冥之中必相睽異范母鷄忝之設
　戾乎其子則臨窆撫棺之言絶乎其望矣
　傳曰無徵不信中孚曰初九虞吉其金鄉
　汝南之謂乎
朱暉父岑少與光武俱學長安有舊及爲帝
求問岑已卒乃召暉拜爲郞遷臨淮太守暉
好節槩拔用厲行士吏民畏愛爲之歌曰彊
直自遂南陽朱季吏畏其威民懷其惠同縣
張堪素有名稱嘗扵太學見暉甚重之接以
友道挹暉擘曰欲以妻子相託暉以堪先逹
舉手未敢對自後不復相見堪卒暉聞其妻
子貧甚乃自往候視厚賑贍之暉少子頡怪
而問曰大人不與堪友平生未曾相聞竊怪
之暉曰堪嘗有知己之言吾以信扵心也又
同郡陳揖早卒有遺腹子友暉因交善哀之
甫司徒桓虞爲南陽太守召暉子駢爲吏暉
辭駢而薦友虞嘆息召之其信義若此
　録曰自光武嚴光奮乎其上而山陽汝南
　興于其下岑與暉亦聞風而起者也過此
　則絶交之論作矣君子可觀世變哉
蔡邕作正交論以廣朱穆之志其畧曰正人
無淫朋其義敦以正其誓信以固逮夫周德
始衰谷風棄予之怨作其所由來政之缺也
自此以降彌以陵遲或闕其始終或彊其比
周疾淺薄而隻貳者有之惡朋黨而絶交者
有之是以君子愼人所以交已審己所以交
人故原其所以來則知其所以去見其所以
始則睹其所以終後貞士者貧賤不待夫富
貴富貴不驕乎貧賤故可貴也蓋朋友之道
有義則合無義則離善則久要不忘平生之
言惡則忠告而善道之故君子不爲可棄之
行不患人之違己也信有可歸之德不病人
之逺己也不幸或然則躬自厚而薄責扵人
逺其怨矣昔子夏性寬故夫子告以拒人子
張性𥚹故訓之以容衆至扵仲尼之正教則
汎愛衆而親仁穀梁子曰心志不通名譽不
聞友之罪也今將患其流而塞其源固未若
擇其正而黜其邪信其善而併其惡也
　録曰朱公叔絶交之論以矯時之偷薄不
　得已而有言也蔡伯喈嘆卓之言以感人
　之遇己得已而亦言之乎然則黜邪併□
　之義將忘之耶故又曰刺薄者愽而洽斷
　交者貞而孤孤有羔羊之節與其不獲已
　走將從夫孤斯言益以信然
魏書遼東公翟黑子有寵扵太武奉使并州
受布千疋事覺謀扵著作郞高允曰主上問
我當以實告爲當諱之允曰公帷幄寵臣有
罪首實庶或見原不可重爲欺罔也中書侍
郞崔鑒公孫質曰若首實罪不可測不如諱
之黑子怨允曰君奈何誘人就死地入見帝
不以實對帝怒殺之帝使允授太子經乃崔
浩以史事被收允將與同罪太子謂允曰入
見至尊吾自導𡖖脫至尊有問但依吾語太
子見帝言允小心愼密且微賤制由崔浩請
赦其死帝召允問曰國書皆浩所爲乎對曰
臣與浩其爲之太子懼曰天威嚴重允小臣
迷亂失次耳臣曏問皆云浩所爲帝問允信
如東宫所言乎對曰臣罪當㓕族不敢虛妄
殿下以臣侍講日久哀臣欲丐其生耳實不
問臣臣亦無此言帝顧謂太子曰直哉此人
臨死不易辭信也爲臣不欺君貞也遂赦之
他日太子讓允曰吾欲爲𡖖脫死而𡖖不從
何也允曰臣與崔浩實同史事死生榮辱義
無獨誅誠荷殿下再造之慈違心苟免非臣
所願也太子動容稱嘆允退謂人曰我不奉
東宫指導者恐負翟黑子故也
　録曰高伯恭之不負翟黑子信也而不知
　信以近義爲尚因以可依爲宗翟之黷貨
　辜恩背義辱命戮之首也罪之魁也是故
　首實死不首亦死何乃不能括囊而間寸
　於崔鑒公孫質耶浩之私欲汶公愛憎蔽
　直人之禍也天之刑也是故刊布死不刊
　亦死又胡不能見幾而祇異扵閔湛郗檦
　耶蓋允雅信佛道而不得孔子爲之依歸
　未免所信或非其正設有不幸景穆之請
　不行太武之暴不息吾見其殄瘁而已故
　宗欽曰允也其聖余曰允也其愚
唐書吴兢張說同領史職相蓋監脩則天實
録兢直書魏元忠爲相面奏先帝以來蒙被
恩渥今承乏宰相不能盡忠使小人在側臣
之罪也太后不悅諸張深怒之乃譖元忠云
后老矣不若狹太子爲久長太后怒下之獄
將廷辨之昌宗密引鳳閣舍人張說賂以美
官使證元忠說許之明日詔太子相王及宰
臣參對往復不决昌宗曰張聞元忠言召說
將入宋璟謂曰名義至重鬼神難欺不可黨
邪陷正以求苟免苦獲罪流竄其榮多矣若
事有不測璟當叩閤力爭與子同死弩力爲
之萬代膽仰在此舉也左史劉知幾曰無汙
青史爲子孫累遂入太后問之說未對昌宗
從旁迫趣說曰陛下視之在廷猶如是况在
外乎臣實不聞有是言但昌宗逼臣使誣證
之爾他日更引對如前元忠遂得免死至是
時史見之說陰祈改竄數字兢終不許曰若
循公請則此史不爲直筆何以取信於後
　録曰愚觀古人立信至以數字相凂尚堅
　意不從矧非禮之請託乎是故君子之處
　世必期無愧扵心無愧扵心而後無求扵
　人說旣生負宋璟之慚死兼姚崇之累具
　仰有所愧俯有所怍多矣縱能祈一兢之
　陰改其能逃萬世之陽責乎嗚呼由前而
　言則爲勢由後而言則爲利勢與利其能
　確然不惑者鮮矣豈獨一說乎哉
李華篤信元德秀蕭頴士劉迅之爲人作三
賢論曰德秀志當以道紀天下迅當以六經
諧人心頴士當以中古易今世德秀欲齊愚
智迅感一物不得其正頴士呼吸折節而獲
重禄不易一刻之安使德秀㩀師保之位膽
形容乃見其仁迅被卿佐服居賓友謀治亂
根源參乎元精乃見其妙頴士若百鍊之剛
使當廢興去就一生一死間乃見其節德秀
以王者作樂崇德天人之極致而辭章不稱
是無樂也扵是作破陣樂辭以訂商周迅世
史官述禮易書詩春秋爲古五說條貫源流
備古今之變頴士罪子長不編年而爲列傳
後世因之非典訓也然各有病元病酒劉病
賞物蕭病貶惡太亟將能太重若取其節皆
可爲人師也世謂篤論
　録曰愚觀古人尚友之道至人各爲品後
　世則靡曼而已夫以朋友之道上彌𠫵賛
　中理經綸下兼述作非區區藝能詞章之
　間而已以紫芝之獨行直欲大道之行天
　下爲公揖其氣象三代以前之人物也茂
　挺之勁節夷狄猶欲師之矧中國乎捷𡖖
　之家學皇王之道盡矣况後世乎華之篤
　信良有以也


弘道録終
















弘道録俠九
　信
　　朋友之信
宋史劉安世與司馬光同年友善登弟後辭
歸洛光問之對曰吾斯之未能信光悅因與
從逰一日避席問盡心行己之要可以終身
行之者光曰其誠乎又問行之何先曰自不
妄語始自是拳拳勿失終身行之後調治州
司法參軍司户以貪聞運使吴守禮將按之
問扵安世安世云無之守禮爲止然心不自
安曰司户實貪而吾不以誠對其違司馬公
教乎後讀揚雄法言君子避碍則通諸理意
乃釋家居未嘗有惰容久坐身不傾倚作字
不草書不好聲色貨利皆則象司馬光既歎
群賢凋喪猶歸然獨存而名望益重梁師成
服其賢使小文吴默持書來啖以大用默因
勸爲子孫計安世笑曰吾若爲子孫計不至
是矣吾欲爲元祐全人見司馬光于地下還
其書不荅
　録曰元城之從温公可謂屢躓屢踣矣而
　卒不能變至死猶欲見之扵地下何也無
　妄六二曰不耕獲不菑畲則利有攸徃茍
　非誠信相爲始終確然不易未有不爲利
　禄所動權勢所移者也厥後李光以師禮
　安世舉所聞扵温公者曰學當自無妄中
　入正此意也故曰不誠無物人豈有不自
　信而能信於人者哉不信扵人而能信扵
　地下者哉嗚呼可謂無負聖門之訓者矣
陳襄自少與其鄉之士陳烈周希孟鄭穆爲
友皆氣古行高磨礲鐫切相期以天下之重
時學者方溺扵彫篆之文所謂知天盡性之
說一切指爲迂闊四人者相與以斯道嗚扵
海隅聞者始皆笑之竟不爲變而守之益堅
自躬行扵其家以達扵州閭人卒信之扵是
父尤皆餙其子弟請從之游閩中士人宗之
者謂之四先生雖有誕突盗傲不可率者不
敢失禮扵其門也
　録曰是時閩學未聞四先生以其躬行實
　踐倡率郷人始也至難終也大化廼天啓
　斯文之運四海不約而同者也
謝良佐切己篤信見二程受學一日明道謂
之曰諸君在此相從只是學其言語故心口
不相應盍若躬措諸行後與伊川别一年往
見之伊川曰相别已久做得甚工夫對曰只
去得箇矜字伊川曰何故曰仔細㸃撿得來
病痛全在這裏若按伏得這箇罪過方有向
進處胡文定問矜字罪過何故恁地大謝曰
今人做事只要誇耀别人耳目渾不関自家
受用事伊川喜曰是子可謂力學切問近思
者矣又曰命雖淺近也要信得將來就上面
做工夫萬事眞實有命人力計較不得吾平
生未嘗干人在書局亦不謁執政或勸之余
對曰他安能陶鑄我自有命在若信不及風
吹草動便生恐懼憂喜枉却工夫氣力信得
命便養得氣不挫折
　録曰矜之罪過何以見其大乎禹大聖人
　也曰汝惟不矜天下莫與汝爭能汝惟不
　伐天下莫與汝爭功顔大賢人也曰願無
　伐善無施勞人惟自淺也故以片言自足
　以寸長自許惟自肆也故不知自己不足
　祇見自己有餘此學者大病終不可入扵
　堯舜之道矣嗚呼上蔡之學所以高明剛
　正人所難及者正惟在此學者可不省哉
　可不勉哉
朱光庭初授學扵胡安定告以爲學之本在
扵主忠信遂終身行之後師二程衆方驚異
光庭獨信不疑篤學矢志不渝金石行可質
扵神明在邦在家臨民臨事造次動靜一由
至誠上論古人豈易其比蹇蹇王臣之節禀
凛循史之風熙寍元祐靖國間事變屢更其
時固有名蓋天下致位廟堂得行所學者然
夷考其事猶有憾焉如公掞者可謂惓惓服
膺而弗失之者矣
劉絢自髫齓時師事二程明道嘗謂人曰他
人之學敏則有矣未易保也斯人之志吾無
疑焉伊川亦曰遊吾門者衆矣而信之篤得
之多行之果守之固若子者幾希蓋所受有
本未所知造淵微孜孜焉不知其他也天性
樂善而不爲異端所惑故其履也安内日加
重而無交戰之病故其行也果與李籲志向
如一自二程倡明道學世方驚疑能使學者
視效而信從二子有力焉
吕太鈎爲人質厚剛正以聖門事業爲己任
所知信而力可及則身遂行之不復疑畏故
識者方之季路從張載學能守其師說而踐
履之尤喜講明井田兵制謂治道必自此如
悉次爲圖籍令可見用雖皆本扵載而能自
信力行載每嘆以爲不可及伊川又云和叔
及相見則不復有認既相别則不能無疑然
亦未知果能絡不疑否不知他既已不疑而
絡亦復有疑否也明道遂云何不問他疑甚
又云和叔至誠相信心直故篤信也
　録曰自孔門教人之後至是學者方知聖
　人之道而心嚮往之苟非篤信力行即所
　謂口耳之學無益於身心安保其不遽變
　尚能終身行之乎此在道學之門至爲切
　要而孔曾商若惓惓扵論語者復得見矣
　録之
楊萬里初見張忠獻勉以正心誠意之學服
其教終身至名讀書之室曰誠齋淳熙十二
年地震上書曰臣聞言有事扵無事之時不
害其爲忠言無事扵有事之時其爲姦也大
矣天下之事有本根有枝葉臣前所陳枝葉
而已所謂本根則人主不可以自用人主自
用則人臣不任責今日之事將無類此聖學
高明願益思其所謂本原者遷東宫侍讀隨
事規警太子深敬之會高宗崩孝宗欲行三
年喪創議事堂命皇太子參决庶務萬里上
䟽力諫高宗未𦵏翰林學士洪邁不俟集議
配饗獨以吕熙浩等姓名上萬里上䟽詆之
至有無異指鹿爲馬之言孝宗不悅曰萬里
視朕爲何如主出知筠州韓𠈁冑用事欲罔
羅四方名士嘗築南園屬爲之記許以掖垣
解曰官可棄記不可作𠈁冑僣權益甚至憂
憤成疾家人知其故凡邸報皆不以告忽族
子自外至遽言用兵啓釁事萬里慟哭失聲
亟呼紙書姦臣無上動兵殘民謀危社稷吾
頭顱如許報國無路惟有孤憤又書十四言
别妻子筆落而逝光宗嘗爲書誠齋二字學
者稱誠齋先生
　録曰張忠獻之扵誠齋猶范文正之扵横
　渠也古人成就後學每母如此向使揭之
　扵齋而不能信之扵己將不徒然矣乎今
　觀應詔所陳懇懇乎凡事豫則立不豫則
　廢之旨監國之疏切切乎天無二日民無
　二王之言至扵權圩之凂已邪伎之誤國
　雖至扵死尚甘心焉豈非斃而後已者乎
　誠齋之名端不負矣
何基篤信黄幹以父伯□爲臨川縣丞時𠏉
適知絲事伯美見其子而師事焉𠏉告以必
有眞實心地刻苦工夫而後可基悚惕受命
扵是隨事誘掖得淵源之懿㣲辭奥義研精
覃思平心易氣以俟其通未嘗參以己意立
異以爲高狥人而少變也凡所讀必加標㸃
義顯意明有不待論說而自見者嘗謂爲學
立志貴堅規模貴大充踐服行死而後已讀
詩須掃蕩胸次然後吟哦上下諷詠從容使
人感發方爲有功讀易當盡去其膠固支離
之見以潔凈其心玩精㣲之理沉潜𣶬泳得
其根源乃可漸觀爻象其確守師訓精義造
約如比及王栢爲弟子高明勁識弘論英辨
質問疑難或一事至十往基終不變以待其
定嘗曰治經當謹守精玩不必多起疑論有
欲爲後學言者謹之又謹可也
　録曰孔子曰篤信好學釋之者曰不篤信
　則不能好學然篤信而不好學則所信或
　非其正此何王金許四先生之傳所以不
　失其本也嗚呼西河之旨親得大聖之宗
　者也而其徒駸駸失之矧經僞學之厲禁
　乎哉此其所以謹之又謹十徃不變以待
　其定也
王相大父師愈從楊時受易論語既又從朱
熹張栻吕祖謙游文瀚兄弟皆及其門栢少
慕諸葛爲人號長嘯二崳三十始知家學之
源惕然嘆曰長嘯非聖門特敬之道更以魯
齋或語何基得熹之傳往從之授以立志居
敬之旨中心信向質實堅苦有疑必從基質
之栢之言曰伏義則河圖以晝八卦文王推
八卦以合河圖者先天後天之宗祖也河圖
是逐位奇偶之文後天是統體奇偶之文惟
四生數不動以四成數而上下之上偶下奇
莫匪自然又曰大禹得洛書而列九疇箕子
得九疇而傳洪範範圍之數不期暗合洪範
者經傳之宗祖乎初一曰五行以下六十五
字爲洪範五皇極以下六十四字爲皇極經
此帝王相傳之大訓非箕子之言也又曰今
詩三百篇豈盡定於夫子之手所删詩容或
有存漢儒取以補亡乃定二南各十退何彼
穠矣甘棠歸之王風削去野有死麝黜鄭衛
淫奔之詩又作春秋發揮又曰大學致知格
物章夫嘗亡還知止章于聼訟之上謂中庸
古有二篇誠明可爲綱不可爲目定中庸誠
明各十一章其卓識獨見多此類也
　録曰王會之之反身狥理可謂學也確矣
　而卒以章明卓識稱者豈非愚必明柔必
　强乎其著書特多問辨特富非無所本也
　是以學者貴扵知要知要則能守約守約
　則足以該愽矣雖然長嘯亦主靜徒也不
　主靜則不能致逺而研精理性與立志居
　敬一而二也夫
元史金履祥自幼信向濓洛之學事同郡王
栢嘗問爲學之方栢告以莫先立志志立乎
事物之表敬行乎事物之内此爲學之大方
也時宋事已不可爲遂絶意進取屏居金華
山中追逐雲月寄情嘯咏視世故泊如也平
居獨處終日儼然所謂居敬以持其志立志
以□其本者信乎自在至與物接則盎然和
懌訓迪後學諄切無倦嘗謂劉恕外紀不本
扵經而信百家之說是非繆扵聖人不足以
傳信自堯以前不經夫子所定固野而難質
春秋非玉帛之使則魯史不書聖人筆削無
得而加也乃用邵氏皇極經世曆胡氏皇王
大紀之例損益折哀一以尚書爲主下及詩
禮春秋旁採舊史諸子表年繋事斷自唐堯
以下接扵通鑑之前勒爲一書名曰通鑑前
編凡所引輙加訓釋以裁其義多儒先所未
發既成以授得人許謙曰二帝三王之盛其
㣲言懿行宜後王所當法戰國申商之術其
苛法亂政亦後王所當戒則是編不可以不
著也當時議者以爲基之清介純實似尹和
靖栢之高明剛正似謝上蔡履祥親得之二
氏而並充扵己者也
　録曰仁山之論道原其愚之論小司馬乎
　太史公明言尚書獨載堯以來而百家言
　黄帝其文不雅馴薦紳先生難言之貞奈
　何復補之乎由是天皇氏地皇氏人皇氏
　女媧氏燧人氏盤古氏紛紜不一皆貞之
　作俑也至胡五峰雙峯號爲儒者復舛錯
　繆戾何怪秦愽士梁武帝耶至少㣲家塾
　並載盤古等六氏扵前伏義等八氏扵後
　總一十四氏不知孰爲三皇敦爲五帝今
　當一切削去以前編爲定可也
許謙受業金履祥之門語之曰士之爲學若
五味之在和醢醬既加則酸醎頓異子今來
見而猶夫人豈吾之學無以感發子耶謙聞
之惕然居數年盡得其所傳之奥扵書無不
讀有不可通則不敢强或有未安亦不苟同
也謂學者曰學以聖人爲準的然得聖人之
心而後可學聖人之事其讀詩有名物鈔正
其音釋考其名物度數以補先儒之未備仍
存其逸義旁采逺援而以己意終之其觀史
有治忽幾㣲倣史家年經國緯之法起太皥
氏迄宋元祐司馬光卒蓋以爲光卒則中國
之治不可復興誠理亂之幾也又有自省編
晝之所爲夜必書之其不可書者則不爲也
開門講學逺而幽冀齊魯近而荆揚吴越皆
不憚來受其教人也至誠諄悉内外殫盡嘗
曰己有知使人亦知豈不快哉或有所問難
而詞不能達則爲之言其所欲言而解其所
惑討論講貫終日不惓攝其粗踈入扵密㣲
聞者方傾耳聴受而其出愈眞切惰者作之
銳者抑之拘者開之放者約之随其材分咸
有所得然獨不以科舉之文授人曰此義利
所由分也篤於孝友有絶人之行處世不膠
扵古不流扵俗大德中熒惑入南斗謙以爲
灾在吴楚竊深憂之是歲大侵貌瘠加損或
問曰豈食不足乎謙曰今公私匱竭道殣相
望吾能獨飽邪其處心蓋如此
　録曰愚觀許白雲之所憂竊與今同夫是
　而不膠扵古不流扵俗蓋膠扵古則熒惑
　之變不但大侵而已流扵俗則吴楚之灾
　未必切身而已而不知儒者之心視天地
　萬物中國四夷未之有間而天道人事皆
　吾學問中之所當究初非應舉之文科目
　之士所能知也其傷中國距夷狄默與扵
　治忽幾㣲之間而所以扶世道振元綱又
　切于洞究釋老之旨此所以足任正學之
　重而身之安否爲斯道之隆替也
皇明初趙考古撝謙系出宋秦王六世孫公
恒入元累世不仕先生逺宗洙泗近取關間
信道敦篤洪武初聘至京師歸而築考古臺
作聲音文字通一百卷大闡六經百氏自謂
有精義人神之妙時人未之許也惟宋景濓
命子仲珩受其學與江西宋季子天合林公
輔同郡唐愚士信以爲然吏部侍郞侯庸事
以師禮復起至京廷臣咸謂海外聖學未聞
宜用眞儒往教遂授瓊州府學教授既至作
瓊臺布學範傳授造化經綸圖說集補前聖
成書随物書之以興起斯文爲己任雖蠻夷
荷戈執戟之徒向風慕義而逺方從游之士
不以梯山航海爲憚若三山鄭尚賓合肥王
仲迪莆田朱伯紹鳳陽孫仲嶽瓊臺吴文祥
皆宗之
丘文莊公濬信之尤篤蓋瓊州自考古之後
始知聖學文莊始以朱子㣲言散見扵傳註
語録學者猝未易求乃采其精切者彙爲二
十篇作學的又綱目以正統爲主如秦隋之
未有不可遽奪漢唐之初有不可遽予者作
世史正綱家禮雖得崇本孰實之意而儀節
闕畧作家禮儀節大學衍義尚缺治國平天
下乃采經傳子史附以己意作衍義補四書
之著廼其大者在太學一遵李忠文公遺矩
而綜理㣲密人謂忠文莫及在大位務以寛
大啓
上心忠厚變士習凡人才進退政事廢舉一
惟祖宗舊典是循預脩
英廟實録奮然以于謙被誣之事爲言衆始
信之方得從實書其功最吏部考察以多黜
爲公黜者况不敢訴公深知其弊言於
上曰唐虞三載考績三考黜陟今有居官未
及半載徒信人言未必皆實
上深然之會吏部上當黜者幾二千人
勑凡未及三載及雖經三考非爲貪暴實跡
者俱勿黜蓋信公言也
　録曰愚觀趙考古以先朝系屬自秘入元
　不仕其所著書自以爲精義入神之妙人
　亦未之許也苟非大明當空崇重眞儒闡
　揚道學安能盡信之乎自是薄海内外咸
　與同文不旋踵間有文莊者出深悟篤信
　推而騐之身心措之事業以禆我
皇明之治正以見勝國不得與于斯文而薄
　海内外藹然文明氣象豈無自歟








