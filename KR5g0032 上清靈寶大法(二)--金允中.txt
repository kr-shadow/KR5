#+TITLE: 上清靈寶大法(二)--金允中
#+DATE: 2018-05-12 10:22:11
#+SOURCE: github.com/kanripo/KR5g0032 master 88b85256                
上清靈寳大法卷之一獸二
　　　　(洞玄靈寳法師南曹執法典者權/童初府右翊治金𠃔中編并論義)
　本法戒律品
　　　十戒
一曰執心平等不得自欺二曰忠事君師
孝敬天地父母三曰慈仁及物貧儉節身
四曰清靜端直不得阿黨五曰敬遵上
法深信修身六曰敬重鬼神不得輕侮
七曰凡所衣食皆是元始祖氣不生外想
八曰灰水蕩穢不用修飾九曰口誦心拜
母使形勞十曰七日大定神光湛然見玉
清聖境
　　　十二善
不殺不害不嫉不妬不淫不盗
不貪不慾不憎不𡜍言無華綺
口無惡聲
　𠃔中嘗謂飾躬謹行之士所當爲何獨志
　於奉法行科而後方能遷善逺罪耶蓋修
　仙之道非止於盡世法而巳欲得内貞外
　潔表裏洞然始可進道法之階梯甚至髙
　眞上聖尚齋戒累功故戒律者養成德性
　檢束身心學者所當先務聖人治世之法
　必始於修身齊家然後可以治國平天下
　莫不由中而及外也今以本法戒律爲第
　一品若使行之不修身之失正則居不能
　令妻子出不能信朋友又其可對越上帝
　以交神明哉道典戒律散諸經誥中條目
　繁多不應悉録靈寳本法合隨經入戒也
　其十二善有一本除去言無華綺口無惡
　聲外以不殺不害等爲十戒又舊本於其
　條下悉加註解者蓋此十二事本爲修眞
　法子而設只據正義而行有何不可固不
　必詳加訓𥼶或議論稍失本㫖反𦤺迷誤
　後人故今刪去專存本文爾
　七事區實品
一明元始祖氣從何先化玉字而後發生萬
物二明生育混沌陶冶萬物三明靈寳
自然生成圖書總括萬象爲三才機紐四
明靈寳爲三洞祖教出生一切聖人五明
人身體法元始造立混沌聖胎法身六明
元始祖氣無形之先作何比擬降質成氣化
生萬寳今世作何體狀復採錬此氣爲丹餌
之登眞七明得靈寳之道上則白日登晨
次則長生度世或得尸解及經中備有萬法
　𠃔中切詳靈寳雖爲中乗之道實貫通三
　洞總備萬法端本澄源學者當知其始終
　道之未形先天先地自然祖氣化肇萬生
　及其結氣成文凝雲作篆於是圖書焉立
　教垂科度人接物以法爲用但法出於經
　而經涵道妙豈獨區區於齋修禁呪之間
　而巳哉儻能深徹玄機稍窺靈奥要須因
　法以知經固經而悟道知道中之道則超
　三界六極之外矣我之一靈本不蒙昧我
　之一氣自合道眞後世狂妄之徒多爲虚
　無誕謾之說使人不能測矯僞萬狀惑亂
　世人自汨其眞自戕其性可不惜哉故今
　先以戒律開其端次明七事以先知經之
　體用然後考四譯成書之㫖是法之門户
　也此何行中編經法之次序云
　四譯成書品
第一玉字生於虚無之先神文隱於混沌之
内至赤明開圖元始宣演祕諱係第一譯爲
大梵玉字第二道君標叙玉字祕諱天真
皇人書其文爲第二譯號諸天八㑹之書
第三道君撰次靈寳成經爲第三譯號雲篆
光明之章是也内王母下受黄帝龍威丈人
授大禹靈寳五符並在經内而於經之本文
無所更易故不謂之譯昔黄帝問道於峩嵋
親見皇人再蒙指授及太極眞人授道於左
仙翁亦非譯經故亦不謂之譯第四漢元
封元年七月十五日西王毋以此經下授漢
武帝帝不曉大梵之言遂攺天書玉字爲世
書號第四譯
　𠃔中考詳靈寳度人一卷自古經法傳記
　皆以爲四譯而成書理甚明白不容附㑹
　臆說也虚無之先無光無象赤明之後玉
　字方彰此第一譯也天眞皇人書爲正音
　此第二譯也道君撰次成經此第三譯也
　王毋下授漢武帝方易以成世書此第四
　譯也自兹以後經傳人世不復更有増損
　矣而天台却獨立一家之說見其經緯儀
　範第十七品増作五譯旣偁妙行眞人集
　符圖於中盟籙又稱妙行眞人三洞經爲
　靈寳大法此則妄矣太極眞人徐來勒傳
　靈寳之道付葛仙翁猶天師傳正一之科
　三茅二許受洞眞之緒此乃三洞傳教之
　宗師而非度人經中之第五譯也且譯之
　爲義謂傳言一也𥼶彼之文爲此之字如
　譯人辯四方之音亦此義也若度人經降
　世之後初不㑹有五譯豈敢甘心以從矯
　僞之論故止據古書編叙
　經文序例品
藏金玉以鎭五嶽投龍璧於海淵鑄九
鼎以安九州
　右三條上爲帝王行道安鎭國祚之例也
天地運終星宿錯度日月失昏四時
失度隂陽不調
　如此五條上消天灾之例也
除病(謂經法以/康和也)解毒害(謂消禳分野/刑害之炁也)度尸(謂/九)
(錬之法以/遷升也)
　如此三條下禳毒害之例也
上升朱宫飛升金闕飛升南宫遊宴
玉京遊行太空度上南宫飛升上清
　逍遥上清度品南宫飛升太空䰟
度朱陵遊行三界
　如此一十三條升度之例也
咸得長生全其本年皆得度世却死
　門户興隆曽祖受度便得神仙延
夀長年尸解得爲九宫眞人國祚太
平位登仙翁魔王敬形太隂錬形
爲聖君金闕之臣萬神朝禮魔王保舉
　如此一十七條功德應感之例也
齎金寳質心告盟十天
　如此一條傳度之例也
　𠃔中按舊書以齎金寳効心盟天而傳及
　依玄科四萬劫一傳又告盟十天而傳分
　爲三條蓋在經序則言上天所寳不傳下
　世至士齎金寳効心盟天而傳乃謂受傳
　合應如此至經中則言依玄科四萬劫一
　傳若有至人齎金寳質心依舊格告盟十
　天然後而付焉此正言傳度之格也不應
　别出今止存一條
身則被殃殃及九祖泄慢墮地獄
　如此三條獲罪之例
　經内明大道元氣之母生根祕諱玄眞玉
　女之妙具有禮樂器用之物形名度數兵
　革五常之道先天以備天眞皇人循體之
　也中古述作治世之教大道於是乎隱不
　知其源出於先天也經中大梵隱語六十
　四句出於大梵開圖之先有數之始呼吸
　之息契合隂陽息之數見於脉故一呼三
　寸一吸三寸推而至於丈尺於是積分爲
　寸累寸爲尺以見於物律曆度量權衡五
　緯七政八卦九宫二十四氣自茲而生聖
　人則之故制器之道因財爲尺因指爲寸
　經内備有萬法隂丹陽丹天文禁戒吉凶
　像影占徃知來之術濟幽拔顯招眞𦤺靈
　福國寧家康時阜物鎭禳保度悔謝請祈
　莫不備焉西靈龜母譯以世書而授漢武
　帝故經中多從漢制
　𠃔中切詳靈寳大法總録奧妙備載條科
　蓋其𩔖例不離於經一事一訣皆隱經内
　今略出大槩爲法之張本序例後一叚總
　說經之體用天台只増其言舜作宗師宻
　告第四十九品彼旣不深詳義理又不廣
　覽衆編遂敢妄稱宗師宻告不知乃叙事
　之舜爾又非行用之訣其人見書不博遂
　自以爲奇祕今止依經以爲序例而巳不
　敢作宻告以罔人學者旣於此見經之大
　略然後進歩於經之施用是亦爲學之序
　爾



上清靈寳大法卷之一





上清靈寳大法卷之二獸三
　　　　　(洞玄靈寳法師南曹執法典者/權童𥘉府右翊治金𠃔中編)
分章𥼶用品
太上靈寳無量度人上品妙經
　　　叙玄章第一
道言(酉上此二/字治卒喑)昔於始青天中(玉隆騰/勝天也)碧落
空歌大浮黎(帝諱見/隱語中)土受元始度人無量上
品
　　　啓運章第二
元始天尊當說是經週回十過以召十方(當/說)
(者謂此劫運/開圖出教也)
　　　眞應章第三(自然以下/大洞世界)
始當詣座(子上至午上挑發/催生安胎書吞)天眞大神上聖
髙尊妙行眞人(中指上節疊書/巳上辟邪鬼)無鞅數衆乗
空而來飛雲丹霄緑輿瓊輪羽蓋垂䕃流精
玉光(亥上流精玉光是九色/主腎圓象也治夢交)五色鬱勃(酉上/少氣)
(書/吞)洞煥太空
　　　定極章第四
七日七夜諸天日月星宿璇璣玉衡一時停
輪神風靜黙山海藏雲(子上治/氣急吞)天無浮翳四
炁朗清(自七日下止此治眼目/等疾書燒印上吞之)一國地土山
川林木緬平一等無復髙下土皆作碧玉無
有異色衆眞侍座(中指中節安宅動/土作呪土用之)
　　　還元章第五(元於五行生數立於五/行成數玄座者法身所)
　　　(御/也)
元始天尊玄坐空浮五色獅子之上(午上治/心不寧)
(心病瘧/疾吞)說經一(水)徧諸天大聖同時稱善是
時一國男女聾病耳皆開聰說經二(火)徧盲
者目明說經三(水)徧喑者能言說經四(金)徧
跛痾積逮皆能起行說經五(土)徧久病痼疾
一時復形說經六(水)徧髪白反黒齒落更生
說經七(火)徧老者反壯少者皆強說經八(木)
徧婦人懐姙鳥獸含胎已生未生皆得生成
說經九(金)徧地藏發泄金玉露形說經十(土)
徧枯骨更生皆起成人是時一國是男是女
莫不傾心皆受護度咸得長生(行其道則/長生不死)
　　　重玄章第六
道言是時元始天尊(乾上凡燒香先召十/方無極然後入意)說
經一徧東方無極無量品至眞大神無鞅之
衆浮空而至說經二徧南方無極無量品至
眞大神無鞅之衆浮空而至說經三徧西方
無極無量品至眞大神無鞅之衆浮空而至
說經四徧北方無極無量品至眞大神無鞅
之衆浮空而至說經五徧東北無極無量品
至眞大神無鞅之衆浮空而至說經六徧東
南無極無量品至眞大神無鞅之衆浮空而
至說經七徧西南無極無量品至眞大神無
鞅之衆浮空而至說經八徧西北無極無量
品至眞大神無鞅之衆浮空而至說經九徧
上方無極無量品至眞大神無鞅之衆浮空
而至說經十徧下方無極無量品至眞大神
無鞅之衆浮空而至十徧周竟十方無極天
眞大神一時同至一國男女傾心歸仰來者
有如細雨宻霧無鞅之衆迮國一半土皆偏
陷非可禁止於是元始懸一寳珠大如黍米
(乃赤黍也收之念六梵隱語四十九徧祝之/吞一粒可治一切病苦想衆眞入珠中艮上)
在空懸之中去地五丈(入珠中黍/米法也)天眞大神
上聖髙尊妙行眞人十方無極至眞大神無
鞅數衆倶入寳珠之中天人仰看唯見勃勃
從珠口中入旣入珠口不知所在國人廓散
地還平正無復欹陷(國土偏陷寳珠乃懸/旣入珠口地還平正)元
始即於寳珠之内說經都竟衆眞監度以受
於我當此之時喜慶難言(難言所/謂内諱)法事粗悉
諸天復位倐忽之間寂無遺響是時天人遇
值經法普得濟度全其本年無有中傷傾土
皈仰(先因傾心/後乃傾仰)咸行善心(連下上太平治呪/詛解和同之意)
不殺不害不嫉不妬不淫不盗不貪不慾不
憎不𡜍言無華綺口無惡聲齊同慈愛異骨
成親國安民豐欣樂太平(有如上十二善行/方契齊同慈愛異)
(骨成親/之道也)
　　　演梵章第七
經始出教一國以道預有至心宗奉禮敬皆
得度世(宗奉禮敬四字/行一皆得度世)
　　　宣祕章第八
道言元始天尊說經中所言並是諸天上帝
内名隱韻之音亦是魔王内諱百靈之隱名
也非世之常辭
　　　上聖章第九(此是元始天/尊感應功德)
上聖巳成眞人通玄究微能悉其章誦之十
過諸天遥唱萬帝設禮(諸天遥唱萬帝設禮/所以爲大洞經也)
河海靜黙山嶽藏雲日月停景璇璣不行羣
魔束形鬼精滅爽回尸起死白骨成人(日月/下乃)
(是空法定中可以自見一切無道之鬼見身/聞之皆滅如功未就未可制禦也未有定力)
(則可用後/洞視法)
　　　至學章第十
至學之士誦之十過則五帝侍衞三界稽首
魔精喪眼鬼妖滅爽濟度垂死絶而得生所
以爾者學士穢氣未消體未洞眞召制十方
威未制天政德可伏御地祇束縛魔靈但却
死而己不能更生
　　　勸道章第十一
輕誦此章身則被殃供養尊禮門户興隆世
世昌熾與善因縁萬灾不干神明護門
　　　讃玄章第十二(尊妙獨歩玉京之/上故曰大洞眞經)
斯經尊妙獨歩玉京度人無量爲萬道之宗
巍巍大梵德難可勝(大羅天上有玉京之山/紫微上宫有玉京之殿)
(三十六座再座髙虚廣/萬里軒簷五千五百里)
　　　修誦章第十三
道言凡誦是經十過諸天齊到億曽萬祖幽
䰟苦爽皆即受度上升朱宫格皆九年受化
更生得爲貴人而好學至經功滿德就皆得
神仙飛升金闕遊宴玉京也(好學之人明功/德重於誦者)
　　　上學章第十四
上學之士修誦是經皆即受度飛升南宫世
人受誦則延夀長年後皆得作尸解之道䰟
神暫㓕不經地獄即得反形遊行太空
　　　暢微章第十五
此經微妙普度無窮一切天人莫不受慶無
量之福生死蒙惠(有科/條格)
　　　效盟章第十六(至學輕泄殃逮玄祖/世人皆不得傳之禁)
　　　(脫有漏慢豈止此耶/寳祕則億曽齊功)
上天所寳不傳下世至士齎金寳效心盟天
而傳輕泄漏慢殃及九祖長役鬼官(前次輕/誦故殃)
(及其身後以泄/慢乃累其祖)
　　　玄局章第十七(九宫二十四炁/神皆在身中)
侍經五帝玉童玉女各二十四人營衞神文
(中指/中節)保護受經者身(一日佩符呪二日通行/炁脉用吞營衞神文四)
(字立效侍經五帝玉童玉女各二/十四人共二百四十人從帝行也)
　　　三元章第十八
道言正月長齋誦詠是經爲上世亡䰟斷地
逮役度上南宫七月長齋誦詠是經身得神
仙諸天書名黄籙白簡削死上生十月長齋
誦詠是經爲國王帝主君臣父子安鎭國祚
保天長存世世不絶長爲人君安鎭其方民
稱太平八節之日誦詠是經得爲九宫眞人
(戴九履一左三右七二四爲肩六八爲/足五居中宫以爲實腹此乃豁落斗也)本命
之日誦詠是經䰟神澄正萬氣長存不經苦
惱身有光明三界侍衞五帝司迎萬神朝禮
名書上天功滿德就飛升上清(中指上節此/是定心神况)
(上清中都也按龍蹻經云四梵以上次有三/清之天第一太清十二天九仙所居次上清)
(十二天九眞所治次玉清十二天九聖/所居共三十六天玉清乃最上天也)
　　　行道章第十九(凡誦經行道行法各/依式存想口傳心授)
　　　(口誦心拜並依艮上/至一指甲下桃發)
道言行道之日皆當香湯沐浴齋戒入室東
向叩齒三十二通上聞三十二天心拜三十
二過閉目靜思身坐青黄白三色雲氣之中
内外蓊⬤有青龍白虎朱雀玄武(四聖/將也)獅子
白鶴羅列左右日月照明洞煥室内項生圓
象光映十方(三氣者玄氣青元氣黄始氣白/是三氣也皆從一氣而生令居)
(三氣之中以表學人存三守一之/道乃氣之母也斯眞常之道矣)如此分明
宻呪曰無上玄元太上道君召出臣身中三
五功曹左右官使者侍香金童傳言玉女五
帝宜符直日香官各三十二人(呪日/授之)關啓所
言今日吉慶長齋清堂修行至經無量度人
臣及甲乙(謂臣及某人同轉是經以求長生/之道也如止自誦當向木德之方)
(朝太陽取青黄白三氣而誦之臣及甲乙也/大洞内章回風混合之旨云東方扶桑之宫)
(有若木太陽一出若木有光青黄白三氣蓊/鬱其頂宫中仙人於此時誦經行道以奉帝)
(德今所誦經故冝向甲乙之方甲/乙乃東方也故經云東向誦經)轉經受生
願所啓上徹俓御無上三十二天元始上帝
至尊几前畢引氣三十二過東向誦經(東方/長生)
(之方諸天所尊重也書符大/洞口訣東向於十月行道也)


上清靈寳大法卷之二






上清靈寳大法卷之三獸四
　　　　　(洞玄靈寳法師南曹執法典者/權童𥘉府右翊治金𠃔中編)
　元始無量度人上品妙經
　　　洞玄章第二十
元始洞玄靈寳本章上品妙首十回度人百
魔隱韻離合自然(凡二十/四字)
　　　赤文章第二十一(皆是本章經共六/十四字生氣眞呪)
　　　(混合/也)
混洞(刀洞/天也)赤文無無上眞元始祖劫化生諸
天開明(明大/道也)三景是爲天根上無復祖唯道
爲身五文開廓普植神靈無文不光無文不
明無文不立無文不成無文不度無文不生
(中指/中節)
　　　大梵章第二十二
是爲大梵(大洞/體也)天中之天鬱羅蕭臺玉山上
京(蕭臺是七寳玄臺有九/層髙參太空之上天)上極無上大羅玉
清渺渺劫刃若亡若存三華離便大有妙庭
金闕玉房森羅淨霐(淨霐乃三清/殿下兩池也)
　　　梵炁章第二十三(六十四字治/百病吞服)
大行梵炁(艮上識者同/道此大洞旨)週迴十方中有度人
不死之神中有南極長生之君中有度世司
馬大神中有好生韓君丈人今日校録諸天
臨軒(於赤明劫中在浮黎國中開圖校録之/日校是比校罪福輕重録是記録功過)
(淺深此二句/係在招眞章)
　　　招眞章第二十四
東方無極飛天神王長生大聖無量度人(震上)
南方無極飛天神王長生大聖無量度人(離上)
西方無極飛天神王長生大聖無量度人(兊上)
北方無極飛天神王長生大聖無量度人(坎上)
東北無極飛天神王長生大聖無量度人(艮上)
東南無極飛天神王長生大聖無量度人(巽上)
西南無極飛天神王長生大聖無量度人(坤上)
西北無極飛天神王長生大聖無量度人(乾上)
上方無極飛天神王長生大聖無量度人(中指)
(甲下資/薦用)
下方無極飛天神王長生大聖無量度人(中指)
(中節使者/攝召用)
　此十位神王功力甚大凡有事告神王遣
　飛天使者當誦神王内諱
十方至眞飛天神王長生度世無量大神並
乗飛雲丹輿緑輦羽蓋瓊輪叅駕朱鳳五色
玄龍(辰上治肝/病書吞之)建九色之節十絶靈旛前嘯
九鳳齊唱後吹八鸞同鳴獅子白鶴嘯歌邕
邕(治肺/出聲)五老啓途(中指/中節)羣仙翼轅億乗萬騎
浮空而來傾光迴駕(四指四節/書吞之)監眞度坐(寅/上)
(催生/吞之)諸天丞相(丞炁/相炁)南昌上宫韓司主録監
生大神(寅上催/生吞之)執籙把符齊到帝前隨所應
度嚴校諸天普告三界無極神鄕泉曲之府
北都羅酆三官九署十二河源(河源十二月/月度於東井)
上解(某/人)祖考億劫種親疾除罪簿落滅惡根
不得拘㽞逼合鬼羣(中指中白誥道告三界/黄紙墨書計四十八字)
(行法/用)
元始符命時刻升遷北都寒池部衞形䰟制
魔保舉度品南宫死䰟受錬仙化成人生身
受度劫劫長存隨劫輪轉與天齊年永度三
途五苦八難超陵三界逍遥上清一如符命
金龍驛傳(凡六十四字後書九/幽符外青紙朱書)
　年月日具法位(臣)某吉時告下
　　　寳諱章第二十五
上清之天天帝玉眞無色之境梵行(梵行者/道中之)
(道天中之天出入無門眞空無/碍也故云三界之上逍遥上清)升天右劵(元/始)
(升天寳券文篆劵大洞法也用/青紙朱書六十八字背書眞文)
太皇黄曽天帝鬱繿玉明
太明玉完天帝須阿那田
清明何童天帝元育齊京
玄胎平育天帝劉度内鮮
元明文舉天帝醜法輪
上明七曜摩夷天帝恬懀延
虚無越衡天帝正定光
太極濛翳天帝曲育九昌
赤明和陽天帝理禁上眞
玄明恭華天帝空謡醜音
耀明宗飄天帝重光明
竺落皇笳天帝摩夷妙辯
虚明堂曜天帝阿栁婁生
觀明端靖天帝⬤宻羅千
玄明恭慶天帝龍羅菩提
太煥極瑶天帝宛黎無延
元載孔升天帝開眞定光
太安皇崖天帝婆婁阿貪
顯定極風天帝招眞童
始皇孝芒天帝薩羅婁王
太皇翁重浮容天帝閔巴狂
無思江由天帝明梵光
上揲阮樂天帝勃勃監
無極曇誓天帝飄弩穹隆
皓庭霄度天帝慧覺昏
淵通元洞天帝梵行觀生
太文翰寵妙成天帝那育醜瑛
太素秀樂禁上天帝龍羅覺長
太虚無上常容天帝總監鬼神
太釋玉隆騰勝天帝眇眇行元
龍變梵度天帝運上玄玄
太極平育賈奕天帝大擇法門
　巳上劵裏文背毎兩句作一行天名用朱
　書帝諱用墨書
三十二天三十二帝諸天隱諱諸天隱名天
中空洞(天帝金闕玉房/空洞謂大洞也)自然靈章(二/章)諸天隱
韻天中之音天中之尊(上/帝)天中之神(太一司/命以下)
天中大魔天中之靈九和十合變化上清無
量之奥深不可詳敷落神眞普度天人
　　　受度章第二十六
今日欣慶受度歷關諸天(辰/上)請滅三惡斬絶
地根飛度五戸名列太玄魔王監舉無拘天
門(辰上得道之鬼䝉天尊賜劵出符告得三/界魔王舉到天門不得拘執佩之修行法)
(爲之關計二十八/字欲開通五道也)東斗主筭(卯/上)西斗記名(酉/上)
北斗落死(子/上)南斗上生(午/上)中斗大魁總監衆
靈(中指中節保生護/命呪符或書吞之)
青帝護䰟(卯/上)白帝侍𩲸(酉/上)赤帝養炁(午/上)黒帝
通血(子/上)黄帝中主萬神無越(中指中節呪之/治身上走㾏疼)
(痛手揉/之則安)
　　　衞眞章第二十七
青天魔王巴元醜伯(卯/上)赤天魔王負天擔石
(午/上)白天魔王反山六目(酉/上)黒天魔王監醜朗
馥(子/上)黄天魔王横天擔力五帝大魔(中指中/節祛邪)
(治痛⬤書/而吞之)萬神之宗飛行鼓從總領鬼兵麾
幢鼓節遊觀太空自號赫奕諸天齊功上天
度人嚴攝北酆神功受命普掃不祥八威吐
毒猛馬四張(午上八威吐毒酉上/一切毒蟲所傷書貼)天丁前驅
(中指/中節)大帥仗旛(辰上辟/邪祟)擲火萬里(寅/上)流鈴八
衝敢有干試拒遏上眞(道之至人/蓋衆邪)金鉞前戮
(中指甲下/書貼辟邪)巨天後刑(四指/根)屠割鬼爽風火無
停千千截首萬萬剪形魔無干犯鬼無妖精
三官北酆明檢鬼營不得容隱金馬驛程普
告無窮萬神咸聽三界五帝列言上清(三十/二字)
(神公所受之命/也大事用之)
　　　玉曆章第二十八
元洞玉曆龍漢延康眇眇億劫混沌之中上
無復色下無復淵風澤洞虚金剛乗天天上
天下無幽無冥無形無影無極無窮溟涬大
梵寥廓無光赤明開圖運度自然(坎上此靈/寳正經計)
(六十四字凡呪/水用此呪十徧)
　　　流化章第二十九
元始安鎭(子上治騖/悸書吞之)敷落五篇赤書(赭石/書之)玉
字八威龍文保制劫運使天長存梵氣彌羅
萬範開張(此三十二字法天也/可呪安宅書爲大將)
　　　升玄章第三十
元綱流演三十二天輪轉無色週迴十方旋
斗歷箕回度五常(五星/也)三十五分總氣上元
八景𡨋合氣入玄玄
　西龜之山一曰龍山乃九天之根紐黄氣
　之淵府在天西北之角周回千萬里與玉
　清連界東南接通陽之霞上承清宫神虎
　之門西北則寒穴之野上通金闕神仙之
　庭南則極於太丹浮黎之鄕氣恊洞陽之
　光北則正於勾陳交關華蓋氣踐廣陵中
　央直衝玉京八逹交風山嶺平天三萬里
　湧金爲墻結玉爲門金臺玉樓十二神宫
　上有自然流精紫闕金華之宫瓊瑶之室
　傍通九竅之洞自生紫氣之雲交帶鳳文
　九色落陳崖生紫桂秀嶺瓊林結瑚爲條
　植玉爲根騫樹含實赤子白環三華耀葩
　於朱景反香流芳於太玄八氣扇飆以長
　鼓玉籟空唱而成音龍嘷雲樓鳳嘯絶岑
　毒獸萬羅長蛇千㝷神宫堂堂靈仙紛紛
　巍巍元舘觸類吐津蓋元始之妙化實天
　元之靈根也
　　　契玄章第三十一
玄中太皇上帝髙眞汎景太霞嘯詠洞章金
眞朗郁流響雲營玉音攝氣靈風聚烟紫虚
鬱秀輔翼萬仙
　　　成眞章三十二
千和萬合自然成眞(凡和合用此書/吞二指中莭)眞中有
神長生大君無英公子白元尊神太一司命
桃康合延執符把籙保命生根上遊上清出
入華房八𡨋之内細微之中下鎭人身泥丸
絳宫中理五氣混合百神十轉迴靈萬氣齊
仙(凡一章作布氣呪念十/徧吹患處二指中莭)
　　　挹華章第三十三
仙道貴生無量度人上開八門飛天法輪罪
福禁戒宿命因縁普受開度死䰟生身身得
受生上聞諸天諸天之上各有生門中有空
洞瑶歌之章魔王靈篇辭叅髙眞
　　　第一欲界飛空之音
人道眇眇仙道莾莾鬼道落兮當人生門仙
道貴生鬼道貴終仙道常自吉鬼道常自凶
髙上清靈爽悲歌朗太空唯願仙道成不欲
人道窮北都泉曲府中有萬鬼羣但欲遏人
筭斷絶人命門阿人歌洞章以攝北羅酆束
送妖魔精斬馘六鬼鋒諸天氣蕩蕩我道日
興隆
　　　第二色界魔王之章
落落髙張明氣四騫梵行諸天周迴十方(疊/篆)
(作大符/鎭宅)無量大神皆由我身我有洞章萬徧
成仙仙道貴度鬼道相連天地眇莾穢氣氛
氛三界樂兮過之長存身度我界體入自然
此時樂兮薄由我恩龍漢蕩蕩何能别眞我
界難度故作洞文變化飛空以試爾身成敗
懈退度者幾人笑爾不度故爲歌音
　　　第三無色界魔王歌曰
三界之上眇眇大羅上無色根雲層峨峨唯
有元始浩劫之家部制我界統承玄都有過
我界身入玉虚我位上王匡御衆魔空中萬
徧穢氣氛葩保眞者少迷惑者多仙道難固
鬼道易邪人道者心諒不由他仙道貴實人
道貴華爾不樂仙道三界那得過其欲轉五
道我當復柰何
此三界之上飛空之中魔王歌音音參洞章
誦之百徧名度南宫誦之千徧魔王保迎萬
徧道備飛升大空過度三界位登仙翁有聞
靈音魔王敬形勑制地祇侍衞送迎㧞出地
戸五告八難七祖升遷永離鬼官䰟度朱陵
受錬更生(戌上巳上三十二字黄𥿄黒/書勑當處土地地祇等神)是謂
無量普度無窮有秘上天文諸天共所崇泄
慢墮地獄禍及七祖翁
　　　天寳章第三十四
道言此二章並是諸天上帝及至靈魔王隱
祕之音皆是大梵之言非世上常辤言無韻
麗曲無華宛故謂玄奥難可㝷詳上天所寳
祕於玄都紫微上宫依玄科四萬劫一傳若
有至人齎金寳質心依舊格告盟十天然後
而付焉
　　　普護章第三十五
道言夫天地運度亦有否終日月五星亦有
虧盈至聖神人亦有休否末學之夫亦有疾
傷凡有此灾同氣皆當齊心修齋六時行香
十徧轉經福德立降消諸不祥無量之文普
度無窮
　　　隂錬章第三十六
道言夫末學道淺或仙品未充運應滅度身
經太隂臨過之時同學至人爲其行香誦經
十過以度尸形如法䰟神徑上南宫隨其學
功計日而得更生轉輪不滅便得神仙
　　　保鎭章第三十七
道言夫天地運終亦當修齋行香誦經星宿
錯度日月失昏亦當修齋行香誦經四時失
度隂陽不調亦當修齋行香誦經疫毒流行
兆民死傷亦當修齋行香誦經師友命過亦
當修齋行香誦經夫齋戒誦經功德甚重上
消天灾保鎭帝王下禳毒害以度兆民生死
受頼其福難勝故曰無量普度天人
　　　至言章第三十八
道言凡有是經能爲天地帝主兆民行是功
德有灾之日發心修齋燒香誦經十過皆諸
天記名萬神侍衞右别至人尅得爲聖君金
闕之臣諸天記人功過毫分無失天中魔王
亦保舉爾身得道者乃當洞明至言也
　　　大洞章第三十九
諸天中大梵隱語無量音道君撰元始靈書
中篇
亶婁阿薈無惒觀音須延明首法攬菩曇
稼那阿奕忽阿流吟華都曲麗鮮菩育臻
荅落大梵散烟慶需飛灑玉都明魔上門
無行上首囘蹠流玄阿陀龍羅四象吁員
南閻洞浮玉眸詵詵梵形落空九靈推前
澤洛菩臺緑羅大千眇莾九醜韶謡縁邅
雲上九都飛生自騫那育郁馥摩羅法輪
霐持無鏡攬姿運容馥朗廓奕神纓自宫
刀利禪猷婆泥咎通宛藪條色大眇之堂
流羅梵萌景蔚蕭嵎易邈無寂宛首少都
阿繿郁笁華莫延由九開自辯阿那品首
無量扶蓋浮羅合神玉誕長桑栢空度仙
玃無自育九日導乾坤毋東覆形攝上玄
陀羅育邈眇炁合雲飛天大醜總監上天
沙陀劫量龍漢瑛鮮碧落浮黎空歌保珍
惡奕無品洞妙自眞元梵恢漠幽寂度人
　　　感應章第四十
道言此諸天中大梵隱語無量之音舊文字
皆廣長一丈天眞皇人昔書其文以爲正音
有知其音能齋而誦之者諸天皆遣飛天神
王下觀其身書其功勤上奏諸天萬神朝禮
地祇侍門大勲魔王保舉上仙道備尅得遊
行三界升入金門此音無所不辟無所不禳
無所不度無所不成天眞自然之音也故誦
之𦤺飛天下觀上帝遥唱萬神朝禮三界侍
軒羣魔束首鬼精自亡琳琅振響(酉上書此/四字吞之)
(治/聾)十方肅清河海靜黙山嶽吞烟萬靈振伏
招集羣仙天無氛穢地無妖塵冥慧洞清大
量玄玄也(玄上書以/開心也)
　𠃔中切惟靈寳之經則洞玄部也一十二
　部悉總於中乗度人之一卷義理幽玄故
　謂上聖巳成眞人能悉其章然教因時以
　顯法應運而行學者雖未能𧷤隱索微第
　經文譯以世字又非𥼶氏胡語之不可辯
　者秖隨正理而詳審亦足以洞其大略故
　經法自初及中分而四十章章各有其義
　義各有所主此則靈寳出法之始也行持
　之士進洞玄之仙軄備靈寳之法僚可不
　先於此究心哉𠃔中以爲冝深徹分章之
　本意然後七經八緯之可通學者能精思
　詳究自得無窮之至天台之書亦編入法
　中於其間小有増攺且易其名曰大經訓
　解夫訓解則註𥼶之義度人經至齊而有
　嚴東至唐而後有薛幽棲軰相繼註釋自
　後訓解甚衆而未可謂之法也四十章之
　用乃法之始天台却以爲大經訓解此故
　不得不以實名而入品非欲故謂異同也


上清靈寳大法卷之三










上清靈寳大法卷之四獸五
　　　　　(洞玄靈寳法師南曹執法典者/權童初府右翊治金𠃔中編)
　七經八緯品
元始大定神光湛然七日七夜洞觀百靈
徹視十方玉札洞視内解採錬祖炁生
聖胎法身(訣未/降)五行正炁内錬黍米寳珠
神變積而成丹(訣夫/降)中理五炁混合百神(訣/未)
(降)
　巳上謂之七經
流精玉光隂陽丹(訣未/降)内包九鼎外合九色
洞陽符大開圖(訣未/降)梵炁流行合於太陽流
演十方(訣未/降)三宫修誦洞照幽微五品
隂功濟生陽德升度無間
　巳上謂之八緯
　𠃔中竊謂靈寳之道洞玄之品肇於洪濛
　之始演於億劫之先及其應運流光因經
　立教皆不出於七經八緯但其科法有叙
　録入編者有未降人間者巳逐事䟽出於
　本品终不敢牽強而爲之說也台山靈寳
　中謂之修誦緯品其一曰太一含華玉露
　迎珠存之誦之不待萬徧而登眞名寳珠
　玄化緯其二曰司命化生降而復升存誦
　萬徧馳雲駕龍白日上登太空名獅子威
　神緯其三曰帝宫分身三元功成萬徧足
　備舉身升仙名上宫妙乗緯其四曰丹臺
　内座中禁成眞六千積功德同九眞名中
　禁證眞緯其五曰丹谷潜老神炁俱存三
　千下行名籍玉京名下元初學緯其六曰
　三炁生三上合三天造兆一身分形十天
　形同天師儀範自然坐御獅子在於空玄
　日光寳珠五文宗元十過周回應感玄變
　名立應神通緯其七曰内服外誦三十二
　音心存玉尊泥丸帝宫神誦玉章俯仰元
　君萬徧巳畢無所不成名玉音萬靈緯其
　八曰三界七元百千萬徧三界可度仙翁
　雲軿名三界拓靈緯此其八緯也自有靈
　寳大法以來諸家編叙甚衆其他雖互有
　得失莫不以七經八緯爲之宗本錬行累
　功登眞度世以𦤺神機道妙多隱其中今
　台山上以修錬存思分爲八緯與世傳略
　不相同却於經緯儀範品中略出七經之
　名而不載七經之條徃徃其人未覩全書
　於是以意逆料遂立此品用之修誦固不
　爲礙理但一失古法七經八緯之目皆經
　中之事也由網之捨網使學者不知發足
　動歩之蹊徑而覬升堂入室不其難乎
　元綱流演品
元網則元炁之路九天之根在西北之角與
玉清連界東南則接通陽之霞上承清官神
虎之門西北則寒穴之野上通金闕神仙之
庭南極於大丹浮黎之鄉炁恊洞陽之光北
則正於勾陳交關華蓋炁踐廣陵中央直衝
玉京八逹交風即西龜之山乃天之根也(詳/見)
(分章釋/用品)
　𠃔中考詳元綱者乃天之根紐炁之經纒
　道源未判元綱巳肇此乃天地之大體妙
　炁之靈樞羅絡乎三十二天之中貫通於
　二十八宿之分形於上者謂之道流於下
　者謂之教行之内則配合於身施之用則
　旋回有法此乃因天地之自然象人之體
　用也且人之幻身結形穢濁受質胚胎一
　毫一毛非塵腐之物獨我之一靈與天地
　相爲终始是均禀祖炁也故頭圓似天足
　方似地目如日月體象乾坤炁息周流宻
　應天度人能修此以應彼則可以與天長
　存超然不泯矣昧者不悟其眞不考其用
　乃中曰身備有天地不假外求非也内錬
　之法散而爲三千六百傍門要在金丹正
　訣其始也追二氣於黄道㑹三性於元宫
　而其成也隂𩲸消蹤陽神契道隨其功業
　之輕重第其資品之崇卑效職仙曹受書
　洞府終不謂我身有天地而外無天地内
　有形神而外無鬼神得一末術便以爲有
　内而無外何其謬哉近者亦有知此論之
　非者矣所恨不逢師旨揣量莫得其要旣
　不全内又不專外乃自謂之說曰謂之不
　内不外是又去理逺矣且蒼蒼在上天也
　日月星辰天之文也愽厚無根地也山川
　河嶽地之理也人之一身四肢五體乃天
　地間之一物而性靈於餘物耳戴天履地
　而言外無天地可手𠃔中今此所叙元綱
　之體乃天之經常也次則叙人身取法天
　地配合隂陽言其象也天以剛徤而不息
　故天得以長存也人能㑹道而澄神人亦
　可以不泯也此非身中自爲天亦非不内
　不外未免悞天下後世矣故不得不明辯
　之
　元綱者升神之要路天階之絶景道源旣
　判神天崆峒之上非言可盡非見聞可窮
　悟其眞者因眞修眞而外眞自應識其妙
　者因妙得妙而外妙自臻推神天之象則
　元綱之位其逺其近舉可知也人之有元
　炁開通骨脉肶穴上逹於頂一如天上元
　綱之路人之䰟𩲸在身一如氣在天中知
　出入則長生飛騰不知則庸愚之夫不審
　術業未曉仕䆠官聮之次而求見君也夫
　元炁融聚䰟𩲸所養爰有眞精眞精本根
　於右腎右腎爲命門在脊骨之窮其下有
　太骨骨中之髓透尻骨其穴名龜尾其身
　爲王毋面南而治事因帝所向而言之則
　謂之西龜之山道家託諭爲名也又爲之
　金闕以其居西也右爲金闕左爲玉房言
　玉在山而木潤居東方也又玉水之所本
　陽精之化精之所著名曰淨霐此乃元綱
　之炁根本之所發也寳圖之設髙壇起於
　此鬱羅蕭臺基於北臺之中尊直當於心
　所謂靈臺也上清之境太清之上際則心
　之下也心之懸垂其下爲肝肝之下二分
　北斗七星居之其氣逹心其源上通舌下
　名曰湧泉其氣下逹右賢之炁泄者以湧
　泉之炁不禁謂之交鋒交鋒者言斗之罡
　星大魒所照之地其性肅殺其神即慾界
　也如知其道者以舌拄上㬽直運其氣循
　脊而上以脊通頭頭上者玉京之要路所
　謂西龜山與玉京爲鄰界也今人不知便
　以爲西龜山在腦然西龜去玉清之炁四
　千萬重居中炁直逹在天則火星最低炁
　先及也又心屬火言上逹而相感夫日月
　與火星齊故遊日月參之一身則兩乳與
　心齊兩乳者眼之根源也人之二乳藏精
　以養目也故老氣衰目昏乳無汁賢無精
　箕斗在天之東北爲天之關楗艮之位也
　於人則右手肩井穴也人之炁脉以右爲
　始天道之行以西北爲姓由西行而至牛
　宿則天事畢矣然未有發生故造化於此
　起焉言重入火星也入氣雖一周而消息
　係焉重入心中也由火木水金而行者天
　度也由心肝腎肺者氣俞也即背脊之穴
　也取脊穴而觀則上下左右見矣求其妙
　而推其喉環通於頂門所以爲玄玄之妙
　難以言而盡不可指而名也無色之界在
　心之下空洞之中斗魁之左也復自斗口
　則以舌拄上㬽名曰天橋則超上清而至
　玉清矣如此則玉清之景頭也上清之景
　絳宫也太清之景丹田心爲靈臺則靈臺
　之說可見矣於是而守守之在心於是而
　朝朝之在頭此三華離便大有之庭也故
　天中之天無英白元之㑹於心也自然成
　眞㑹於頭也修靈寳之道於身中至此而
　事畢矣不可得而容聲矣
　𠃔中切論元綱流演之於天者巳叙於前
　體合於人身者存録於此學者冝深知此
　身之所以貴重者可以爲眞仙可以配天
　地可以錬形神可以㑹道妙乃道家因物
　象以設比喻法天地以立名偁隨已育之
　身而立有爲之法自有爲而至於無爲以
　有形而升入無形然後夀齊天地與道合
　眞其事始於身中而不止於身中也
　元綱流演圖
　𠃔中按眞誥中諸論五星圖所布常南面
　也以太白位在西歲星位在東按而施之
　所以爾者五星隱伏縱横無常不如北斗
　列象常在故一以定位於五方不得隨星
　之所在也𠃔中考之天文五星並無定位
　或如連珠或聚東井留伏逆順𨇠度不齊
　按圖行事合從五行所屬以定方而已是
　眞誥中所論亦如此當知此圖爲行事設
　也如二十八宿上貫三十二天之炁則所
　屬互相不同今只以三十二天環列四方
　二十八宿亦從天文定位以正方隅以便
　朝謁而已非以一宿而應一天之炁也若
　取某天之炁而下貫某宿則方隅錯雜矣
　難於行用故也
　謁三十二天自太皇黄曽天始至平育賈
　奕天終然後回謁二十八宿每宿十二歩
　箕起而斗終於斗宿旋身回至箕却望斗
　魒而至謁五星如法(詳見淨/明經法)
　升神上境入北斗之中三台六星蓋頂而
　行歩斗一座次六歩應三台而岀左環四
　十九歩犯火星又東行入十一歩至太陽
　謁孝道仙王復右行六十四歩自北入西
　至太隂謁孝道明王左旋而出左行復右
　行凡七返如環此無色界定想見無色界
　諸仙眞來徃於是周歷十方謁三十二帝
　二十八宿每宿丁罡十二歩以回共三百
　三十六歩至斗宿即借箕星之罡以行直
　環望北斗大魒之次及交風之山右旋南
　嚮四十九歩重入火星經於太隂三十六
　歩謁水星由水東行至于太陽之側右行
　六十四步成木東向謁木星再回而行借
　水星罡復出太隂之傍八十一步成金西
　向謁金星東行逹于斗口三十五歩而入
　中謁土星反行再入金水木之宿直望北
　方玉京金闕乃八歩而進再拜長跪
具法位(臣)姓某(臣)幸因宿慶獲際眞風入靖
凝神恭朝天闕身外之身冐扺玉京(臣)無任
瞻天望聖惶懼屏營之至再拜
重啓云(臣)凡骨性頑理難超舉幸因師授使
遂飛神不避誅夷敢披丹悃(入事/意臣)無任
祈恩俟命之至謹言再拜退復元路神入頂
門呪曰
蛇蟬蛇蟬脫殻離塵吾今朝眞上謁青雲欲
使神人閉債封形舉歩以去祕訣靈靈急急
如律令
　右元綱流演之圖乃梵行諸天之路也始
　於飛神躡斗終於謁帝朝元若能精思按
　行出入旣熟登對不亂可以上章奏事役
　使鬼神以𦤺脫殻升眞混合梵炁錬形之
　術朝元之方莫先乎此每於三元入節甲
　子庚申入靖焚香面北平坐臨目靜思凝
　神定想氣息綿綿神風不鼔聳身出頂如
　蟬之脫殻升歩空玄如法行事自微至著
　由想念而及成眞則存乎其人矣
　𠃔中謹按此條乃法中之要用章奏之本
　源如金丹之成身外生身事非小補近世
　天台靈寳法中多教人止於身中作用由
　不及上極於泥丸二十八宿三十二天三
　境十方千眞萬象環於泥丸之中其元綱
　飛步乃收神入腦有如集身神朝元之法
　又𩔖補腦還精之術甚至上章啓事飛神
　告謁皆以此爲不傳之妙彼但見傍門法
　中有此等功用頗多便執以爲祕訣旣於
　靈寳不得要領遽假此以行之又慮見議
　於識者故其徒自想神異不言於人豈知
　元綱流演於三十二天之中經二十八宿
　之分乃天中之根樞也人身象之爾存身
　中之百神定神中之一念馳誠上境㑹道
　朝眞非止專力於泥丸而巳存内眞而外
　眞自應知身度而天度可窺若想念專純
　久則錬神易質無足疑者儻還神於身内
　注意於腦中則非矣學者冝深詳究此機
　平心勿泥庶徹正眞之理共超清靜之鄕
　玄穹主宰品
髙眞上聖總録穹玄妙有妙無不可窺測經
典一岀漸露其機三洞正科其理淵深自大
唐以後經誥散失逐時𥙷綴眞僞混淆有識
之士能别其源悉其理始可指其萬分之一
爾元始天尊萬化之源道之玄炁不可擬議
然散而爲炁聚而成形其中有神強名天尊
居玉清聖境靈寳天尊道之元炁以教言之
元始爲洞眞則至此爲洞玄居上清眞境道
德天尊道之始炁以教言之自元始至此爲
洞神居太清仙境昊天上帝自三炁化生髙
出乾坤之表生萬物而不載也三才肇立炁
清髙澄積陽成天萬彚之源豈應無主故以
形象言之謂之天以主宰言之謂之帝出治
於玄炁之下而尊於三界之上是爲天主北
極大帝則紫微垣中帝座是也按天文志云
南極入地三十六度北極出地三十六度天
形倚側蓋半出地上半還地中萬星萬炁悉
皆左旋惟南北極爲之樞紐而不動故天得
以運轉也世人望之在北而曰北極其實正
居天中爲萬星之宗主三界之亞君次於昊
天上應元炁是爲北極紫微大帝也台山靈
寳法中却云紫微北極大帝乃三界萬神萬
煞之帝欺罔凡世褻瀆上玄深可驚畏學者
所當深戒天皇大帝乃北極帝座之左有星
四座其形聮綴微曲如鈎是名勾陳其下一
大星正居其中是爲天皇大帝也其總萬星
位同北極却爲樞紐而天皇亦隨天而轉上
應始炁三炁之下萬天之上三界之中莫尊
於此三帝矣
　𠃔中竊惟
　三清三境天尊人孰不知其爲玄元始三
　炁但炁之聚則爲形散則復爲炁是萬化
　之源三才之祖天地之根不可得而名議
　赤明啓運大道流光或火錬太空或皇人
　按筆眞文降世三洞宣行故有洞眞洞玄
　洞神之部天寳靈寳神寳之稱中古以後
　遂立科法三洞各有經籙故謂之三乗九
　等也道之隱者不可知道之用者故立教
　台山靈寳法中却叙云元始天尊乃道中
　之主太上道君乃法中之主太上老君乃
　教中之主吁三洞四輔法籙之源九品三
　乗互相通貫而以爲三清各主其一其爲
　誣罔可勝言哉想其不知三清之爲何物
　也可爲瞽者指路於其前盲者繼蹤於其
　後其說如此而欲行其法以拔幽濟顯敢
　望其感格耶台山法中又云紫微上宫天
　皇大帝則紫微垣中勾陳之下者是也可
　以言紫微垣或言勾陳宫可也若稱紫微
　上宫乃是玄都玉京山非紫微垣也一字
　之羌别利害甚重昔唐朝尊老君爲聖祖
　天皇大帝此乃唐室一時尊祖之典又非
　紫微垣之天皇大帝也不識古今妄稱名
　號罪不容貸矣内有聖祖天尊位號辯論
　今世旣不設此位不復書入矣非漏落也
　此聖位乃宋朝之始祖以元天大聖后爲
　配耳只今之九天司命眞君也
上清靈寳大法卷之四
上清靈寳大法卷之五獸六
　　　　　(洞玄靈寳法師南曹執法典者/權童初府右翊治金𠃔中編)
　三界宫曹品
　　　上界
無上大羅天玄都玉京玉清境上清
境太清境九天大帝九天上帝三
炁丈人三寳君三天門下天樞院泰
玄都省種民四天無色界四天色界
十八天欲界六天(係三十/二天)大福世界八梵
天五老上帝宫東極青宫東華上相
宫南極長生大帝西靈龜闕四極眞
王北極紫微垣天帝垣太微垣丹
靈上宫韓司火府上清童初府北魁
玄範府三界魔王宫五帝魔王宫太
陽宫太隂宫北斗七元宫上元天官
宫清靈左宫元皇中宫洞白右宫
上元九府三十六曹三宫
　　　中界
中嶽崑崙山十大洞天三十六洞天
三百六十名山九壘北都羅酆山北
太帝君宫紂絶隂天宮泰殺諒事宗天
宫明晨耐犯武城天宫恬昭罪氣天宫
(抜眞誥所載六宫名數内第四宫名恬眧/不知恬昭是也恬照是也後人更冝詳考)宗
靈七非天宫敢司連宛屢天宫十王眞
君洞隂金闕北都府司命府五道
府泉曲府丈人宮鬼官北斗四明
眞公府變生府溟泠大神東嶽帝宫
　泰山府(乃東嶽/分治所)中元地官宫中元九府
共四十二曹三宫
　　　下界
東霞扶桑宫䁑谷神王府蓬萊宫蓬
萊都水司方諸青童宫十洲九江水
帝宫四海龍王四瀆源王五湖王者
十二河源下元水官宫下元三宫九府
四十二曹
　𠃔中切聞天眞司於上境鬼神主於幽𡨋
　固非世人所可測然而行持之士亦須少
　逹天地之正理粗曉教法之源流旣不通
　古今又不考經典妄以己見測度迷悞後
　世可不哀哉靈寳之法因應世而列科條
　奏申所及祈請所關有所據而言之可也
　台山靈寳法中以三清上帝列爲三師救
　苦天尊爲眞師又稱玄師法中續添言辭
　皆以玄師冠其首不知後世增廣之書與
　舊典不同又立修用仙曹品以經中一句
　作一司且如不得拘留逼合鬼羣經中本
　意自謂應度之䰟出離幽境不得復行拘
　留而逼合於鬼群之中是承上文之義爾
　却取以爲不得拘留司逼合鬼羣司如無
　所不辟無所不禳無所不度此言大梵隱
　語之功用能如此今却不同經意取以爲
　無所不辟司無所不禳司無所不度司今
　日欣慶受度歷關諸天魔王監舉無拘天
　門却除去今日二字取以爲欣慶受度司
　歷關諸天司魔王監舉司無拘天門司此
　言經之功用感著今日欣慶受度之後歴
　關諸天則魔王保舉無拘天門爾乃斷章
　破句悉以爲司且有修用仙曹施用仙曹
　赫奕仙曹三界所向仙曹等例牽合誕妄
　無所不至如三界所向之字初不出於經
　中赫奕二字則經中自號赭奕諸天齊功
　乃稱天中魔王之威德初不及其他亦非
　有此曹局今却取經中名列太玄等語三
　十餘句以爲赫奕仙曹與經中之義了不
　相關似此不止二百司其法者書以爲將
　吏軄位及臨壇呼召不識正理不知慚愧
　三洞四輔經典數千萬卷若皆以經中一
　句爲一司則經誥典章乃盡爲司局之名
　深機奥義皆莫得聞王升卿所編靈寳大
　法考證甚多其以經句爲司處亦有數條
　失於刪去巳爲不當而台山排聮補綴礙
　理極甚如掌醮司降聖司之𩔖是也自宋
　齊唐洎于宋朝所設羅天醮三千六百位
　則包總備具亦無此等司治天樞院居三
　天門下詳見拜章科典乃攺稱南極天樞
　院猶悞也自北極爲中天過北極方至天
　門南極則入地三十六度與北極相對今
　却顚倒錯謬不知南北憑此關申得不違
　科失格耶𠃔中今立玄穹主宰品以明三
　清三帝三炁之源繼之以三界宫曹品以
　備關申之目祈禳升度拔幽濟顯巳足備
　事恐學者反謂此書之略或輕易增入謬
　妄名司貽害無窮故不得不爲之辯
　朝元入靖品
夫靖室者不雜塵穢不交世事建立壇墠法
地象天稱家之有無隨舍之廣狹耶排列聖
位望闕朝元内外莊嚴身心同潔交眞靈於
肹蠁㑹至道於洪濛非在妄立名稱以欺世
罔俗也在宫觀則設三境至眞諸天上帝位
次或居俗舍則中建三寳傍列衆眞遇朝謁
望闕存思而巳今具聖位之略云
玉清聖境元始天尊上清眞境靈寳天尊太
清仙境道德天尊昊天上帝北極大帝天皇
大帝后土皇地祇長生大帝青華大帝東華
木公青童道君白玉龜臺九靈太眞金母元
君東極太乙救苦天尊(已上正列不/立位則口啓)
九天上帝三十二天上帝五福十神太一眞
君上清十一曜星君北斗七元星君天地水
三官大帝北極四聖元帥眞君靈寳五師眞
君日宫孝道仙王月宮孝道明王太極仙翁
葛眞人都仙大史妙濟眞君南極長生大君
度世司馬大神好生韓君丈人司命司録尊
神延夀益筭度厄尊神三界大魔王五帝大
魔王五天魔王十方無極飛天神王南昌上
宫主宰髙眞北隂酆都大帝東霞扶桑大帝
五嶽五天聖帝酆都六天十洞主宰暘谷神
王九江水帝十二河源聖衆洞天福地主録
仙眞崑崙上宫三百六十名山仙衆童初府
蕭閑堂易遷舘眞仙聖衆三五功曹左右官
使者左右龍虎君侍香金童傳言玉女五帝
直符直日香官(巳上共三/十七位)
　清旦澄神定志整具冠褐先立户外臨目
　存思身神羅列叩齒九通乃微呪曰
大明靈神九度鬱青朝霞藏輝濯錬五神
宣駕六合七神調平結節散釋胎根肅清
　臨壇符法品中云凡入户先左足岀户則
　先右足此品却云舉右足入戸未審是非
　切記用心於諸經法中參考辯證續見眞
　誥中載云入靖戸先前右足著前後進左
　足令與右足齊畢乃趍行如故使人陳啓
　通逹上聞方知臨壇品中錯誤再叩齒九
　通念
　　　朝入戸呪
四明功曹通眞使者傳言玉童侍香玉女
爲我通逹道室正神上元生炁入臣身中
令所奏章關逹上聞
　舉右足先入户至聖前烈火豐香平心定
　炁存香官使者左右龍虎君侍香金童傳
　言玉女夾侍香案日月去面各九寸北斗
　蓋頭魒向前三炁蓊鬱身在炁中然後閉
　炁定神對席心拜或端簡三拜叩齒依儀
　奏啓因心所祝存誠上逹使徑御九天也
　閉炁出地户念
　　　朝出户呪
出隂入陽萬神開張關啓事畢請閉黄房
侍香玉女明備神宫
　凡入靖燒香朝眞切勿反顧出戸亦莫回
　視將行事時不得與人言語并足蹈戸下
　不得以口囓香不可用竈火燒香如遇戊
　辰戊戌日并疾風暴雨大雷急電之時皆
　須暫停俟天炁稍靜方可朝修已上皆是
　法中禁戒違者獲罪落景入靖精念九神
　下應帝席叩齒九通呪曰
七星玄眞𩲸靈皇君流輝內映浹御斗䰟
三台耀華七液纒津金璫虎籙備衞生門
神化洞虚攝輪紫庭(次叩/齒念)
　　　夜入户呪
四上功曹龍虎使者正一生炁侍香素女
夜有所啓願得開明童子太玄少女與我俱入
黄房之理通逹所啓皆使上聞(餘如/清旦儀)
　　　夜出户呪
玄上太隂八窻開明夜有所啓少女通靈
事畢復位萬神咸寧
　或於靖中端坐存念隨平日所得功用宻
　行尤佳或參行諸法别有儀範者自依本
　條眞誥云凡入室燒香皆當對席心拜叩
　齒隂祝隨意所陳惟使精專必獲感應
　(𠃔中)謹按眞誥云奉道之家當精治靖舍
　蓋欲屏除妖穢祛斥外務而爲朝修之所
　也初不曽稱有名東漢正一天師内修眞
　行外立殊功周歷名山惠及萬彚然尚未
　敢僣立名稱妄自尊大至順帝漢安元年
　感降老君面承道㫖曰吾昔降蜀山立二
　十四治上應二十八宿下實隂景黒簿之
　司分掌世人生死罪福近有鬼邪侵奪枉
　害生民遂命天師攝邪歸正復興此治至
　唐避髙宗御諱世人遂攺稱二十四化故
　今總稱治化是乃肇基於古而天師復興
　之六十甲子生人分𨽻其間於是都功籙
　中隨本命用爲治印天師亦因道運興行
　一整諸治建立福庭而巳晉許旌陽夙質
　仙資久修上道年四十有餘棄官東歸時
　道行巳著與吳眞人遊於嵩陽聞金陵丹
　陽縣黄堂靖有女師諶母徃叩道妙母遂
　出蘭分所留銅符鐵劵金丹寳經諸階祕
　訣孝道明王之教盡付許君母又飛茆於
　西山之南許君尋得其所遂建祠宇亦以
　黄堂名之今號崇眞觀𥘉眞君徃訪飛茆
　路傍伐除妖恠明日登山巔指山腰之泉
　罅曰是有異物藏焉後將爲孽遂立壇靖
　以鎭之今號龍城觀曁還豫章郡城誅海
　蜃巨蛇遂留壇井鎭弭後患其熱布若斗
　星之狀即進化靖節奏靖丹符靖華表紫
　陽靖霍陽靖列眞靖也是凡此之𩔖尚多
　今多爲宫觀乃眞君立靖之本意也鎭奠
　靈山降伏妖異名與乾坤而並久功齊天
　地以無窮德重勲髙拔宅升舉亦非世俗
　符水之人私居輒立名號者德不齊漢天
　師豈應與復治化功不並許旌陽不當建
　立靖名此外别無經據實天下之通論近
　世行靈寳之人皆自矯妄僣立靖名不揆
　輕重不知退遜跨越於漢天師並駕於許
　旌陽且云黙坐存神金光之中現岀靖名
　吁豈非欺天耶若坐中金光可覩面接天
　書乃上仙地位難乆稽於人間矣何其罔
　人以非其道也行持之士冝稍安分守僣
　妄如此誠非善後之計儻塵中上士物外
　髙人或居宫觀或處家庭當治靖舍以備
　朝修遊歷四方客寄他境則随寓望空朝
　竭亦可以感徹上玄正不必輒立靖名詐
　稱神授以肆妖妄也移申發奏從舊制則
　稱三天門下南曹爲額據所行之法則用
　靈寳大法司有何不可切不得隨順世俗
　以助欺罔若有力之家置立道院而揭其
　名或建堂舘而榜其額此則世間臺榭之
　名號而不施之天地鬼神之前者自徙其
　便
　誦持存思品
　欲行道誦經當預備香湯沐浴今只用桃
　白皮淡竹葉煎湯舊用五香湯(即青木香/甘松丁香)
　(沉香白芷五件共煎湯天台法中令人用/薰陸香非也道家所忌之物非古法也)
　　　先存三晨照盆視湯呪曰
太玄眞液錬炁生靈沐浴蒼華誦詠洞經
七祖飛仙我騰上清
　　　解髪就浴呪曰
神宫振天黒雲散開流全火鈴煥擲無邊
使我通眞遊行諸天無量度人招靈命仙
　　　解衣呪曰
五斗配衣龍虎侍眞開明三景上登玉晨
解衣成仙使我長生
　　　就浴呪曰
霐池玉泉灌我身形内錬五藏外通九門
使炁開通尸穢蕩清萬徧保舉入登帝庭
　　　戴冠呪曰
雲㑹碧玄使我通眞冠髻召仙五炁揖眞
神華發光上升帝庭(取桃竹湯/一盞先飲)
　　　呪曰(齋科中則先飲後浴/經法中則先浴後飲)
黄神守關青帝護䰟天騶咆哮萬魔喪精
尸血盡滌青虫滅形七𩲸錬化紫雲自生
遊宴太元髙眞併襟
　　　著衣呪曰
神童侍衣玉女燒香登拜經室玉音琳琅
度我七祖除穢禍殃延年長存寳漿雲根
　入室平坐思空玄之中青霄紫雲之上三
　十二天上帝冕服端圭正立隨方環列森
　然如象黍珠中朝元之式然後叩齒一通
　心拜一天帝則爲簡當别一法乃存三十
　二天金樓玉殿天帝各居其中然後心拜
　亦可但覺樓殿宫闕存思繁瑣而勞耳定
　以東向誦經心拜自太皇黄曾天始次存
　青黄白三色雲炁自三丹田出蓊𡨋滿室
　上接三境天中玄元始三炁混合天地徧
　覆十才蓋三炁者皆從一炁而生今居三
　炁之中以表學人存三守二之道次存青
　龍從肝出左白虎從肺出右朱雀從心岀
　前玄武從賢出後獅子自下丹田出白鶴
　兩眉後出各六羅列于左右眉後兩小穴
　中爲六合之府日月出其中日紫色赤光
　九芒月黄色白光十芒去面各九寸光霞
　徧徹室内燦然金碧光芒回入鼻中浹腦
　後四寸金華宫項生圓象大如車輪光眀
　煥照十方如此分明於是宻呪曰(口言而/耳不聞)
　(聲爲/宻呪)
無上玄元太上道君召出臣身中三五功曹
左右官使者侍香金童傳言玉女五帝直符
直日香官各三十二人(此數句只是宻呪外/别無呪下文云云女)
(經旨/所載)
　各存思森然環立至几前畢引炁三十二
　過以口吸引之非引出也又法以鼻引之
　自黄㑹天姑入復徹形洞浹内外東向者
　是長生之方諸天所尊重也焚香正巳注
　心歷目徹聲吟詠若宜爾念誦則無益也
　或有誤錯耶却上三十字讀之勿使急速
　苟貪徧數翻爲徒勞調聲詠誦令神和𩲸
　暢室中常使香炁綿綿不絶初徧讀從序
　至末次則自元始洞玄靈寳本章起周十
　過爲一徧若有急事暫起稍久存思讀序
　如法十過旣周整神靜念精思納功曹玉
　女等曰
臣誦經巳訖向來所出身中三五功曹左右
官使者侍香金童傳言玉女五帝直符宜日
香官各三十二人悉還金房玉室在左還左
在右還右無令差互後召復到一如故事
　𠃔中嘗開誦經乃錬神之道清修之首要
　在乎先究經之大意次明誦之存思讀其
　文而解其義遵其法而澄其神行之於外
　可以濟物而立功修之於内可以登眞而
　度世神而明之存乎其人儻口誦而心違
　言貞而行穢經誥之聲不絶險惡之念盈
　懐自㓜及老持念無成又安可責報應於
　萬徧之間哉且經中之奥理上古巳成眞
　人始洞其章或者因此出竒經中行道之
　日皆當香湯沐浴至項生圓象光映十方
　如此分明宻呪曰此蓋爲存思巳定然後
　宻啓無上玄元太上道君召出臣身中功
　曹將吏蓋宻呪不欲耳聞使心念精百神
　森衞乃其陳清堂修行誦經之意以𦤺上
　徹徑御三十二天引炁三十二過皆宻呪
　時行用之事也其理昭然初無疑侣乃於
　此妄増宻呪一段且編入經法中其呪文
　與經中之義略不聮屬理難存用如本經
　自太皇黄曽天帝鬱繿玉明太極平育賈
　奕天帝大擇法門乃諸天隱諱諸天隱名
　故能普度天人功用如此是第一章也第
　一欲界飛空之音至其欲轉五道我當復
　柰何此則三界之上飛空之中魔王歌音
　誦之萬徧則魔王保迎以至泄慢則禍及
　七祖是第二章也次方總云此二章並是
　諸天上帝及至靈魔王隱祕之音蓋諸天
　上帝是指前一章三十二天諱也至靈魔
　王隱祕之音是指三界魔王歌也故云皆
　是大梵之言夫皆是者亦總二章而共言
　之也文意聮讀詞㫖貫接豈容増損而或
　者却云此二章之前乃是缺文自有其辤
　不在經内因别撰二章以誑後學愚者以
　多信之増添宻呪與僞作二章却菲天台
　法中續添者乃起自劉漢間今其說巳流
　布江之東西然流言止於智者髙見逹識
　之士必能共加排斥免𦤺異論滋熾則善
　也凡誦經存念皆以内而應外一炁分三
　是爲玄元始三炁夫一炁之始無形無名
　三炁之分是爲三尊天以此炁而肇造乾
　坤人禀此炁而生育軀體故出身中之三
　炁羅絡一室上感天中之三炁彌滿六合
　存内眞而外眞自應澄神而天地皆歸久
　而與道合眞成仙易質非專外亦非不内
　不外也學者其詳之劉漢乃五代時也


上清靈寳大法卷之五
上清靈寳大法卷之六獸七
　　　　　(洞玄靈寳法師南曹執法典者/權童初府右翊▲金𠃔中編)
　玉札靈章品
魁𩲃𩵄䰢魓𩳐魒
▲䰡▲▲▲▲
魑▲𩲕▲▲▲
▲▲▲▲▲▲
尚蝕尚餎尚▲尚▲尚▲尚▲尚餦
尚▲霐▲▲防中表徳▲
　右四十九字朱書輕黄𥿄上入室靜念或
　剪爲細圓或燒灰水調宻啓太上淨水服
　之
　　　口表
(臣)某言(臣)地界行尸塵途陋質幸承宿運獲
被眞風所當内錬形神外祛邪妄輔乾坤之
大化翊道德之元綱然而茅塞凡心未能識
通炁候伏覩靈寳玉札可以録炁聚神以今
清堂行持服符請炁恭惟
太上無形無名至眞大道肇隂陽之根本立
天地之胚胎俯憐後學之愚蒙溥降先天之
正炁灌注四體百骸之内熏蒸五藏六府之
中庶俾徹視無所不通執法而行有妖皆剪
三灾不及百順咸臻早遇至人亟逢眞授謹
拜口表上進以
聞(臣)誠惶誠恐稽首頓首再拜謹言
　謹述玉礼之略不過乎此蓋大道之宗不
　可言宣不可理測妙有妙無豈存形跡然
　而旣立科法於是譯此靈音以行眞化故
　符書字書所不可無别本所載𩴹▲(天地)
　諱▲𩲞(日月諱)曜道技正薈條將軍梁髙
　蹇爽(日月帝皇内諱)▲闊▲▲▲▲▲▲
　閏騑閶開▲(玉皇君諱)魑▲𩲕▲▲▲(南)
　(斗諱)魁𩲃𩵄䰢魓𩳐魒(北斗諱)▲▲▲(三)
　(台諱)霐▲▲(三天内諱)𡙎▲众(三天)
　(隱諱)防中表德▲(三天眞諱)▲▲▲(三師)
　(眞諱)翹光音(三師諱)▲(眞式諱)▲(天猷諱)
　▲▲▲▲▲(五嶽諱)▲▲▲(三塗諱)▲▲
　▲▲𩴑▲(六丁諱)▲▲▲▲▲▲(六甲諱)
　▲▲▲▲▲▲𩴮(神虎夫人内諱)何▲喬
　▲侯▲魏▲張▲劉▲蔣仁貴(神虎大聖)
　(諱)尚蝕尚餎尚▲尚▲尚▲尚▲尚餦尚
　▲崔樞旋盧機權鄧衡文竇陽光(一名陽)
　(言置諱)太一天眞太初天眞眞仙眞人(三)
　(眞諱)洞玄潜(北極諱)天命長人桓寧(上帝/諱)
　▲▲▲務猷收(太一諱)▲▲▲▲▲▲▲
　(雷雨諱)巳上計一百六十五字爲玉札且
　有黙表一通却録于第二品似覺言辤淺
　近未知大道之本眞如魁至魒(七字)在玉
　篇及天文中以爲星名外如三天内諱三
天隱諱諸天隱名之義天中之音非世之字
　合天之音亦感召之理夫天地乃道之形
　元炁乃道之本一元未判無形無名天地
　初分書契未立及其在天成象在地成形
　天之主宰止稱上帝暨乎靈章漏祕火錬
　太空結炁成文符圖漸出中古立教譯以
　世書於是天眞有號星宿有名天文有經
　地理有别故經中有諸天隱名是天中帝
　眞之名號也今總而直言天名𩵄地名▲
　則以不可名之體而立别名雖有所據亦
　不冝䟽出必見譏於髙識之士矣今編出
　古靈寳法中四十九字乃天地旣分之後
　經誥巳出之餘星一象神物之名爾法書
　經籍中稍易考者儻言天地有姓有名則
　如泰宻之戲論矣又古法中有内錬之法
　朱書玉札四十九字安小瓶中以淨土七
　合宻封平旦誦呪取五方炁吹瓶中以甲
　子日爲始至第二甲子取瓶中玉札燒服
　古法中名内錬寳藏今旣拜口表服玉札
　故於此一條不復别出亦以太拘形跡非
　徑易之道然古書旣有不敢缺失故附序
　其條目於此
　三晨芒曜品
日月麗天玄斗中建恊平五緯調正隂陽總
理元綱輝映六合三才因之以立萬彚資之
以生惟人禀受中和結直形體若能養錬神
炁節逸性情外靜内澄動符天度然後可以
採服暉耀召挹靈芒納諸身中百神澡錬施
之宇内兆庶蒙休若云布炁書符特餘事耳
儻炁之清者不存於胷襟情之昏者横塞於
靈府雖得神文祕呪面接三晨亦云徒勞矣
髙上靈寳虚皇之祕始於積一生三心與道
俱則躋靈寳之閫域若其次者三晨之光爲
靈寳之機要也(此段可知金先生/得道矣其言甚妙)東卿司命
神君曰先生王君昔見授太上明堂玄眞上
經清齋休粮存日月在口中晝存日夜存月
令大如環日赤色有紫光九芒月黄色有白
光十芒存咽服光芒之液常宻行之無數若
不修存之時令日月還住面明堂中日居左
月居右令二景與目童合炁相通也此道可
以攝運生精理和䰟神六丁奉侍天兵衞護
此上眞道也太上玄眞經先盟而後行行之
然後可聞玉珮金璫之道耳季偉茅君之弟
諱昔長齋三年始成竭單思乃能得之於是
神光映身然後受書爾此玄眞之道要而不
煩吾常寳祕藏之囊時故相示有愼宻者也
玄眞上經未降世太虚眞人南嶽赤君内法
曰毎以月五日夜半子時存曰象在心中日
從口入也使照一心之内與日共光相合㑹
畢當覺心暖霞輝映臉良乆呪曰
大明育精内錬丹心光輝合映神眞來尋
　祝畢咽液九過到二十五日二十九日復
　作如上使人開明聰察百關解徹面有玉
　光體有金澤行十五年太一遣寳車來迎
　登太霄行之務欲數不必此數日作也(此/一)
　(條出太上/消魔經)
東華眞人服日月之象上法男服日象女服
月象旦不廢使人聰明朗徹五藏生華䰟𩲸
制錬六府安和長生不死之道
　日象月象
南嶽夫人曰大方諸宫青君常治處也其上
人皆天眞髙仙太極公卿諸司命所在也有
服日月芒法雖已得道爲眞猶有服之直存
心中有象大如錢在心中赤色又存日有九
芒從心中上出喉至齒間而光芒迴還胃中
如此良久臨目存見心胃中分明乃吐炁漱
液三十九過止一日三爲之行之一年疾病
頓除五年身有光彩十八年必能得道身行
日中無影辟百鬼千惡灾氣常存日在心月
在泥丸中夜服月華存月白色十芒從腦中
下入喉芒亦不出齒間而回入胃如服日法
右此方諸眞人法出大知慧經上中篇常能
用之保見太平又曰行此日在心月在泥丸
之道謂省易可得者若行無中廢絶者除身
三尸百疾千惡錬䰟制𩲸之道也日月常照
刑中則鬼無逃形青君今故行之吾則其人
也告今以子子可宻示有心者耳行此道亦
可行寳書日月法也兼行亦善也(即紫文中/日十六字)
(月二十/四字也)仙人一日一夜行千事初不覺勞明
勤道之至生不可失矣(此乃天人告/楊真人語)
凡人常存識已之形軀使髣髴對坐我前
　使面上帝有日月之光洞照一形日在左
　月在右去面九寸存畢三叩齒微呪曰
元始上眞雙景二玄右拘七𩲸左抱三䰟
令我神明與神常存
　祝畢叩齒三七過咽液七過此爲帝君錬
　形拘䰟制𩲸之道使人精明神仙長生不
　死
　　　上清紫文吞入炁法(一名赤丹金精/石景水母玉胞)
　　　(經)
　其法常以日初出時東向叩齒九通微呪
　日䰟名日中帝字曰
日䰟朱景照韜緑映回霞赤童玄飈炎象
　呪此十六字畢握固存日中五色流霞來
　接一身日光流霞俱入口中
　　　上清紫書吞月精法
　其法常於月初出時西向叩齒十通微呪
　月𩲸名月中夫人字曰
月䰟曖蕭芳艶翳寥婉虚靈蘭鬱華結翹
淳金清瑩炅容素標
　呪此二十四字畢暝目握固存月中五色
　精光俱入口中又見月光中有黄炁大如
　目童名曰飛黄月華玉胞之精能修此道
　則奔日月之仙也
　巳上數條出於上經及眞誥諸事中乃髙
　眞事業上道之門儻心未清靜神未安定
　則無覬於靈驗也力未及此則從其次者
　存神請炁近同常法行之精專亦足以𦤺
　眞感靈未免以形跡求之者也䟽於下條
　　　飲斗光法
　毎月初七十七二十七日夜日月明朗天
　地瑩潔黄昏望斗焚香掐斗訣(戌至/辰)叩齒
　七通一叩一誦星君魁𩲃𩵄䰢魓𩳐魒先
　吐濁三口次呪曰
威武靈靈神光七星内外利貞與我合并
急急如律令
　呪畢存星光七道下注口吸飲七口急漱
　液送下定神再拜呪曰
神光灌注五臓六腑存眞去穢急急如律令
　久行之有驗則夢見日月星辰或龍虎之
　象或雷電光耀則得其梯階也
　　　服日光法
　平旦日未出時焚香東向定炁存神伺日
　初升再拜臨目
具法位上啓
日中帝君日宫神仙乞降靈芒灌注臣身願
得五藏生華身有光明宻念日䰟十六字引
光吞服使滿腹中再拜而退引光吸咽無正
限數
　　　服月光法
　昏黄月將出望月光定炁存神再拜臨目
具法位上啓
月中皇君月宫神仙乞降靈芒灌注臣身願
得五藏生華身有光明宻念月𩲸二十四字
吸月中白光入口吞服充滿再拜而退自始
生明至望止望後太隂减光理不再服翌月
如初
　𠃔中未學不足以知奥義苐聞師友之餘
　論窺教門之典章似有所悟不容緘口惟
　思與同學之士共之夫三晨又曰三光亦
　曰天之三竒即日月星是也星曜衆多不
　可備言帝座之外獨中斗總髙列宿調正
　天經生化之源喉舌之任爲星中之機要
　並日月爲三光且太極旣肇清炁爲天華
　炁之明以爲日月星辰惟斗斡旋於天中
　下而五嶽四瀆九州分野人物生齒山川
　草木莫非藉此以植因斯而生天捨是則
　不足以正乾綱人捨是則不能以陶形質
　上學之士宻炁冲虚則明玄中之玄而悟
　道中之道合元炁而爲一固不待挹暉採
　炁矣是乃非世人常行之論於法術生焉
　何術不資於三光何法可離於中斗幾乎
　上道者則靜坐存神引芒納炁雖成眞之
　後尚當勤行其次者則焚香瞻象誦呪
　光雖形跡之尚拘而精專之可應此外求
　炁之法則太陽以十二時移一度太隂以
　五日移兩宫積其分抄筭其盈閏也斗罡
　則以河魁臨戌天罡指辰月將加時毎月
　定以中炁筭之魒之所指然後望方引吸
　是雖曲盡其妙然未可倚斯爲得法之徑
　路是非上經之所重也天心正法以三光
　爲主應世除妖之軄立功宏化之端前後
　其法中所用三光皆不可捨方隅向背手
　掐足歩之法蓋爲學有序罔得越陞合從
　詳悉之法門以資符水之行用得其機要
　者亦有功之人矣不可謂其常說而輕之
　又在乎用心一與不一也至如日月呪而
　用梵語者後世流傳之久而有之上經無
　梵音前軰多辯之矣近世之行靈寳者只
　欲自成一家不肯與正一法籙同其說故
　於靈寳中略去三光之論惡其名與天心
　雷同不足以賣竒於嗣法弟子殊不知靈
　寳又其可捨三光哉乾蓋之穹隆非不髙
　也星辰之昭煥非不逺也人居其間豈不
　寥絶以勢言之欲得其炁則難矣以理推
　之則有可得者在物有之矣螺蚌之吸月
　久乃精光透殻産珠而明犀牛瞻星月終
　焉暈入兩角或爲星象或爲月形彼蟲獸
　而無知亦得三晨之精耀豈其有呪訣方
　隅而得之也蓋其心無思無慮不撓不雜
　見月則吸月覩星則望星惟精惟一故非
　髙非逺矧人爲萬物之靈反蟲獸之不若
　哉爲其靈惟汨於事物之間心智流於機
　謀之域以至學道之士又多好竒恠用心
　愈雜報應益遥良由𦤺力於未妄其本不
　能專精而泥於術得術不由於哲匠未免
　萬劫而徒勞存思祝請不可無也要須澄
　其念慮定其精神存念於三晨之輝耀專
　心於一念之精誠期於能感能通全在母
　退母墮詳考諸家採服之法多萃今之所
　編皆可按行但考筭方隅度量節炁之類
　不復編入應有可以𦤺驗之術何憚其繁
　亦非欲天心法中分别蓋靈寳之教貫乎
　上道前之諸法格當施用故不應下而泛
　取也天台靈寳經緯修用第十八品備載
　存神參斗之法謂能割移死籍乃以竹爲
　棚架懸鏡爲斗形步斗然燈仍用緋絹七
　尺書斗諱包於額下結之腦後仗劒噀水
　以劒斫盞四十九下吸斗星之炁要見斗
　口二星可以不死又於毎月三七日玄時
　入室置香鑪頂上如鍊頂之狀存煙上升
　而朝斗次方習出神朝元以爲緋絹包頭
　架棚懸鏡然香頂上旣𩔖厭蠱之術又成
　妖巫之狀况於求仙之道禮法爲先靈寳
　乃孝道明王之教以孝弟爲主忠直孝敬
　自可動天地感鬼神至於住世留形延年
　却死亦須内精修鍊外立功勤際君得時
　則爲天下興大利除大害宏恩於萬彚加
　惠於四方未會風雲則收光歛跡謹身退
　藏力之所及尚當積功立德隨心而濟物
　因事而利人施藥施符斥邪拯厄歸至眞
　之道參純正之師昭格皇天名聞玉闕當
　是之時死籍可割生名可書今乃教人妖
　邪巫覡之態夜爲厭禱不正之術旣非齋
　醮壇席之格又非奏章朝修之儀僥倖以
　此割死籍上生名亦愚之甚矣仰惟虚皇
　之正教乃冲素之宗風不泯古之典刑故
　寛求於簮弁旣入科典於是星冠羽服執
　簡舒壇入靖焚香朝元啓事如恭對君父
　如面覿天威進趨有儀朝修有法從容不
　迫定炁存神交眞靈於恍惚之中馳一念
　於太虚之上及其𦤺辤必先祝
　國君之萬夀次祈九祖之升遷惟孝惟忠
　遵守禮法是科教之本也大道之門户至
　正無邪又安有紅繒包首操刃斫器之事
　哉以斯而謂之參斗誤人顧不甚歟却以
　紫文中曰䰟朱景一十六字月𩲸曖簫二
　十四字及斗星名魁至魒皆令人對象請
　炁編入祈恩謝過第四十一品中號爲靈
　寳開明三景之道謂之三境眞炁旣不考
　來歴又欲避三光三晨之名以爲異也日
　月星之炁而稱三境眞炁可乎其第十八
　品中參斗之後又有朝元法存神如拜章
　之儀不當連於參斗也及載升度剛風符
　三天朝元畢天曹建邸崇立靖名每日㑹
　仙曹入靖分神治事等說極其恠誕所叙
　西龜山圖即經法中源綱流演之義所述
　多失本源自存神參斗已下其法中指爲
　靈寳七經非也本經中七經八緯𠃔中己
　從舊格條目編入今作第六品學者冝平
　心考訂邪正自分切不可以彼之說而混
　雜此書庶可依據經㫖耳
　五行正炁品
魁𩲃𩵄䰢魓𩳐魒(服斗星名)
　右法朱書黄素以黄蠟和爲七九一日一
　服清心淨水吞下七七日外智慧目明日
　誦萬言開口不忘
魑▲𩲕▲▲▲(六字治病法)
　右法朱書黄上治百病
▲▲▲▲𩴑▲(服字内注六丁法)
　右法於上六日午時朱書黄上毎二字作
　一符六字作三符至上七日五更後睡覺
　取上二字淨水吞之候聽聞初有人作聲
　吸炁咽之中下一七日同此名曰内注六
　丁一月受持足日自此之後凡見有邪鬼
　纒惑之者心念一徧閉目良久六丁告於
　心神意中所出言語皆是鬼邪作禍之由
　至於服色人數一一皆合其驗(此六丁名)
　也
▲▲▲▲▲▲(六甲遣妖法)
　右法凡小末妖䰟作過朱書同金錢火化
　其邪立被六將遣岀海中夢異報(此六甲)
　(名也)
尚蝕尚餎尚▲尚▲尚▲尚▲
尚餦尚▲入符治每法
　右法應是毒物所傷癰腫丹瘤五藏大小
　之疾書於病所或内吞外貼不過三字即
　安
霐▲▲(晦日服字法)
　右法晦日要誦及十萬徧奏章立達三天
　報應經下凡世
防中表徳▲(朔日誦字法)
　右法於月朔日要誦一萬編三月有應一
　切灾厄默念三十二徧其灾厄自然解散
　甞聞太極旣判一生二而二生三三生萬
　物萬物旣植於是五炁生成肇於虚無之
　上則五老上帝爲五炁之根宗昭於乾象
　之中則五星爲經常之上曜於地則五嶽
　以奠寰區於物則金木水火土以爲五行
　於人則心肝脾肺腎以成軀體於事則仁
　義禮智信以開國成家以四十九字宻符
　造化黙契五行故服之於已則澄神鍊炁
　施之於人則却疾除妖是由方諸之召水
　陽燧之引火以内應外感激之道耳儻内
　無本眞而覬外眞之應自泪五行而求五
　炁之充恐報應難矣天台靈寳法中以玉
　札五行正炁爲一品乃以四十九字入於
　他卷却以五嶽持身呪及移景通光等法
　雜諸其中使五行之經不復可見故今止
　從古法而不敢増易也
上清靈寳大法卷之六
上清靈寳大法卷之七獸八
　　　　　(洞玄靈寶法師南曹執法典者/權童初府右翊治金𠃔中編)
　五芽内鍊品
五芽者五炁也在天爲五老上帝在經則炁
結成文是爲五芽眞文在五方則五常即東
方青帝靈威仰南方赤帝赤熛奴西方白帝
白招矩北方黒帝叶光紀中央黄帝含樞紐
是也在乾象則爲五星在地理則爲五嶽在
事則爲五常在物則爲五行在人身則爲五
藏修靈寳之道洞房之法餌五方正眞之生
炁以錬凡軀也
　　　五芽之法
請五帝五童降身及佩眞文使其神居五藏
之中爲𦤺五芽之精當於四音而行之
　常以立春之日雞鳴入室東向九拜平坐
　叩齒九通思青帝(五方之五帝也青帝以/其司春主東方之生炁)
　(故/也)長九寸頂青玉冠九炁青羽衣駕蒼龍
　之輦建頴旂從甲乙胡老之官九十萬人
　來降須㬰化生青炁如雲貫覆己身從己
　口入直下肝府又思木星煥明在東方照
　己身便開目念呪九徧吞東方眞文一十
　二字呪曰
九炁青天元始上精皇老尊神衣服羽青
役御天官煥明歲星散輝流芳陶漑我形
上飡朝霞服引木精固養青芽保鎭朽齡
臟腑充溢玉芝自生延年億紀顔返童嬰
五炁混合天地齊并
　　　東方眞文一十二字
　　　東方青芽服食

　　　青芽飲以朝華

　常以立夏之日雞嗚入室南向三拜平坐
　叩齒三通思赤帝(南方赤帝司夏主南方/之生炁後方並與前同)
　長三寸頂赤玉冠衣三炁赤羽衣駕丹龍
　玉輿建米旂從丙丁越老之官三十萬人
　來降須㬰化赤炁如雲貫覆己身從己口
　入直下心府又思火星煥明在南方照己
　身便開目念呪三徧吞南方眞文一十二
　字呪曰
三炁丹天朱宫靈童元始上帝參駕赤龍
丹羽飛衣錦帔光明驅䇿靈官運道隂陽
三炁吐輝漑我絳宫赤子保鎭鍊芽飾容
朝飡朱景玉芝滿充回停劫年朽骸及童
長齡天地永享無窮身生水火變化百方
　　　南方眞文一十二字

　　　南方朱丹服食

　　　朱丹飲以丹池
　常以立秋之日入室西向七拜平坐叩齒
　七通思白帝(理如/前式)長七寸頂白玉冠衣白
　羽衣駕白龍玉輿建素旂從庚辛玄老之
　官七十萬人來降須㬰化生白炁如雲俄
　覆已身從已口入直下肺府又思金星煥
　明在西方照己便開目念呪七徧吞西方
　眞文一十二字呪曰
金雲七門浩映西華中有素皇元始之家
參駕白龍七炁峨峨徘徊玉門散精朱霞
金星吐輝芳芝滂沱玄奥我身養我素芽
明石鮮光萬劫不殂服以流泉飡以太和
九天上帝給以玉華保年駐白顔景敷羅
長存天地三光同遐
　　　西方眞文一十二字
　　西方明石服食

　　明石飲以靈液

　常以立冬之日雞鳴時入室北方向五拜
　叩齒五通思黒帝長五寸頂玄玉冠衣碧
　羽衣駕黒龍玉輿建皁旂從壬癸羗老之
　官五十萬人來降須㬰化生黒炁如雲似
　流星之光覆已身從口入直下腎府又思
　水星煥明在北方照已身便開目念呪五
　徧吞北方眞文一十二字呪曰
北方玄天五炁散靈上有大神始老元精
駕龍建旂遊冥上京是曰元吉慶雲敷榮
飛芝流灑滂沱四盈玉女玄奥漑我身形
腎宫充鎭朽芽堅生五府納眞上通神明
五老降接仙道早成變化水火衣服羽青
飛行太空遊造紫庭夀同三景萬劫長齡
　　　北方眞文一十二字

　　北方玄滋服食

　　玄滋飲以玉飴
　常以二分二至曰入室向五方十二拜叩
　齒十二通思黄帝長一尺二寸頂黄玉冠
　衣五色羽衣駕黄龍玉輿建黄旂從戊已
　蒼老之官十二萬人來降須㬰化生黄炁
　如雲覆已身從口入直下脾府又思土星
　在中央照我身便開目念呪十二徧中央
　眞文十六字呪曰
中央大山元炁徘徊上有元老總統四靈
參駕黄龍五色羽衣運道九天輪轉璇璣
煥明七星流光散輝玉英芳芝流溢回飛
淘漑我身肺府光開養芽飡精萬神總歸
檢䰟制𩲸仙鍊八威表裏洞清常生不衰
通眞達靈升入大微
　　　中央眞文一十六字

　　中央戊己昻昻

　　太山服食精炁

　　飲以醴泉
　右呪畢各以方數取炁咽津便服眞文
　　　常服法
　毎以雞鳴陽光始分東方向叩齒如其方
　數摩兩手掌令熱以手摩拭面目如其方
　數念呪自東方起一周而止
東方青芽服食青芽飲以朝華
　便以舌撩上齒之裏舌底唇三過嗽口令
　玉泉滿口而咽之九過又引青炁九咽令
　鎭肝中
南方朱丹服食朱丹飲以丹池
　便以舌撩下齒之裏舌䑛唇三過嗽口令
　玉芝滿口而三咽之又引赤炁三咽令鎭
　心中
中央戊已昻昻太山服食精炁飲以醴泉
　便以舌撩上下齒表裏舌䑛唇嗽口令玉
　泉滿口而咽之又引黄炁一十二咽令鎭
　脾中
西方明石服食明石飲以靈液
　便以舌撩齒上之表舌䑛唇嗽口令玉芝
　滿口而七咽之又引白炁七口令鎭肺中
北方玄滋服食玄滋飲以玉飴
　便以舌撩下齒之裏舌䑛唇三過嗽口令
　玉芝滿口又引黒炁五口咽之令鎭腎中
　　右畢叩齒三十六通咽炁三十五過又
　　念都呪
白石巖巖行泉源湧洞似玉漿飲之則長生
夀命延長
　呪畢以舌獠上下中央令玉芝滿口而三
　咽之引炁二十五過拯炁而咽之其道都
　畢甞觀靈寳之道隱於洪濛之始肇於溟
　涬之𥘉蘊奥難窮妙莫能測中古以降方
　立教垂文正經之中備有萬法及其功成
　事著則由學者自得之五芽之法採五方
　之生炁錬五藏之英華炁之渺茫未易有
　得於是服眞文以召之炁結成文以此引
　彼也建齋設醮拜表謄章布炁書符祛妖
　却妄以斯爲首錬除隂翳消隂育陽與三
　晨之輝相須而用人身之五藏實穢物耳
　至若存肝出青炁肺出白炁之類乃存錬
　之法而非五芽也降東方之生炁挹木宫
　之朝華下浹兆身鎭錬肝腑乃五芽之義
　以五方之五炁錬五藏之五神久假而不
　歸烏知其非有也積錬之久人之炁合天
　之炁人之神合道之神亦錬神之道也今
　所編五芽眞文悉皆祕在上經不同常術
　學者深洞其旨則可勤而行之天台法中
　祈恩謝過第四十一品乃爲之說曰靈寳
　有赤文祖炁天之靈寳也入人身生五色
　靈芝乃𥼶之曰東方青芽者肝也南方朱
　丹者心也西方明石者肺也北方玄滋者
　腎也中央戊巳者脾也以舌捲津分方而
　咽之謂首爲太山終焉以十二時咽炁名
　換骨易形之法旣不載祝辤又無眞文竊
　取五芽之義轉其說於他𡵨乃稱服咽炁
　液火應水朝爲子毋夫婦之圖取丹經中
　之餘論而不全者也旣稱天之靈寳又直
　指五芽爲五藏是說即皆不可爲法也
　三宫修誦品
度人上品鬱秀光芒上消天灾下禳地禍外
濟庶物内錬百神行用之門以專精爲首修
誦之法以存念爲先故使炁息調平音聲和
暢想三炁之蓊鬱㑹百神之森羅於是可以
内錬其躬外浹於物若語不出口耳不聞聲
謂之黙誦自始及終存念並依古法也
入靖焚香定心平炁收光内視萬慮不干端
坐直身毋倚側毋僂背俾牛車之路不屈龍
虎之炁綿綿然後誦經各以其事之重輕所
用之内外有神誦心誦炁所謂上中下三田
也此外有意誦並有所主或爲人度厄消灾
或爲巳祈恩謝過以𦤺調平炁候保福
帝王祈雨禱晴濟時拯物遷升滯爽普度幽
䰟凡有緊切悉當入室黙誦神文方行章醮
存思次第詳具誦持存思品悉合如法初一
徧誦序第二徧止自經始十徧爲一過誦畢
納官百神守位宻陳情悃出宅升神也(係第/四緯)
　𠃔中所編靈寳毎品中相關渉處巳略叙
　之矣獨天台法書中内誦編在度厄消灾
　第四十品末乃以太乙司命桃康無英白
　元尊神等各書靈書千徧又一說則分三
　田内誦乃是聞其名而不得其理却云正
　月於上田七月於中田十月於下田又云
　萬神俱誦以𦤺齋醮禱祈書于䟽狀直稱
　内誦洞經一千卷以獻眞薦亡殊不知大
　洞眞經三十九章毎章有二符此經乃屬
　洞眞部度人經法中四十章是釋度人經
　之用爾古者以爲度人一卷内隱洞經之
　妙非徑以度人爲洞經而爲上帝之前指
　度人經中之文爲洞經可乎又一說其至
　玄至妙弟子傾家資以奉師而後得者其
　徒以爲世莫得聞自稱上道者也其法之
　略曰想巳身爲枯木大火焚蕩和氣化成
　眞人收神上田入太淵宫中歩斗作用於
　是誦元始祖炁洞經至於錬度只以上田
　爲天帝之居肺爲東井頭中赤天出火腎
　爲眞水九曲之暢爲九幽千䰟萬𩲸皆於
　此度化所謂元始洞經傳出他郡者止於
　度人經中取一叚而爲之天台祕而自行
　者乃如𥼶氏梵語呪四十八句計一百七
　十六字泥丸中啓奏上帝等事皆不出身
　中以𦤺朝眞不拜謂天帝不離泥丸故也
　不知古法中有不叅紫神之法本意爲行
　坐功而不睡者言之行科奉教非此例也
　又况未離世網其傾倒泥丸有甚於拜者
　矣黙誦一節古法有之今攺稱内誦非也
　且云萬神誦之事出無據三田各有所主
　彼分爲七月正月十月則非也彼不知心
　誦炁誦神誦口誦理旣不同存神念眞亦
　非天台所謂萬神也古法黙誦皆全誦本
　經其中包羅甚衆澄神錬炁可交眞靈也
　今若獨取經中一叚以備黙誦亦不必易
　名稱洞經也迨至捨本經正文而撰出梵
　音胡證則妄之甚也按度人經肇於古初
　天眞皇人書其文以爲正音内譯而用世
　書亦在漢武帝時及明帝夢金人而𥼶氏
　之典方入中國於是始有梵語今以𥼶氏
　胡音稱爲度人經中祖炁之文雖三尺童
　子亦將失笑矣其臨壇行事則端坐内觀
　云金光之中現出天書多只一字法師自
　稱只見一字不曉所謂亦不敢漏泄事過
　之後却以此一字隨己應之事解其吉凶
　皆不出㸃畫之中有數十字例皆如此縁
　其法書初焉稱光中現出靖名等說其妖
　妄恠誕治於内誦經之覩光中則見字終
　至於㑹鬼神入靖治事吁履霜堅冰之漸
　也一念之萌出於不正千途萬徑歩歩歸
　邪恐其下流無所不爲矣然後誦之訣事
　當禁祕不可輕宣若全隱其機恐學者不
　得其門復入流邪僞之域故寓其奥於此
以俟學者之自得也上丹田泥丸也中丹田
　絳宫也下丹田也玄關也其法有神誦心
　誦炁誦也口出言辤耳聞聲韻是明誦也
　口不出言耳不聞聲是黙誦也黙誦旣有
　心炁之不同又有意誦之名例悉存身爲
　元始坐空浮五色獅子洞明内外如居赫
　日光中依法誦之皆有所主調正乾度上
　消天灾保鎭帝王延洪國祚以𦤺爲父母
　延年益筭請福消愆是一例也爲人爲已
　謝過祈恩保命延生禳灾度厄是一例也
　上資九祖普及衆䰟濟拔幽隂一切追薦
　是一例也召攝施用收治行爲是一例也
　此外非可盡述矣
　洞照幽微品(此係八緯中第五緯/靈寳玉鑑全書另載)
紅杏墨黒磨眞襪臈靈寳興生轉獨𨽻遷可
韓明功都成切角正聚䰟攝都功聚䰟招八
方捷疾使者天地神祇萬靈同歸合天地勑
　先結三塗五苦訣念呪取東南方炁吹鏡
　上了以筆自乾方㸃一㸃八方計八㸃呪
　曰
謹請乾坎艮震巽离坤兊收攝八方無道邪
鬼入吾鏡中見形急急
　右取八方炁吹十日共覩日月受持不勞
　神炁來者其中見形
　　　移景通光照
元始律令道君勑文召日光童子月光童子
星光童子開光童子運三光玄斗日月之精
化爲六通神光照徹十方世界萬景千眞移
日面前見形占人卜物未來未兆通神應靈
勑
　古念呪取三光中一炁吹筆或手指筆用

　朱指用麻油於手中冩符一道

原闕符

　令吹炁再念呪取炁吹如此三次見光一
　道洞見幽明及未然之事
　　　仙曹按局洞玄寳鑑
紅杏墨黒磨眞襪臈靈寳
　右先念呪於空中書本師心印一箇以左
　手望空撮入手中五方炁吹令人吹了再
　壓如此三次令見赤黄白三色了又呪曰
謹請降眞召靈符使疾速下降
　又取天門炁吹見二符丹色見於掌中符
　在臨壇符法品又呪曰
神風鼓吹玉字琳琅
　又取東南炁吹見二符揺動又呪曰
謹請東方啓道童子爲吾速降(五方並同)
　又取五方炁吹見五方童子方可一一召
　攝依法施行
　　　靈寳洞玄照
天地降炁日月合形天上地下某某某處見
形(右天地炁/吹如常法)
　　　速度亡䰟訣
　凡臨壇按治鬼邪務在存亡俱獲利濟先
　爲破獄呪曰
無上玄元太上道君教臣行符照破幽獄罪
䰟出離急急如律令勑
　右呪出九清梵唱經中面天門黙誦九徧
　次召亡䰟即速得亡䰟離苦先念水錬呪
　曰
巳枯復榮已滅復生得生天上更禀太靈九
天之勑反復胎嬰穢累蕩除𩲸尸反生
　右以水一器正北叩齒九通思玉童三人
　玉女七人咽津七口呪之七徧灑其䰟即
　火錬呪曰
日月光華徘徊洞陽流火入器錬化隂芒尸
穢消滅萬炁混康徑離五苦飛升天堂
　右以火一器正南叩齒三通如前思想呵
　炁三口呪九徧取酆都山眞形火化成灰
　呪曰
元始符命制魔奉行保舉亡䰟度品南宫酆
山消燼三官解刑赦縛𥼶業受化更生隨品
度錬上登福庭
　呪訖以舌拄上腭存身爲元始天尊㸃誦
　隱語一徧存金光滿口雙指玉清訣吹紙
　徃東北方放訣其䰟立得上生朱宫隨品
　受鍊乃生福庭
　𠃔中自本法戒律啓並依古書編次至元
　綱流演品朝元入靖品誦持存思品玉札
　靈章品三晨芒耀品五行正炁品五芽内
　錬品三宫修誦品皆行持之士修存服餌
　𦤺眞召靈之本源也内功旣足則外當及
　人愈疾除邪拔幽濟顯爲立功之先務近
　人不知體格乃爲靈寳大法專至開度復
　别𥙷法階以備祛治豈知靈寳爲中乗之
　要法兼濟死生之徑途何事不關無施不
　可然顯幽一理人鬼無殊受詞之初竊須
　審量事體酌詳輕重或妖恠精邪横侵生
　𩔖逆天無道情在不原固冝録奏上玄關
　聞合屬滅形絶𩔖誠不爲慘其有幽䰟滯
　爽抱恨衘𡨚餓鬼窮䰟失依之嗣沈迷而
　超生無路託附荏苒生民隂炁襲人灾痾
　或作冝先究患身之形氣以至受祟之根
　源非市道魔禱姦僞之徒妄意揣量故繼
　之以照召之法考其實跡鞠其姓名毋信
　僞辤必窮始末如情在可憫䰟𩲸幽沈合
　依古儀用速度亡䰟之法存神靜志黙誦
　靈文如式開度然後焚化酆山眞形或告
　行一二超度符命差官將吏兵合屬曹局
　隨業受生尤其盡善矣抵有力之家大建
　善功廣崇齋直然而召攝鮮驗超度難期
　今於行持頃刻之間欲遽度亡䰟於一經
　一呪之内豈不難哉夫建齋啓事移檄召
　䰟未易輕也先要髙功練逹科教洞明正
　理次則移箋奏不礙舊章又在齋心堅切
　内外一志立壇蕆事不缺典儀更得所度
　亡䰟靈識生前修檢罪戾不深庶幾祈告
　感通見形受度或一二事之窒礙則報應
　寥邈矣今鬼祟至於纏及生人若非抱恨
　不伸必是無依失祀報對旣以結證隂府
　不復拘留儻識見之非髙多迷蒙而未覺
　浮遊爲厲散蕩興妖於此之時法官能開
　悟以理訓戒以道更假上眞之教典副以
　端黙之精誠呼吸之間幽䰟獲度誠非虚
　妄生者可免疾患之纒死者遂脫沈滯之
　苦若家非匱乏而未度靈者難從此科自
　依式修崇可也天台編靈寳玉鑑一節入
　五行正炁品又以雜呪混於其中乃無速
　度亡䰟之目使古法中之美意不復可見
　故今從舊格而盡剖其端緒當知古人治
　病祛邪欲顯幽俱利也學者所當留心耳


上清靈寳大法卷之七
上清靈寳大法卷之八獸九
　　　　　(洞玄靈寳法師南曹執法典者/權童初府右翊治金𠃔中編)
　元始大定品
七日七夜諸天日月星宿璇璣玉衡一時停
輪神風靜黙山嶽藏雲天無浮翳四炁朗清
一國地土山川林木緬平一等無復髙下土
皆作碧玉無有異色

　　　　　　　　　(一呼二至/一吸二至)
　一呼一吸四至共得六寸一呼二至一吸
　二至各得三寸一至得三寸一至得一十
　五分經緯天地縱横十五故上帝付黄帝
　河圖也入室平坐以手診脈四動爲一息
　量人平常出入漸漸加之不要大段費力
　放炁出自口勿使耳聞放於息勻之後再
　作如初積之力久炁住息平始着意在鼻
　凖頭乃鼻三顋二眉四息於是微微出氣
　爲一徧續再作積至八十一徧四十九日
　外毎徧加息自一時可至一日自一日可
　至七日然後以耳對肩以鼻對臍收其六
　根專意於目初則非内非外觀其神光三
　日之外於宻室中見神光一㸃孜孜定神
　四日之外漸明漸大七日神光滿室定中
　百物皆爲未然七七日外定中見一切眞
　靈鬼物方入洞觀徹視之道也
　竊謂度人一經備有萬法元始大定爲法
　之機要亦道之徑路始於定炁存神以致
　朝元登謁過此以徃極道之域不可擬議
　七日七夜諸天日月星宿璇璣玉衡一時
　停輪此元始說經之時天中之事也薛幽
　棲注中略釋其義今即之人身日月停景
　目不瞬動也神風靜黙息不出入也山嶽
　藏雲炁不升降然後孜神内視一志湛然
　習定出神升騰上境洞觀萬彚徹視十方
　訣巳詳䟽于前矣天台編神光大定二十
　五品乃云璇璣玉衡脈不息也是則妄甚
　且習定大法目不可瞬動息不可出入炁
　不可升降神斯可出而脈豈得不動人巳
　就死却非岀神又曰天尊空浮乃自元神
　居玉清宫又曰天尊雖逺妙近言泥丸宫
　又曰自巳有天尊何勞望上天所引並非
　也又曰威神妙化結成獅子天尊乗之下
　入丹田左青右白前赤後黒中黄故謂之
　五色却云七日七夜所見者皆未來之事
　彼不知出神洞視以𦤺脫質升玄豈可謂
　身中之五炁天尊止於泥丸而巳夫徹視
　十方通幽逹妙大而髙天厚地廣而萬聖
　千眞皆可洞見與造物者遊今却只稱所
　見皆未來之事何其狹陋哉後世學者欲
　得修用之梯階當自習定
　洞觀百靈品
本命日爲始行定法七日之外定力有凖方
行徹視定力未成不可行之息旣定而神可
出目駐萬里之外不顧面前之物又七日漸
明漸有彷彿百日成功坐視三界徹見十天
又云誦詠妙經得爲九宫眞人
　　　　　　　　　　各主旺
　　　　　　　　　　四十五
　　　　　　　　　　日又各
　　　　　　　　　　主一分
紫度炎光内視中方曰常欲閉目而臥安身
微氣使如臥狀令旁人不覺也乃内視逺聽
四方令我耳目法萬里之外久行之亦自見
萬里之外事精心爲之乃見百萬外事也耳
中常聞金玉之音絲竹之聲此妙法也四方
者總其言耳當先起一方而内注視聽初爲
之實無髣髴久久誠自入妙
　𠃔中考之古書習定出神始可行洞視之
　道然謂息一事易知而難成始於一息四
　至久則一息而八至累功不斷可至一時
　滿一時則可一日自一日則七日可期於
　是聚神如己之狀端立泥丸之中内外湛
　然一毫不著騰身直出頂門覺身外生身
　歷歷分明神離軀中如蟬脫殻馳於空逈
　馭炁穹玄謁列宿於天階朝元尊於閶闔
　衆眞可覿萬炁齊仙終至於見玉清聖境
　第此乃出神之妙可以通眞逹靈學者或
　際遇明師修存而至於洞觀之域更冝進
　歩毋自退沮可也
　採錬祖炁品
鳳曲頭㸃頂精息内潛龍升頭搐鼻其炁
上升龜縮頭含息精炁下行蛇屈身不
直元炁周旋鶴閉炁微息精㱕丹府
仰惟元始祖炁無形無名劫運之初不可髣
髴玄網旣肇二象分形天禀此炁以爲天地
禀此炁以爲地人禀此炁以爲人以至動者
植者立性卑形莫非祖炁化生也然人分此
一炁而生未免失此一炁而死豈非情欲汨
其内勢利役其外不知本源不徹正理神昏
氣耗不覺大限之臨而終至迷亂無依斯爲
下鬼矣今焉採祖炁而錬結聖胎於身中聖
胎就而身外生身也此一條大槩乃採錬身
中之祖炁古書有其目而訣法未降不可以
意料而爲之說
　洞陽符火品
亶薈丁丑豫戊寅隨已卯蠱
　　庚辰臨辛巳觀壬午噬嗑
　　癸未賁甲申剥乙酉復
　　丙戌無妄丁亥大畜戊子頥
　　巳丑大過庚寅坎辛卯離
　　壬辰咸癸巳𢘆甲午遁
　　乙未大壯丙申晉丁酉明夷
　　戊戌家人已亥睽庚子蹇
雲都解飛騫損辛丑益
　　壬寅夬癸卯遘甲辰萃
　　乙巳升丙午困丁未井
　　戊申革己酉鼎庚戌震
　　辛亥艮壬子漸癸丑㱕妹
　　甲寅豐乙卯旅丙辰巽
　　丁巳𠃔戊午渙己未節
　　庚申中孚辛酉小過壬戌旣濟
　　癸亥未濟
九日乾坤覆坤甲子屯
　　乙丑䝉丙寅需丁卯訟
　　戊辰師己巳比庚午小畜
　　辛未履壬申泰癸酉否
　　甲戌同人乙亥大有丙子謙
　脈爲心色乃身内九鼎外合九色上應大
　梵契同卦炁合於太陽故或以爲坤母東
　覆九日導乾二句顯其機然配卦與甲子
　於隱語古書以爲洞陽符火開圖而訣法
　未降中間理未可通不合牽合也
　　　九炁色鼎
大小腸小紅(一作/絳)肺白膀胱蒼(一作/緑)心赤
脾黄腎黒胃紫肝青膽碧





　考詳度人經乃中洞之一卷而中篇又爲
　一卷之樞要隱奥難窮不可理測大唐以
　後亦有爲之訓𥼶者矣然終未易透徹也
　如中篇分𨽻六十四卦舊法謂乾坤兩卦
　見於坤母東覆九日導乾然此外六十二
　卦又以何據而定其說理巳難通兼元來
　條目止謂之洞陽符火開圖是上聖以成
　眞人始悉其章也所可知者中篇萌於天
　地之先與後世之書契不相雜獨易之爲
　義變通無窮卦之炁數宻參造化伏羲雖
　畫卦天地已分之後而卦中之義實肇於
　爻象未畫之前故邵雍云誰信畫前元有
　易是存深意而人未洞其至理也易有六
　十四卦中篇有六十四句皆起於古初或
　卦自中篇而出或中篇與卦相須尚可言
　也如以一卦配一句若窮其理則不可強
　通旣分屬則六十甲子亦隨之古法具其
　目而訣法未降是未見於用也至於九炁
　色鼎雖略解其意亦隱其訣期運不至而
　未降也天台法中却以中篇配卦之例編
　作三十三品改稱玄眞隱諱又取屯卦爲
　首於甲子而強爲之說旣不伏直言訣法
　未降又不能言配卦之義復於其法三十
　二品中以服三十二天炁謂之吐納正不
　知三十二天之内四天在種民世界四天
　在無色世界十八天在色界六天在欲界
　今欲歩二十八宿之罡以引此炁也不其
　寥邈哉恐心愈勞而報應愈邈也彼旣以
　中篇改作玄眞隱諱而三十二品之未編
　祖道玄眞烜赫正成鬱儀返質熒惑操形
　乃是玄眞隱諱出於上經却稱玉音攝炁
　呪移前作後改東爲西此何理哉
　五炁混合品
上清華房太一含運其形自然太一居之如
蓮花未開人身中蓮花之房者心也八景𡨋
合者八𡨋之内身有八脈𡨋㑹之處盡總於
心細微之中者萬物皆有細微之中通於大
道元炁如芭蕉之脈人身内亦有血脈經絡
之道路也五炁之中百神混合於内也乃大
洞回風混合之道在上清禁經中明其道則
不死壞行其道則爲眞仙矣
　　　玄中眞人頌曰
　玉清天橋閉靈關緑室長延便清閑
　靈風吹烟五炁住玉音攝炁三丹田
　　　又曰
　一神飛出上斗台風火回環再朝骸
　若不浩劫經一刻直待猿猴死更灰
　　　圖



　　　　　　　　猿居中宫五位乃心也





　切詳經中自元綱流演三十二天至玄中
　太黄上帝髙眞皆天之體而大梵之用也
　及夫下鎭人身泥丸絳宫中理五炁混合
　百神十轉回靈萬炁齊仙此則直言人身
　中之事也故其說以太一含蓮其形自然
　八脈𡨋㑹總於絳宫是能五炁混合其事
　與大洞回風混合之道相通惟其訣法未
　降雖有作用之目而無入手發足之門戸
　故爾天台法中第三十品作中理五炁以
　經中數章訓解於其前至岀入華房八𡨋
　之内細微之中下鎭人身泥丸絳宫中理
　五炁混合百神一章初無訣法在其中只
　略叙云造化非身外根本此三天上皇無
　上髙眞皆宗仰於紫微上宫如此而已非
　行用之妙也乃繼之云妄泄此道九祖沈
　於火毒之獄極口禁傳其末又云非上玄
　聖師下教天眞小仙豈得明矣旣如此則
　非可行之訣特法中條目爾又何妄泄之
　罰二圖於法中只小異天台不肯言訣法
　未降者欲存此等事以爲賣竒之端也
　流精玉光品
於四顧髙地上建一室方八尺上圓下方開
三十二圓穴每穴圓九分塞其三十一穴留
一穴令日光直注其中下以寳器貯東方井
華水一器迎日光照水流轉一室十日外其
五色流精水中結成丹砂五色五綵餌之通
神徹視役使萬靈五藏生華返老還童積其
玉光丹砂取月華水露水江水山泉河水井
華水西流泉入寳器中依前流注日光三十
日内有結成金砂再將前砂併入水再迎日
光然後以辰砂三黃入金合中煆成神丹可
以却疾回年㸃化變寳也
　詳考法中於四顧髙地建室置器以取日
　光久可成丹而訣法未降此無中生有之
　事豈容以意料爲之天台法中編出三十
　六品名隂陽二丹其一章略云流精玉光
　者可以採錬餌之通眞太空未有一物開
　三景普植神靈復採錬此炁錬而成丹以
　此而形容流精玉光理亦粗通其次爲髙
　山懸崖人跡不及四顧日月通照之處營
　宻室一所上圓下方面相去八尺四方一
　丈離地五尺穿三十二竅布二十八宿之
　形如窻牖使日光注照於内於日直角宿
　之日起首用七寳之器圓面五寸貯西流
　水令迎日光下降四十五日之外水中結
　成五色流精之砂取而餌之面生流精又
　曰於三十二竅之下置三十二器於直宿
　之日取其方水投以天華四泉使日月照
　耀其中四十五日面生浮砂光明嗇嗇然
　常須護淨勿令塵翳即安置壇鑪八門進
　火以金十二兩作鼎以鐵二十四兩作釜
　陽燧取火晝夜煎之四十五曰一開開時
　以月華滌潤下凝白華取之及一斤即入
　藥用隂陽火煅錬飛於盖上九年自然飛
　凝餌之仙化此乃古未降訣法之條天台
　法中所述雖詳而其說小異於古法然亦
　非可行之訣古書已䟽未降訣之條矣又
　曰本命日吞日月之華而謂之栢空度仙
　則非也又採百花入衆藥合靈寳流光丹
　餌之立𦤺長生亦非也道典中服食之例
　甚多非本法故不應存用
　梵炁流行品
人禀炁而生亦有數之始呼吸之息見於三
部四至之脈一呼三寸一吸三寸以見尺丈
於璣衡合於太陽一日一夜一百刻計六千
分毎一刻六十分每一時八刻二十分共計
五百分晝夜一萬三千五百息每一刻三百
六十息一呼一吸脈行六寸定太陽行六十
里一晝一夜太陽行九十六萬一千五百里
隨天周行照耀三百六十五度二十五分半
一日得一度半周天一百八十二度六十二
分七十五抄一度計一千四百六十四里六
寸四分二十八宿行次𨇠度大道梵炁流演
無窮旋斗歷箕回度五常毎一刻太陽之眞
炁流行一萬八百里毎一刻六十分三百六
十息定太陽流光毎一分六息太陽流光三
百六十里毎一時太陽行流光八萬六千四
里毎一時炁行六千七百五十寸十二時炁
血行七十萬八百九十寸曰月交而隂陽交
曰月行而營衞行而大藥成此元始上品至
道三界眞仙莫不因此而骨肉同飛得者晝
夜大定中自明閉口奉行若泄一言而行則
七祖九玄同受酆都之考玄都之令敢不奉
行
　甞聞聚而形成則眞中有神流演無窮而
　周於十方此天眞之大梵也人身之大梵
　上應於天度故呼吸息至炁行身中合於
　太陽積錬而成大藥斯實修眞之路入道
　之階而訣法未降也天台法中第三十七
　品名大行梵炁乃云人自溟涬大梵而生
　却自溟涬大法而死此則非也人固自梵
　炁而生矣不修大梵之經常失大梵之炁
　而死乃云自此而死其可乎於其九鼎圖
　後叙金母居西龜之山取象於人身即元
　綱流演之事爾巳編入本品難以旁引而
　曲證非可用於此條也
　黍珠神變品
陽爻三十六息隂爻二十四息一口炁出入
三寸毎一時炁長六千七百五十寸十二時
通長八萬一千寸共計八千一百尺爲八百
一十丈眞炁毎一時八刻二十分十二時九
十六刻内乾坤艮巽占四刻凡人一時定一
千一百二十五息十二時共一萬三千五百
息每一息定火一銖得祖炁之丹如黍米大
重一銖二十四銖重一兩三百八十銖定火
一斤一萬三千五百息計眞火二十五斤二
兩半八隂八陽依卦生焉爲聖胎白日輕舉
位登玉清也
　按此條雖訣法未降而理則與前品連續
　乃錬身中之梵炁合太陽而成功於是按
　隂陽出入審火候進退丹成藥就大如黍
　米則神變之丹是矣其餘丹經中論例相
　似者甚多而非元降之目理不應假彼以
　證此天台第二十九品名黍珠入妙乃以
　十徧周竟十方無極天眞大神一時同至
　及元始懸一寳珠大如黍米一段悉取薛
　幽棲等注中之說委曲引諭又益之雜說
　却云以内言之即寳珠神化胎仙之法九
　轉十過功用旣周從有入無名黍珠玄丹
　鎭黄庭之靈府丹成貫日立駕雲輿如此
　則以誦經而可成丹全不及於修用訣法
　理則不然矣天台之法四十九品終始並
　無訣法未降之條而七經人緯爲法之要
　乃隱去七經之日改換八緯之名雖古法
　無訣者亦極辭牽合以文飾之今按道典
　自龍漢延康之劫赤明啓運之初傳降不
　常或隱或顯有因時而降者有因人而降
　者旣降而傳行人世者有其人升眞而書
　隱者三洞正典尚不能全如變化七十四
　萬之法藏天隱月之文八禀十訣天關三
　圖九赤班符胎精中記似此之名不計其
　數名存經告之中法不降行于世豈敢因
　其名而自撰其文哉蓋道運有其時至而
　靈文漏祕難以人力強求之也靈寳大法
　古有七經八緯除天台之外諸家編集皆
　不出此七經八緯一十五條内共有六條
　訣法未降即採錬祖炁洞陽符法五炁混
　合流精玉光梵炁流行黍珠神變是也安
　知後世無仙資靈質之士感聖師神授之
　詳是古書存其名例也而天台逐事曲爲
　之說使成簡編或取而用豈不誤世今未
　免再三剖析其源流也
上清靈寳大法卷之八










上清靈寳大法卷之九獸十
　　　　　(洞玄靈寳法師南曹執法典者/權童初府右翊治金𠃔中編)
　齋直禁忌品
　　　三元
正月十五日七月十五日十月十五日
　右天地水三官二十七府百二十曹凡三
　㑹日考校罪福三元日奏御上宫可以行
　道建齋修身謝過
　　　三㑹
正月七日舉遷賞㑹七月七日慶生中㑹
十月五日建生大㑹
　右三㑹上三官考覈功過三䰟攅送生人
　善惡又謂之三䰟㑹日此是本命之日亦
　更有小攅㑹日台光以甲子日上詣爽靈
　以庚申日上詣幽精以本命日上詣亦言
　生人善惡其日冝受符籙齋戒呈章拜表
　以祈景福
　　　五臘
正月一日天臘五月五日地臘七月七
日道德臘十月一日民歲臘十二月臘
王侯臘
　右五臘日爲五帝攅㑹之日此日酆都北
　隂大帝皆引出生人久逺玄祖父母幽獄
　鬼䰟責問住處隂司年代積罪結釁端由
　及子孫姓名墳墓所在如積劫未有追贖
　因此日皆延累生人其日引問得子孫兄
　弟親姻九族姓名攅集校定以爲生人罪
　狀正一道民之徒此日誠慿法力祭祀追
　贖幽途皆一一得福常日祭祀不可逹也
　出正一玉經
　　　每月十直齋日
一日西北方北斗下八日北斗司殺君下
十四日東北方太一使者下十五日東方
天帝及三官下十八日東南方天一下
二十三日南方太一八神使者下二十四
日西南方北辰下二十八日西方太一下
(小盡於二/十七日下)二十九日下方中太一下三十
日上方上太一下
　巳上出業報因縁經又别文云十方天尊
　下又云十方天君下
　　　節㑹日
天節甲午地節甲申人節甲子天㑹
丙午地㑹壬午人㑹壬子日㑹庚午
星辰㑹辛酉月㑹庚申五行㑹甲辰
四時㑹甲戌
　右節㑹及五臘宜修齋設醮祭祀先靈
甲子太一簡閱神祇庚申日三尸言人罪過
本命日計人功行
　又云甲寅庚申尸鬼競亂冝避房室又玉
　經云此三日爲小攅㑹日凡三元考校未
　盡者於此重考校焉
　　　八節
立春春分立夏夏至立秋秋分
立冬冬至
　按眞誥云八節之日皆當齋戒立靖謀諸
　善事以營於道之方也愼不可以其日忿
　爭喜怒及行威刑皆天人之大忌也
　　　午卯日
凡午卯之日常當清齋入室東向心拜存神
養炁期感神明亦適意所陳常如此者玉女
降侍
　　　避忌日(李少君口訣道士/求仙者勿與女子)
三月九日六月二日九月六日十二
月三日
　其日當入室不可見女子六尸亂則藏血
　擾潰飛越三䰟失守神凋氣逝積以𦤺死
　所以忌此日者非但塞遏淫泆而已將安
　女宫女宫在申男宫在寅寅申相刑刑殺
　相加是日男女三尸出於目朱童之中女
　尸招男男尸招女禍害徃來喪神𧇊正雖
　人不自覺而形容自損由三尸戰於眼中
　流血於泥丸也子至其日雖至寵之女子
　親愛之令婦固不可相對我先師但修此
　道而仙矣復不及至親無心者矣子其愼
　之此乃仙人劉綱妻女仙也(出神/仙傳)
　又别條云凡甲寅庚申之日是尸鬼競亂
　精神躁穢之日也不可與夫妻同席及言
　語㑹面當清齋不寢其日遣諸可欲旦望
　每月初一日爲旦十六日爲望則以官暦
　逐月十四日十五日十六日考之並合朝
　修祈恩謝過
　　　月忌
正月二日(又庚/申)二月九日(又辛/亥)三月十日(又/甲)
戌四月十一日(又癸/亥)五月十一日(又壬/子)六月
十日(又癸/丑)七月十二日(又甲/寅)八月十三日(又/乙)
卯九月十三日(又甲/辰)十月八日(又丁/巳)十一月
十五日(又丙/午)十二月十三日(又丁/未)
　巳上日忌燒香每日常行香火不拘
　　　帝煞日
正月庚申二月辛卯三月庚戌四月
癸亥五月壬子六月癸丑七月甲寅
八月乙卯九月甲辰十月丁巳十一
月丙午十二月乙未
　巳上忌燒香
　　　聖忌
丙寅丁卯(道父/忌)丙申丁酉(道母/忌)壬辰
壬戌(北帝/忌)戊辰戊戌(南帝/忌)絶命(本命/絶)歲星
(行年/到日)六害(本命/對日)月晦(月窮/之日)歲破(太歲/對衝)
　巳上日不冝行道燒香亦不冝殺冝正坐
　思心悔過聖自懸知
　　　祈懇日
正月四日二月八日三月十五日四
月八日五月九日六月六日七月七
日八月八日九月九日十月五日
十一月三日十二月十二日
　已上日乃太上大道君登玉霄琳房四盻
　天下有志節逺遊之心者至其日平旦日
　出時北向再拜亦可於靜中也自陳本懷
　所願畢咽液三十六過又云東海青童君
　常以丁卯日登方諸東華臺四望以此日
　常可向日出行乏可因此以服日精
　　　禁忌
生蔥韭大蒜小蒜胡荽(此爲/五辛)
　五辛舊有其說多矣大㮣此等物辛臭烈
　甚食之經日尚臭出口中對人言語巳覺
　不可况於持誦神文朝眞行事乎五辛之
　外更有薤藠(似/葱)之屬皆不冝食不必細爲
　之說
鴈犬黒蠡魚(鯉字非也/此名三厭)
　三厭之外更有鱉鱔之𩔖皆腥穢之氣難
　退者並不冝食
臨尸吊喪新産新刑殺所屠坊
淫舍
　已上皆不可食李少君口訣法道士求
　仙不欲見死人尸損神壞炁之極人君師
　父親愛不得已而臨之爾所以道士逺世
　不事王侯是無君也塊然獨處是無友也
　惟父母師主不得不臨喪𦤺感極之哀不
　吝性命之傷苟以此故而傷是無傷也吾
　其祕文故口傳焉
　本命日常以其日向本命方叩齒三通心
　存再拜呪曰
太一鎭生三炁合眞室胎上景母玄父元
生我五藏攝我精神下灌玉液上朝泥丸
夕錬七𩲸朝和三䰟左命玉華右嘯金晨
令我神仙役靈使神常保利貞飛行十天
　呪畢心拜四方叩齒三通咽液三過此名
　爲太上祝生隱朝胎元之道常能行之令
　䰟𩲸保守長生神仙
　又法學道之士當先檢制䰟𩲸消滅尸鬼
　常以晦朔之日庚申甲子之日清齋入室
　沐浴塵埃正席而坐得不眠者益善以眞
　朱筆㸃左目下以雄黄筆㸃右鼻下令小
　半入谷裏㸃畢先叩齒三通微呪曰
上景飛纒朱黄散烟炁攝虚邪尸穢沈泯
和䰟錬𩲸合體大神令我不死髙夀永寧
聰明徹視長享利貞
　呪畢又叩齒三通咽液三過併右手第二
　指躡右鼻孔下左手第二指躡左目下各
　七過當盡隂穢按之勿舉於是都畢按此
　二處是七𩲸遊尸之門尸鉞精賊邪之津
　梁矣故受朱黄之精塞尸鬼之路引二景
　之勲遏淫亂之炁也此太極上法常能行
　之則䰟𩲸和柔尸穢散絶長生神仙通炁
　徹視行之三年色念都泯矣(此太靈/眞法)
　　　淨穢
　太上九變十化易新經曰若履厭穢及諸
　不淨處當澡浴與解形以除之其法用竹
　葉十兩桃枝削去白四兩以清水一斛二
　斗於釜中煑之令一沸出適寒温以浴形
　即萬厭消除也旣以除厭又辟濕痺瘡癢
　之疾且竹葉虚素而内白桃即却邪而折
　穢故用此二物以消形中之滓濁也天人
　遊下世間旣返則未甞不用此水而自蕩
　也至於世間符水呪漱含之近術皆莫比
　於此方也若浴者益佳但不用此水以沐
　之耳錬尸之素漿正冝以浴耳眞竒祕也
　　　紫微王夫人授解穢符(又攝/穢符)



　𠃔中蒙師祕授今立願編校大法不敢隱
　惜其法以梓木作簡如㝷常朝謁簡之狀
　只令微小爾書前符刻之簡上常護淨之
　遇食葷履厭之後或有急切行持不暇浴
　洗則先用茅香煎水七合以漱口罷㸃七
　㸃於左右手心内將兩手拭目呪曰
積穢隨水行盡從神窻出急急如律令
　次於聖前焚香叩齒四十九通執簡以攝
　穢符向伸對口躬身呵炁於符上呪曰
穢炁出正炁入正炁存穢炁去三十六厭三
十六穢神符攝盡絳宫寧一朗清神户
　呪畢放簡回身掐斗訣歩斗罡上吸炁一
　口抛訣以次行事此備急之法若登壇朝
　謁奏啓焚修事體稍重自從科浴沐也
　　　式假
　應行持之士身遭大喪及父母度師並具
　申三天門下移文將吏閉靖不可焚修如
　遇事變急切不及動狀則作關付功曹土
　地謄啓上玄大喪三年二十七箇月不計
　閏月此服制也道家惟忌厭穢尸旣收掩
　穢炁已除百日式假聽解穢入靖朝修服
　制自终三年舊儀大喪一年旣非服制之
　限不應廢缺朝修一歲之久如尸柩未殯
　寢處柩傍者不問日限自不合入靖也朞
　喪一月解穢申牒如式朞喪不臨尸大功
　以下不臨尸並三日式假解穢入靖㫷功
　之外尸不當臨避之可也吊不可廢隨即
　解穢矣非親雖厚並合避厭也大喪事畢
　解穢沐浴訖關申合屬眞司收復將吏一
　如常儀
　　　生産穢
　道士出家自處琳官一切生産並合回避
　俗士修眞惟生子義不容逺合終月之後
　方可解穢入靖悉如前儀此外並合固避
　違者考罰
　　　理髮呪
泥丸玄華保精長存左爲隱月右爲日根
六合清錬百神受恩
　呪畢咽液三過能常行之髮不墮落當數
　易櫛櫛之取多而不使痛亦可令侍者櫛
　取多也於是血液不滯髮根常堅冝向旺
　方
　　　澡浴呪
天地開朗四大爲常玄水澡穢辟除不祥
雙童守門七眞安房靈津錬灌萬炁混康
内外利貞保茲黄裳急急如律令
　　　食呪
百穀五味流入脾胃五藏安寧尸邪永墮
七祖蒙恩長生乆視
　　　脫衣呪
受命太帝上升九官百神安位列侍神公
䰟𩲸和錬五藏華豐百骸玄注七液虚充
火鈴交煥滅鬼除凶上願神仙常生無窮
　　　夜卧呪
天有九皇地有九宫我身百節萬神相從
三尸伏滅五藏流通三田四支動息守中
龍虎八卦侍我瓊容鬼妖萬精勿干眞宫
　　　登厠呪
左德神左德神左司土本夫人
除我死籍上我生名
　𠃔中按古科齋直之日禁忌之條散諸經
　誥不可備述但切於修用略出而巳設醮
　祈恩登壇啓事上章拜表首過謝愆皆可
　以其日行事若無禱請因此檢制行爲去
　非寡過亦清修之一助有如不可親之事
　不當食之物昏亂神炁濁穢身形豈應不
　屏斥也若躬行於道德之域心宅於冲靜
　之郷寢寐不忘造次母失當此之際無時
　非齋又何日分之拘耶儻身之不修行之
　不撿僣冐法籙違越禁忌則三官考罰五
　帝紏愆九祖同辜一身受罰非道不慈也
　天台法中第二十三品作齋戒節度内十
　戒係靈寳本科𠃔中從古法巳編入第一
　品此外齋直日分頗近科條但所引經典
　之名多是三洞品目古無者今雖傳行於
　世未冝憑據
　沐浴常以東井之日
正月十日二月八日三月六曰四月
四日五月一日六月二十七日七月
十五日八月二十二日九月二十日
十月十八日十一月十五日十二月十
三日

上清靈寳大法卷之九





上清靈寳大法卷之十畫一
　　　　　(洞玄靈寳法師南曹執法典者/權童初府右翊治金允中編)
　本法印篆品
　印者信也因也封物相付亦執政者所持
　信也漢官儀云王侯曰璽列侯至中二千
　石曰章其餘皆曰印此陽世之典格也隆
　古盛時人鬼各安其所隂陽不雜其倫故
　道之用唯見於修真錬本以致輕舉飛昇
　中古以降慢眞日益正道日晦邪僞交馳
　上下返覆於是出法以救其弊表章以逹
　其忱付降印篆以爲信誌故用印之義近
　同世俗亦道運因時損益者也但名稱近
　似世之官府者不可用字畫兼取世之凡
　篆者不當用曹治僣及天上眞司者不應
　用本職之外而繁雜者不必用靈寳大法
　古來止用三天門下南曹印近世既缺眞
　篆而三天門下四字不應用於人世除去
　此四字又爲印不成故依本法止用靈寳
　大法司印其文則天章雲篆也六字之中
　雖近字體而不可皆識天台雖置此印於
　不用之地亦編入法中乃大其様製如靈
　字寳字悉排此字畫使令端停多𩔖凡篆
　行其教者印文與中元正𣲖亦不同今旣
　進品洞玄佩中盟籙行靈寳法則職位已
　重除拜章外上而奏牘下而關申牒帖行
　移告文符籙三界十方之曹局九州四海
　之冥司九地重隂洞天仙治幽顯所𨽻並
　用靈寳大法司印實本職執法之信記也
　其可雜以他印耶申奏狀方函并上下一
　體施用惟章并章函通用章印而巳遣章
　關牒亦用本職印
　　靈寳大法司印
　自周秦至本朝尺非一等有周尺有秦尺
　有漢官尺有後周尺至本朝有布帛尺有
　省尺江淮間有淮尺長短互有不同今本
　職執法之印合徑二寸五分周尺徃徃法
　書言印徑幾寸幾分多不辯尺之長短後
　有師古之士並從周尺可也
　　周尺比宋浙尺止八寸三分爲周一
　　尺




　　　通章印
　洞眞之品玉清之道出於晉永和間三茅
　二計楊郭七眞傳降無章奏之格太清正
　一之道乃玄元後聖付正一天師有拜章
　之儀用九老仙都君印者以太清同生八
　老尊太上爲師故弟子上聞於師以九老
　仙都君印洞玄之道靈寳之教自三皇之
　始赤明之劫其教巳出元有章奏之格出
　五錬生尸經五老本行經玉宸乃爲元始
　之弟子故以此印通誠祖師也非此法籙
　不得僣用應而易以他印並受考於三官
　矣
　允中按此乃古法中所述宋朝有道之士
　王升卿重編靈寳法亦依古法叙陳諸家
　多遵用之其印文於神霄籙亦有之只去
　絃畧以印章奏而不詳本末今此靈寳古
　法在宋朝之前而神霄之教盛於宣和之
　間非此法之條不得此而同之其籙中印
　無絃此旣爲中乘之重印章文之信記方
　經同執法印合應用絃如印式去絃則非
　印也若執法印用周尺則此印亦用周尺
　用布帛尺則此印亦布帛尺從古尺可也



　　　神虎緫印




　七玉女之名也用以印召魂旙而巳神虎
　行移關牒止用本職印靈寳大法緫中乗
　之要南昌上宫將吏北魁玄範府攝召官
　君皆所統攝也今人却以神虎緫印印之
　神虎關牒豈有牒其將而用其名可乎
　　　神虎雌雄二印



　神虎本科用於召䰟旛上下攝召之信爾
　有別法不須者自從所傳不用於文移亦
　可玉札亦止用本職印年月後具法位告
　行則亦合從執法用印亦可也
　　　黄神印越章印




　正一者㫖要所載乃以一印緫名黄神越
　章而徑闊稍大用於布炁治病之間而巳
　今徑闊一寸八分周尺依古文用二印緊
　切吿祈奏啓上帝不拜正章者用之訣法
　别出
　𠃔中恭聞靈寳之道出於無極之先靈寳
　大法起於中古之後東呉葛仙翁受經於
　徐來勒眞人之時法猶未備晉許旌陽遇
　諶毋傳日中考道明王之教而科品始彰
　今稱淨明院非也靈寳無二道晉宋之末
　齋修方盛文檄漸繁故印篆尤不可缺也
　漢天師止以陽平治一印而至飛昇許旌
　陽授銅符鐵劵金丹寳經孝道明王之教
　靈寶之道亦非印多也以致拔宅升舉位
　列髙穹修眞得道上士高仙亦有不假印
　篆而濟世康時者豈在印之多寡以爲法
　之輕重後世行法者玄奥不逮於古人印
　篆百倍於前輩近時撰造印記増改舊法
　爲圖利之端者多矣然不過雷霆雜法考
　召諸書中以行其詐爾天台乃於科教中
　爲異旣行靈寳法却不用本職印奏牘乃
　以飛玄三炁玉章印發之靈寳古法中所
　無者也諸家編集靈寳法甚重自來不曽
　増入此印天台於符告中却用三天太上
　印且符文之降出於上玄今之書篆成於
　人手吿天而行之可也未免列法師銜位
　於符後三天太上又何預焉三天之與太
　上非爲印文之辭也又其法中有道君玉
　印則妄也天子王侯謂之璽以道君而稱
　印不可也以玉爲璽謂之玉璽如天子古
　有八璽秦李斯篆傳國寳天師刻玉爲印
　亦止稱陽平治都功印竟古及今未有於
　印文内自言玉印者也道君則天中之君
　如世間人君之璽臣下安敢用之臣上奏
　於君而復用君之璽可乎此外又有混洞
　赤文印靈書中篇印八威龍文印元始符
　命印自然靈章印勑制地祇印歷關諸天
　印招集群仙印普告三界印似此之𩔖皆
　以經中四字爲一印如嚴攝北酆印明檢
　鬼營印添一印字湊分三行似此之𩔖則
　以經中八字爲一印如此則世有天篆度
　人經自首至尾悉可爲印不可勝計矣又
　新行青玄九司法亦古典所無之書其間
　剏立印篆尤衆行持齋醮者又取而雜諸
　靈寳以用之非也宣和間寳籙宫有髙上
　神霄元一六陽璇璣祕籙一階即無法也
　南渡巳後宗壇所授止稱北斗籙而已矣
　天台而因璇璣之名而集諸書以爲法遂
　製玄靈璇璣府印乃杜達眞爲之夫璇璣
　即中斗星宫爾旣非下界行持之司又非
　人間所用之記上箋於斗宫而反用斗中
　之印豈不礙理如受天心而行北斗醮從
　本法合用驅邪院印遷靈寳而行北斗醮
　則用靈寳大法司印有何不可而故欲百
　計撰造何哉又詐稱玄靈通眞靖靈寳玄
　壇非獨僣亂天儀亦且違冒陽憲金陵之
　三茅山大洞之宗壇也臨江之閤皁山靈
　寳之宗壇也信州之龍虎山正一宗壇也
　歷朝崇奉三洞聖師傳眞弘化之地主領
　教綱之所若民間齋醮建壇於一時事畢
　撤之豈有私居輒立名號者乎如得通眞
　之妙則天下大利大害分野之災祥數運
　終始皆能逆知然此等說世法所禁也功
　行未至固不必狂妄如此世有通眞先生
　者朝廷封之爾非下民自稱也又有九靈
　飛歩章奏司九靈飛歩章奏印夫歩罡以
　應九靈即章奏作用之事罡歩之名爾天
　上無此司世間無此印法籙自正一而至
　洞玄皆可拜章並依本職而巳惟正一法
　籙用九老仙都印靈寳法籙用通章印古
　無異說豈待别補一銜特撰一印而可拜
　章乎且以世法言之宋朝守卒巳上皆得
　上章表於朝廷不過書所居官以爲銜爾
　不應正銜之外别立章奏之階也天台又
　有交兵虎符乃朝廷發兵之信民間安可
　僣竊其名哉天台續編靈寳法新起璇璣
　法青玄左府法其𩔖不一前後所撰印篆
　不計其數難以備言如天心法用驅邪院
　印乃正一之樞要也考召諸術千途萬𣲖
　莫不緫乎驅邪院也世乃厭其稱名常俗
　多易考召院靈官院之𩔖極多亦以其額
　爲印若雷法名稱印篆邇來人其繁冗殊
　不知運雷霆於掌上致風兩於目前亦不
　必印多而後可行也靈寳却不應至此允
　中今按古書止用靈寳大法司印行也一
　切奏申符檄也通章印專以拜章也黄神
　越章印以備急切奏告也只四印而巳此
　外神虎印用於召䰟旛或朱篆七玉女名
　於旛身不用亦可祈天告地設醮修齋禱
　雨請晴召䰟攝鬼治病考祟拔亡救存二
　十七品之齋四十二等之醮應世間行持
　之用盡靈寳章奏之事止以前四印無可
　不可功成而洞觀徹視行髙而使鬼役神
　亦不必廣置印篆矣北斗除災醮即四十
　二等醮中之一也古來即無璇璣醮亦無
　玄靈府印安可逐時増置靈寳之外兼行
　别法者自從本科以其印用其符奏申合
　屬亦只用靈寳本職印可也蓋玉清洞眞
　本無章奏文移靈寳爲中乘之極品正一
　而下諸法不得跨越靈寳故也凡我法友
　幸謹其初
　籙階法職品(三洞經籙/慮運傳行)
　洞眞部有上清大洞回車畢道籙一階佩
　之者稱上清大洞弟子或不佩籙而入靖
　誦大洞經行大洞功用者止稱小兆臣其
　大洞經三十九章屬洞眞部非是近世之
　人將度人經中章句指爲洞經者也而大
　洞本品古無法職亦無章奏後世有編大
　洞法者矣然終非古書也洞神部盛於東
　漢盟威籙以下諸階雜籙悉緫於正一壇
　天心正法五雷諸法考召之文書禁之術
　莫不𨽻焉此不詳述其用
　洞玄部有靈寶中盟祕籙一階紫虚陽光
　次之靈寳大法𨽻焉佩籙而不行法者止
　稱籙階旣行靈寶法而齋法出於靈寳未
　免應世接物因事立儀遂出法職亦不得
　巳而强立名色應時行化者也進拜章詞
　而炁有所緫濟拔幽顯而銜有所稱若法
　籙職與相皆違未免鬼神切笑林侍宸亦
　云故立仙階五品以備行用爾自兹而進
　修不巳積功鍊炁㑹道澄神善行徹於玄
　都仙名書於玉闕天界眞職於人世俾之
　宣弘頒羽蓋於青霄召之升舉事符今古
　德至而然固非先冒崇階職而至也行靈
　寳經法而欲爲異途者有行淨明法而補
　别職者皆非也並合佩中盟而補本職者
　也有以太上執法冠其銜者尤非也太上
　者虚無之神也又曰太者至大之名上者
　尊崇之義又曰至大無外窮髙而不測故
　謂之太上又曰無上可上是謂太上夫道
　則稱太上無極大道及太上道君太上老
　君宋朝眞宗大中祥符八年上玉帝尊號
　曰太上開天執符御曆含眞體道昊天玉
　皇上帝自此之外則太上二字不可施矣
　道典中或獨稱太上太上二字者指道君
　老君也天中君上之稱也猶世之稱皇帝
　之號也以君之號而爲臣稱秦王并天下
　遂稱皇帝後世因之且世之官爵自一命
　以上皆出於君而階銜之首稱皇帝某官
　天子某職可乎宗壇之籙卷首皆稱太上
　某籙以籙中符篆皆出於太上也若行持
　之士給符禁治或告行符命皆稱太上某
　籙符可也是可施之符篆決不可施之職
　銜籙因出於太上而以籙爲階不可以太
　上加諸銜首矧太上執法眞士礙理甚矣
　太上何置於銜位之中耶人世奏牘有宗
　廟字皇帝字之𩔖並合平闕人臣階位有
　帝御前及殿名者並空一字然終未甞有
　帶皇帝及天子於階銜者太上二字猶世
　間皇帝之字也蓋直指君上之位號非御
　前及殿名指其傍稱也如有上清某籙弟
　子者則玉清上清太清三境天名三洞以
　此爲别故籙階或冠其首亦非可置諸銜
　之中也太上二字冒以爲銜於汝安乎階
　銜者巳所得之位也某籙弟千某法之職
　是佩得此籙傳得此法以爲巳銜太上不
　可得也夫靈寳經法乃法之始也法曰益
　繁有二十卷者有十卷者有百二十卷者
　旣分卷數仍有品名乃舊格也故今不敢
　廢也孝道明王之教傳付許旌陽初即靈
　寳也後世法書混雜而别爲淨明法亦多
　非本文也其餘編集尚多互有所長不容
　棄置法中奥妙各遵師傳而籙階法職不
　可易也有謂南曹執法乃行經法之人所
　稱此外靈寳法不稱南曹不知經法乃本
　法也今齋醮中告行符命出給眞劵典章
　行用悉出經法中不知源流者却云行齋
　應世所用靈寳法與經法不同何其淺陋
　之甚自靈寶以來初無太上執法之階此
　乃起於天台之謬說諸方有識之士未甞
　用之邇來又有不用籙爲階却專取經籍
　之名以爲階者尤非也或者以謂南曹之
　名與靈寳大法司印亦是後世置立殊不
　知其來旣逺而師尊所定大有典刑不悖
　於理以備應世而蒞法爾較之天台僣稱
　領教嗣師執法眞宰等職以爲銜及妄言
　光中見字僞置靖名以爲額豈非妖妄耶
　近來經法中亦廣職位矣如仙階一等武
　職六條及排比品秩之𩔖頗漸繁雜悉不
　當引用不可以爲經法所載便行補受忽
　亂天儀有稱靈寳中盟弟子又曰行靈寳
　大法於天爲不能曉而叮嚀之中盟則靈
　寳籙南曹執法爲靈寳之職其來甚久髙
　天上帝非不知也佩是籙補是職則合行
　是事無疑矣豈待再三䟽於銜位而後可
　行耶此執著不通知見允中此書巳行奏
　告不可忽也今典者一職他法有之靈寳
　法中舊尚未出因師尊以四階並帶仙字
　後學不敢當之遂啓告上玄特増典者爲
　初品之職而四階不可除者以俟後之成
　眞得道之士今列五職並以南曹執法冠
　其首云南曹執法典者南曹執法仙士南
　曹執法仙官南曹執法眞士南曹執法眞
　官
　允中對越天地啓告眞靈重編靈寳大法
　而法職一事最關典格髙人上士祕訣靈
　文近者甚難際遇唯籙階法職不勝其崇
　天台法中第二十六品玄憲仙格中建置
　法職初職曰三天代筆伏魔持法使者數
　職之後有玉陛執法眞官次列以卿監其
　終有赤明執法眞宰等數職自有天地以
　來世間未甞有此法職執法二字起於經
　法中本只四五職而巳天台竊以二字撰
　出數十職故加以太上字亦其欲排職位
　之多而爲之爾神仙飛升之後尚有欲界
　色界之殊肉質凡尸敢下筆而當之耶三
　官四聖巳上天帝之貴臣可列玉階昔上
　眞降言天帝常有紅雲擁蔽雖眞仙亦罕
　覿面天台徒友恐未可執職於玉陛之間
　人世朝廷則踈逺之臣亦難陞殿陛旡極
　之階未易至玉陛執法未易當也凡人自
　稱眞宰理未安也道法三千餘年掌教於
　宗壇者亦以籙爲階而法爲職次稱天台
　乃僣稱上清領教嗣師旣非籙之階又非
　法之職天下之大四海之廣洞玄之道悉
　緫之矣斯爲領教也自三皇五帝以至今
　曰三洞眞典四輔靈文未嘗有此漢天師
　正一眞人名髙玉籍師表天人至第二代
　則張隴西也深究天文博通經史考周天
　分度垂萬世典則實希世之竒才乃稱嗣
　師至第三代則張鎮南也功業亦盛巳降
　稱系師矣自兹而下垂二千年閱三十餘
　代悉稱嗣教天師言嗣傳其教繼襲其師
　位而巳巳不敢比張隴西直稱嗣師也洞
　眞洞玄宗壇非本姓而以弟子傳教故稱
　宗師以時君許其傳籙身居宗壇主領傳
　度天下學士亦以宗壇爲重故得稱而人
　不議此外不拘在家岀家受籙行法者紛
　紛不一宗師嗣師豈可常稱浙西近多有
　僣稱宗師者矣皆教門之罪人也允中不
　敢立竒說不敢爲髙論編一法則從古科
　行事則從經典受職於自巳者則從退遜
　施用於齋醮者則懼天憲一符一呪出處
　未詳者不敢用一階一職名位稍重者不
　敢當期天下行持之人早成正道願天下
　修眞之士早遂飛昇無他意也允中備見
　僣冐大職失格犯科者心切驚懼慮其遭
　譴而望其速攺也如許旌陽歷劫修眞而
　功髙今古年一百三十六拜命飛昇天書
　曰上詔學仙童子許(云云)辭多而不及具
　矣抜宅升舉之髙仙止稱學仙童子而巳
　上昇之後方列眞職宋朝王侍宸呼吸以
　致風雨指顧而起雷霆巳是神仙之資品
　矣有觀書雷神符刻石在饒州神運天慶
　觀至今存焉符後細書曰五雷小吏王文
　卿押毎字不過三四分前輩其修德也厚
　其處巳也恭其取名也廉其臨事也懼必
　不肯自稱嗣師與眞宰矣使其果當昇舉
　位列髙仙在世之日尢宜退遜又何損於
　道德耶允中行法之後進品洞玄佩中盟
　籙所以止稱洞玄靈寳弟子者以允中先
　祖諱明於禮不應繫銜而洞玄部紫虚陽
　光籙之外極於中盟籙教門亦稱靈寳籙
　故可以回避家諱也他人自從籙階合稱
　靈寳中盟弟子南曹執法從古書也止補
　典者遵師訓而不敢當仙眞字也唯童初
　五府正法屬洞神部而通於洞玄者也故
　可兼職於銜内自此以下諸法雖行而不
　應繫銜金陵三茅山華陽洞天之中有仙
　都内有童初府蕭間宫以處男仙得道之
　眞易遷宫以處女仙得道之眞非髙品之
　仙莫得入也上帝封四聖與天師爲嗣教
　外臺卿出法以救世故稱五府府之外館
　有翊治所以掌其事爲堂館中仙眞尊崇
　也事見本法并眞誥諸書五府法中仙班
　七品非世間諸法之比五府雖降法於人
　間而翊治乃洞天之仙局實有其處非眞
　仙莫能執職其中地界法官未免稱其職
　而遵其事故曰權童初府右翊治不敢正
　受仙職也法中而列七職亦以俟眞仙也
　靈寳大法雖崇而執法典者乃是地界行
　法之司也五府法雖次於靈寳而右翊治
　乃是仙班是以不得不帶權字也近者諸
　方有補至丹臺外記室者於心寧無愧乎
　今靈寳法職五品而初五品之後亦不宜
　妄行遷進以仙眞之字未易當也世人未
　進洞玄而行昇度者多兼南昌受錬司及
　黄籙事者亦非古格也黄籙院三官主之
　印記與院額難用於人世林侍宸靈素雷
　律許用黄籙院印以行齋修終不便也路
　眞官時中立玉堂醮法以正一法籙銜位
　而行洞玄科品乃越一階而文移行用以
　天師與上帝同其輕重是其大失也天心
　法職驅邪院印非出於僞撰主行黄籙固
　爲未當又大勝天台用詐妄法銜雜僞印
　篆以行之也謹飾之士務從古科方爲盡
　善
上清靈寳大法卷之十
上清靈寳大法卷之十一畫二
　　　　　(洞玄靈寳法師南曹執法典者/權童初府右翊治金𠃔中編)
　悔過謝愆品
　修眞之要寡過爲先過之不悛去道逺矣
　雖行持符法求至上道之階使爲行不檢
　亦豈足以攝伏鬼神況於進拜表章濟度
　幽顯哉功過之司毫分無失晉許逺遊遁
　跡山林勤心味道漸入眞品而三官都禁
　遣周魴等出丹簡罪簿以誥之曰夫欲學
　道慕生上𨽻眞人玄心棲邈恭誠髙靈者
　當得世功相及禍惡不侵隂德流根仁心
　下逮乃可歩眞索仙度名青府耳由此言
　之未及許逺遊者其可不知寡過自修耶
　奉法行持求仙學道所當悔懲巳徃之愆
　犯積累方來之功勤故玄綱論曰過惟攺
　而不復爲功惟立而不倦是謂日新其德
　自天祐之儻口行祈謝之科心之省愁之
　念首之前而作之後飾之外而敗之中然
　復苦巳勞形瞻星禮月持齋奉戒焚香誦
　經亦爲徒設矣有大言眩世則云罪之不
　積惡之不爲豈須懴悔斷棄教科此又矯
　激大過從容中道無過與不及所宜悔過
　於心知咎必省依經奉教按格行科削罪
　目於三官五帝之司上生名於十極九霄
　之境立功不怠舉形仙飛固有分焉亦無
　自阻有志者多成事也
　　　謝過儀
　毎歳除秋分一日外常以三元八節本命
　生辰甲子庚申及諸良日入靖室或宫觀
　山澤靜潔去處焚香專志省愆思咎先於
　壇側端黙而坐深念生世以來所行所作
　無故愆犯不善云多戰競自艾恨不剖心
　瀝膽誓母復爲今兹愧慚措身無地方振
　衣而起整肅形神登壇啓告無壇處立香
　案展壇布席行用入戸誦呪上香如法祈
　謝之儀早以東爲始午以南爲始夜以北
　爲始分五方懴念本合置立科法發爐循
　格至三上香方行禮方如自然朝儀但此
　等事以宻爲尚兼獨行朝修不宜繁瑣故
　今止編四方謝罪之文損益隨事之宜爾
　　　先祝香
道香徳香無爲香清淨自然香妙洞眞香靈
寳慧香超三界香三境眞香滿瓊樓玉京徧
周天法界以今焚香供養虚無自然大道三
境天尊昊天上帝北極紫微大帝紫微天皇
大帝后土皇地祗三十二天帝君萬天上帝
上清十一大曜星君中天北斗七元星君天
地水三官帝君北極四聖元帥眞君靈寳五
師真君四方二十八宿星君三界五帝大魔
王十方無極飛天神王北隂酆都大帝東獲
扶桑大帝五嶽五天聖帝洞天福地名山靖
治主録仙眞聖衆三洞四輔法籙中靈官將
吏三界官屬一切威靈仗此香雲普伸供養
玉華散景九炁凝煙香雲鬱羅逕衝諸天侍
香金童傳言玉女上聞帝前令臣關啓咸得
如言具法位臣姓名以今良旦齋潔洗心祈
真告道先伸上祝皇廟社稷宗廟先靈駕景
九霄垂休萬葉今朝皇帝基圖永久祚業昌
降聖壽並於乾坤德教均於造化萬方向善
百榖咸豐有識有知悉悟至眞之道無邊無
極共躋榮樂之郷大教興行正法流演敢伸
凡願上冐宸嚴(臣)下情無任戰兢惶懼激切
屏營之至
(臣某)志心皈命東南西北四維上下十方靈
寳天尊三十二天上帝周天二十八宿星君
天眞上聖五嶽眞君山川河海洞天福地一
切神仙諸靈官
　　　次三禮次向北方夜以北爲先
　　　三拜長跪
具位(臣)姓名志心皈身皈神皈命北方東北
方無極太上靈寳天尊北方八天帝君北方
髙眞上聖斗牛女虚危室璧七宿星君北嶽
恒山黒帝眞君北方洞天福地山川河海一
切眞靈北郷神仙諸靈官
(臣)聞大道垂慈啓悔愆之路髙眞垂化開謝
罪之門若非請命以祈恩豈獲釋愆而逭譴
伏念(臣)愚庸賤品蠢陋凡資幸浹眞風叨逢
道運久膺法籙冒玷簮裳不能勉强以立功
乃復因循而造罪莫知檢束罔謹修持所慮
萬祖億曽昔亡徃逝曁臣千生累劫宿命先
因爰至今身謀用之間舉室親姻之衆造諸
元惡成彼深愆無量無邊難名難述結在天
曹地司之内著於日月星辰之宫永劫不原
终天無解懼其報至恐及禍萌以今皈命首
陳盡祈湔洗伏願天垂恩宥道啓慈憐萬聖
流祥衆眞錫慶赦(臣)九玄七祖以及巳身萬
劫千生至于今日滔天重罪蓋世深愆消滅
惡根削除過籍庶使(臣)早成正道獲際眞師
身世安榮法徒寧泰(在俗則云/眷姻寧泰)更祈祖宗神
識師友䰟儀巳逝親姻先亡眷屬長居快樂
永遂逍遥六道三途四生萬𩔖俱蒙拯度悉
被陶成(臣某)下情無任懺悔禱祈之至
　　　三拜次向東方
具位(臣)姓名志心皈身皈神皈命東方東南
方無極太上靈寳天尊東方八天帝君東方
髙眞上聖角亢氐房心尾箕七宿星君東嶽
泰山青帝眞君東方洞天福地山川河海一
切眞靈東郷神仙諸靈官
(臣)聞(云)同前
　　　次向南方
具位(臣)姓名志心皈身皈神皈命南方西南
方无極太上靈寳天尊南方八天帝君南方
髙眞上聖井鬼柳星張翼軫七宿星君南嶽
衡山赤帝眞君南方洞天福地山川河海一
切眞靈南郷神仙諸靈官
(臣)聞(云)同前
　　　次向西方
具位(臣)姓名志心皈身皈神皈命西方西北
方无極太上靈寳天尊西方八天帝君西方
髙眞上聖奎婁胃昴畢觜參七宿星君西嶽
華山白帝眞君西方洞天福地山川河海一
切眞靈西郷神仙諸靈官
(臣)聞(云)同前
　　　次中央
具法位(臣)姓名志心皈身皈神皈命上方下
方无極太上靈寳天尊三景九霄大羅无極
三十六天帝君五老上帝北斗七眞天曹主
宰无鞅髙眞羅酆隂境十地眞靈三十六土
皇君中嶽嵩山黄帝眞君中央洞天福地山
川河海一切眞靈上郷下郷神仙諸靈官
　(臣)聞(云)同前
　　　次歸位對席
　(臣)等志心稽首禮
太上无極大道
　(臣)等志心稽首禮
三十六部尊經
　(臣)等志心稽首禮
玄中大法師
　　　次啓白回向
具位(臣)姓名某謹重誠上啓无極大道上帝
髙眞三界威靈十方衆聖以今懴愆謝過入
靖修眞獲遂陳情仰祈大宥伏願隂曹削罪
仙府書名道遇至人學無魔試(臣)敢不益堅
善念深悟前非願契道眞永依沖䕃十方共
慶九祖蒙休爲上困縁念十方靈寳天尊无
量不可思議功德
　　　次出户如常式
　靈寳自然朝先啓聖次禮十方次懴悔三
　禮次回向念善今五方謝過即靈寳自然
　朝之餘意止一五方者貴其簡而易行不
　舉玉音梵唱貴其精黙感格奉道修眞之
　士不問法籙髙下悉可按行久久行之内
　加痛省則罪滅福生成眞得道矣
　五品隂功品
經云星宿錯度日月失昏四時失度隂陽不
調國主有災兵革四興疫毒流行兆民死傷
師友命過皆當修齋行香誦經此經中之本
意五等之功用也其法當建靈寳之壇集同
學之士取九方之清泉貯金玉之寳器(九鼎/也)
書九野之名九州分野之名埋三晨之
象(以金玉石英作日月/五星之象埋壇上也)
　㔶蓋行持驗災増減潔所建之壇墠備神
　明之好樂録五事之災咎奏所𨽻之髙眞
　心丹合天五功乃就克臻升舉是爲隂功
　洩語外知其功不注謂此事皆以宻行爲
　貴不可說與外人知也
　　　靈寳壇
擇素無穢汚不雜砂礫之淨土非戰場刑獄
屠宰畜産之地建壇三級下層方九尺髙一
尺二寸中層八角廣七尺髙一尺二寸上層
圓廣五尺髙九寸壇中三級排列聖位及諸
好樂等物
　　　壇式




　　　星宿錯度日月失昏
謂五星淩犯九曜差躔妖星吐輝孛彗舒耀
次舍不順變亂經常日青無光月行失次薄
蝕翳暈之𩔖
　　　上層(壇中聖位/從所主也)
天皇大帝太微帝君北斗七元星君五方五
帝真君十一曜星君妙行眞人
　　　中層
三台華蓋星君二十八宿星君三官帝君北
極四聖眞君十方飛天神王
　　　下層
八卦大神九州社令五獄大神十二月將十
二時直
　　　四時失度隂陽不調
謂春行秋令夏霜冬雷常雨常暘炁候差忒
之類
　　　上層(壇中聖位/從所主也)
虚皇天尊五方五帝三元三宫四司榑桑大
帝暘谷神王
　　　中層
五嶽大帝九州社令四海龍王四瀆源王八
卦大神
　　　下層
風雲雷雨大神風伯雨師十二月將十二時
直直壇土地
　　　國主有災兵革四興
謂權臣專制姦佞擅威盜賊四興亂臣割據
蠻戎逆化邊鄙不寧之𩔖
　　　上層(壇中聖位/從所主也)
昊天上帝北極大帝玉虚上帝十方靈寳天
尊十神太乙眞君
　　　中層
三十二天上帝十一列矅星君十方飛天神
王九宫大神
　　　下層
九壘土皇君五嶽大神九州社令太一諸神
將十二時直直壇土地
　　　疫毒流行兆民死傷
謂瘟疫之炁干時害民不祀之鬼乗炁爲癘
以致野道蠱魅精怪鬼邪癆瘵傳尸復連延
續行病肆毒使斯民天横非命死傷之𩔖
　　　上層
昊天上帝十方靈寳天尊長生保命天尊妙
行眞人三官四聖眞君
　　　中層
三元將軍収瘟斬瘟大將軍三洞經法中度
厄吏兵天醫大神
　　　下層
五方天兵騎吏九州社令太歳尊神十二月
將十二時直土地
　　　師友命過
謂受一善之教皆爲師同一朝之學皆爲友
傳道嗣法合志共門義等天親情無生死命
過之後當謁追修隨事之宜合建黄籙壇其
行事從本法升度之格巳見於後此不重敘
　　　三晨象
日用金月用玉(缺則以白銀代之各徑寸如/其形五星用五色石英小如)
(彈丸各埋於壇之上層土中深/各九寸日左月右五星從本方)
　　　上眞星宿好樂
琵琶鳯管時花新果山泉潔飯
(或染/五色)五榖青木香甘松香茆香細
茶大棗五色旛五色綵繡
　　　太一好樂(此乃十神太一世俗爲孛/星非也壇中當作十位列)
五福太一眞君君綦太一眞君大遊太一眞
君小遊太一眞君天一太一眞君地一太一
眞君四神太一眞君直符太一眞君臣綦太
一眞君民綦太一眞君
竹弓蘆矢印甲馬兵士無鞍馬
木刀鎗劒㦸緋黒紙錢五色繒時花
新果細茶山泉
　右諸好樂之物各宜精潔爲佳
　　　九鼎(壇中寄/於二官)
嘵荆(二)魁梁(七)寳雍(六)
金揚(九)鼐豫(五)昴冀(一)
銅徐(四)罡青(三)蒼兖(八)
古者金玉銅鐵之鼎或不能辨當以新潔陶
器畧鼎之可以貯水者上爲之蓋以硃書九
鼎之名於器之外九州之名於器之内安於
壇中層之八方依九宫布之只以第五宫中
央之鼎寄安二宫之側先祈具奏所屬上帝
申牒壇中三界眞靈次汲九方清泉入九鼎
之内法師口奏事狀以蓋覆之仍别設淨筵
各依好樂備置儀物時花新果燒香然燈供
陳如法集同志同齋之士善行清修之人不
拘人數恊力同心共修齋直禁壇淨穢移文
所屬地祇等神守衞然後正心誠意精篤想
念悉如古典誦詠度人上品妙經行香六時
經周十過使丹𠂻徹於九極一念格於十方
非若世俗常行讀誦之易也儻非其人不集
善事心馳於塵坌之境口誦太上之篇雖積
日累時數周十萬亦爲難矣功成德就啓視
九鼎且以鼎貯水上又覆之清澄如初理之
常也小有混濁或别見異狀則事之變化也
反常者皆以爲妖則可以知其所屬之分野
災危未能全解也此則古人淳誠之用心若
區區分辨於毫髮之間或紅則主某事濁則
主某災此則𩔖乎巫覡之小技非經中上消
天災下禳毒害之大體也行香之儀通自有
式壇中所設髙眞皆專位排列如十一曜分
十一位之類若數位緫爲一而書之非古法
也
經曰修齋行香誦經則合從齋法欲少近古
可行靈寳自然朝亦通即齋法之始也
　允中按經曰星宿錯度日月失昏又或四
　時失度隂陽不調又曰國主有災兵革四
　興又曰疫毒流行兆民死傷又曰師友命
　過皆曰亦當修齋行香誦經舊有一家靈
　寳法中毎一句作一章分爲九事切詳經
　㫖上四條皆兩句八字意義相聮毎二句
　之下皆曰行香誦經獨師友命過只一句
　亦曰行香誦經是九句而格分五條故允
　中師授之書共一靈寳壇而分五等聖位
　除師友命過一條合從升度本科外四等
　聖位䟽于前矣是爲五品從經㫖依師授
　之也李少微曰齋者謂黄籙等齋五文鎮
　謝非常俗之齋也三時啓奏所以感天動
　地降福禳災也此壇上圓中八角下方乃
　靈寳之壇古者靈寳别法建壇泥璧漬玉
　液以奏帝其壇亦同此式正合靈寳本法
　而其行事乃終歳修用非世俗可以常行
　與其消災禳變一時拯急之意不同不敢
　敘入此也天台法中載此禳鎭在度厄消
　災品中其始則載火鈴印文請炁禁治之
　事其訣未詳而本法𨽻童初玉册與此不
　聮次則八節之日誦經依九宫而保禳九
　州分野此乃古書中學士依節服符自錬
　之緒餘又以爲九宫誦經之後回南向東
　湊作十轉悉非本㫖甚矣以此靈寳壇稱
　三天總炁壇以黄籙三級方壇却稱靈寳
　壇恐其别有所據却不出靈寳本法且於
　下元之日建壇列九鼎取清泉爲沸湯以
　入鼎中此等事古未用湯者其餘行用多
　不同古科獨下元日建壇禳鎭而以九鼎
　中水之豐耗或見五色以占九野之有何
　災是占驗之術而行於災變未兆之前固
　下失爲美之意然别作一科行之可也殊
　不知經中言此五條皆當行香誦經而其
　次章則緫曰凡有是經能爲天地帝主兆
　民行是功德有災之日發心修齋燒香誦
　經十過皆諸天記名經中意謂天地運度
　亦有否終至聖神人亦有休否禍厄將興
　災變或肇所當隨事拯救按格解禳而此
　五等有九條乃災變之大者依其事之所
　𨽻建壇祈告則功德無量今若云防事於
　未然杜災於未兆善則善矣非爲其事反
　同常行而大違經中之本意則凡所修所
　用措辭立說皆與此異今所編者以本經
　爲主以古法爲定故不容叛經而言法也


上清靈寳大法卷之十一


上清靈寳大法卷之十二畫三
　　　　　(洞玄靈寳法師南曹執法典者/權童初府右翊治金允中編)
　濟生陽德品(此八緯中/第七條)
生生之德大矣哉道好生也故生天地天地
好生也故生萬物人惟旣生於是以生爲重
神仙上士學道修眞反惡夫幻身之累我世
人罔究其㫖便謂修行之士不貴乎生是不
然也夫得道者不戀形體不染物欲本來一
念湛然獨存故其留形也不逐世縁而蕩及
其蛻質也不隨形體而亡神錬炁澄超凡入
聖回顧眄之胚骸豈非累我老君曰吾有大
患爲吾有身太極眞人頌曰外身而身存皆
此義也若世人則異乎此身在則神在體存
則誠存體質一傾魂神散亂或沉於幽暗或
墮於杳冥如此之死不可復生巳生之生夫
豈不樂貪生而惡死實古今之常情生生之
不窮乾坤之正理是以上帝憫世垂教立科
拯厄扶危除妖却妄拜章設醮請福延生皆
所以廣大道生生之德而遂斯民生生之願
也靈寳古法有濟生陽德品乃醮告斗星延
生度命之行用也然非受來詞則事難關申
雖爲救濟之善德而非可以隱祕是之謂陽
德按古儀四十二等醮其第二十等曰北斗
醮今此立玄樞靈壇中設北極帝座前列衆
眞環以北斗南斗而其行用近乎北斗醮矣
蓋夫斗之在天實爲權綱之主關係甚重延
生請宥尤𨽻斗樞故也學者當深體濟生之
本意以迪古人之用心則此科可行矣
　法曰下元有山川河海之内城邑郷塢之
　中水石禽獸之精五行不正之神下土强
　惡之鬼魑魅妖厭之䰟妄行妖孽擅作異
　端纏惑生人諸不能治或有北隂酆都之
　内血肉不正之神結連祖考昔亡近化内
　外親姻訟由冥曹延及生人復連殃害諸
　不能解以此三辰玄樞靈壇建於淨地所
　祈立報解治安寧
　　　玄樞壇(又曰三/辰壇)
　擇潔淨宻室或曠野無人逈靜處取淨地
　建壇一所毎層髙一尺上層闊二尺當心
　中皇宫設北極大帝天皇大帝中層闊三
　尺列北斗九皇南斗三台日月皆依象然
　燈下層闊六尺列三元將軍十二支神當
　年太歳擎羊陀羅二使者四直功曹土地
　等神前列洞案書二斗名燒燈熖以五色
　線自斗口布至洞案下依儀關啓暗晝匿
　過深愆微生昧心隱慝和合年命禳解災
　厄人道肅清鬼怪戢息其應特異至誠至
　神或不及累土爲壇則用堊土畫地爲三
　級依儀修建然以常壇爲優
　　　飛斗
　用大紙雲馬於鞍上空處朱書南北二斗
　符毎位獻狀一通并馬一騎逐星獻之馬
　以奔走之狀雲作飛逸之勢或印板能如
　式則傭工繪之
　　　北斗


　　　和合年命符(名育/死局)
　謹請五星靈應帝君和合(某人)年命急急
　如元始天尊勑




　却於符下書云某人某年月日時生上屬
　北斗某星君平生隂匿某罪願乞原赦(作/三)
　(行或五行/燈焰上燒)
　　　二斗星君
魁𩲃𩵄䰢魓𩳐魒魑▲𩲕▲▲▲
　　　七元祕授符










　　　飛神
先歩斗自斗柄入斗口至魒存斗罩身再歩
入斗口三拜存思出神直入斗中呼四直使
者具白醮意見其入斗次見擎羊陀羅二使
者下降檢察醮筵復回啓報星眞法師立斗
中候其回畢次入南斗復如北斗式見火鈴
將軍六星童子檢察回報然後斗星乃降良
久有紫雲異香或赤光入户乃二斗下降也
忌僧尼孝子婦人雞犬見之
　先於壇前列案然燈燭仍時新五果醴酒
　異香不用檀香乳香或缺淨酒則酌以玄
　酒惟精潔依儀奏啓關告事畢獻狀錢馬
　以火燒化誠極其至萬厄皆除
　允中受傳靈寳大法乃中原舊文也今所
　編集悉遵師傳不敢改易大抵事若當於
　理何暇辨釋豈可言别𣲖之異同實縁天
　台一宗流布漸廣而其說戾古者多矣與
　其餘諸家大不相似遺之不考人必致疑
　罔知適從故不得已而述之衆書與天台
　不同處則敘其所以異天台與衆書近似
　處亦證其說不誣初非允中自無師授之
　文假天台之法以成書也況允中編集出
　行用古式多是天台法中所不載者玄樞
　祈告古來靈寳法中稱濟生陽德品今列
　于前者是其本文也自天台杜逹眞立璇
　璣法毎事好異旣不從伏古科稱北斗醮
　創置玄靈璇璣府印設察訪使之職又稱
　主管璇璣府事令世人受之此則玄科世
　法兩皆違犯天理人情兩皆不順允中已
　於緫序詳論之矣故只合遵依古法止稱
　北斗醮主行之人各從本法之銜用本職
　之印如行天心正法合用驅邪院印之類
　不應改換銜位變更印文若不稱北斗醮
　而别立一名則北斗之傍名號亦有隱僻
　而人罕見者皆足以爲異而欺世但未免
　有如曹娥碑隂黄絹㓜婦之語後世市井
　間流而爲猜謎者也變其正事令人以意
　逆之實兒戲爾以此䙝瀆上眞於心安乎
　及其文檄旣上奏於斗星與天帝同禮或
　者又簽其狀函曰狀奏九晨玉闕此尤僣
　亂天儀三清玉帝之天門可言玉闕斗星
　不敢當也且以星界言之則紫微垣已可
　考矣垣者圜屏之謂今兩畔各有七星環
　之上則華蓋覆之北極大帝天皇大帝居
　於垣中其前之缺處曰閶闔此則紫微垣
　之闕乃可稱帝闕如北斗則又居閶闔之
　前乃綱紀之星爲喉舌之要出納號令臨
　制四方世之尚書亦爲朝廷之喉舌夫斗
　則天之大有之司其職至要其權至重矣
　然終不可尊北斗爲天帝猶世之不可以
　尚書爲天子也北斗稱玉闕僣亂謬之甚
　矣杜公之門户其始貴於異俗尚竒而終
　焉大致違科失禮襲而傚之恐非謹厚之
　體格也若北斗又曰中斗如法中以南斗
　相對而醮之者蓋取南斗經中之說而爲
　之其實南斗乃二十八宿中之斗宿亦在
　大之東北自天文中亦稱南斗然終不可
　與中斗對也古法如此編入故不敢更易
　其舊
上清靈寳大法卷之十二
上清靈寳大法卷之十三畫四
　　　　　(洞玄靈寳法師南曹執法典者/權童初府右翊治金𠃔中編)
　濟錬幽䰟品
謹按中乘之法洞玄九眞之道乃太上大道
君以延康劫初禹餘天上所出其經則洞玄
一十一部至漢靈帝光和二年太極眞人徐
來勒以上清寳經三十六卷靈寳勸戒等經
三十七卷授付仙翁葛玄後世稱太極左仙
翁者是也洞玄之品靈寳之道至斯而大昭
於世仙翁實爲傳教之師眞也而近者傳行
祭錬之法皆稱葛仙翁祭鍊或者又去仙翁
字而止稱太極祭錬者尤爲礙理夫無極然
後太極則天地之始非可以爲法書之名若
言太極眞人則徐君也若言太極左仙翁則
葛君也若無仙翁眞人稱則太極二字決不
可獨用於此及觀諸家所稱仙翁祭錬之文
諸方皆以生天寳籙爲主其言辭科法悉是
今人之體格而徑以仙翁之古科則不然矣
徃徃世人問仙翁甞以祭鬼而立功遂採其
名而編集成書殊不知仙翁生於東漢其文
辭體格與今不侔然今之所存依法中典格
敘述而用之有何不可又豈特立異名而後
可以利濟哉人能澄清志慮整肅形神䖍恪
奉行則隨誠報應或臨事慢易存念乖違雖
親奉天尊之玉音亦難弘恩於幽壤前後記
載所傳耳聞目覩因此書成功者甚衆學者
可以究心允中所見祭錬之書不止數十本
雖大體相類而其祝辭白語多駁雜其聲音
不比臨事難讀今所編符呪行用皆出靈寳
諸法中受天心正法以下皆可通行而啓祝
行用之言辭則允中之撰集也乃所以廣其
事而不至拘執若初行而欲奏聞上帝關告
冥司則直辭具述欲發願祭錬孤䰟而巳儻
云奉行仙翁祭錬大法等語皆渉無根縁此
乃法中一事爾行持之士散施符藥以濟生
民祭錬鬼神以資幽爽所當爲者唯在精專
久而已近世行持此者甚多銳於初而怠於
終者皆是也或遇三元八節四赦庚申甲子
生辰旦望上七等日爲之者甚佳但萬一其
間一二有不可免之事奪之則因此而敗美
意亦有至期之夜鬼神守待於其地致人驚
懼而廢初志者有之若欲持久而可常莫如
不拘日分隨時修爲或一月而行一次或二
三次或有暇而併爲之或偶遇良日亦爲之
並不爲定格則在已無失期不滿之念在鬼
無徯望待哺之期兩皆無拘其功愈重不執
不滯乃可久行或者不以此說爲然欲剋日
候期者自可從便今毎行而不用申奏文移
貴其簡易應大建斛食普度沉魂合從本科
非此例也
　　　造斛
　毎用米一升或二升至數升皆隨力製爲
　淨飯切忌葷穢乗熟裝成一小斛不必用
　麪食之類有力者自從其厚於其日晚間
　方造
　　　合用
符(三道)降召符眞文(五幅)酆都山形
(三五/本)靈書中篇(十本)生天籙(十/道)
紙錢(三五/貼)淨水燭或燈(隨力)香
　已上合用之物愈多愈好若隨力建功當
　用前件也遇行祭錬須於其日晨興盥沐
　終日齋潔昧爽預行口奏
　　　先祝香
道香德香無爲香清淨自然香妙洞眞香靈
寳慧香超三界香三境眞香滿瓊樓玉京徧
周天法界以今恭謹焚香供養三清三境天
尊昊天上帝北極大帝東極青宫慈悲太乙
救苦天尊南極長生大帝東華木公上相青
童道君白玉龜臺九靈金毋元君度人不死
尊神九天好生韓君丈人眞君九天司馬大
神南上司命司録延壽益筭度厄尊神靈寳
五師眞君南方丹天世界朱陵火府南昌上
宫主宰髙眞錬度官君將吏北魁玄範府神
虎攝召官君玉女神將吏兵恭望天慈曲垂
省録玉華散景九炁凝煙香雲鬱羅逕衝諸
天侍香金童傳言玉女上聞帝前令臣關啓
咸得如言具法位姓某輒伸凡愫上瀆天聦
伏念臣濯質清時叨承道䕃無功及物有罪
積躬僣欲濟度於幽明或可超昇於沉滯謹
於今日夜就某處備置淨食祭施三塗五道
十類四生一切孤䰟臣擬書行太上生天寳
籙水火眞符印給酆都山形普行錬化用濟
沉䰟但臣夙禀凡資未明眞理仰祈矜貸庶
可感通恭望天慈俯流生炁容臣書篆許以
頒行仍乞天㫖告下城隍社令隂境𡨋關典
祀神庭黄泉蒿里掌録魂魄應干神道主執
曹僚悉令依應開扄啓閉放釋罪魂定於今
日夜亥時來赴壇筵享祀受錬仰霑玄澤以
返本眞拱俟天恩特垂昭報臣誠惶誠恐稽
首頓首謹言
　如行天心正法即除去神虎將吏却入太
　玄本際童子六甲開道使者統兵助法神
　將吏兵至夜起告亦同
　　　次白將吏
靈寳大法司(如行天心正法可/云北極驅邪院)以今關告執
職萬神下元黄籙院開度官君將吏南昌受
錬官君將吏北極玄範府何喬二大將七眞
玉女三部使者追攝吏兵當處里域土地社
稷正神疾速赴壇有事啓白(存將/吏至)諸司官將
悉以來臨當職恭佩靈章奉行大法立功爲
本濟度當勤見取今日夜就某處備置食筵
薦資孤爽除已啓聞上帝髙眞告行符章外
今請諸司官將衆神遍詣冥關幽獄夜府隂
宫嶽瀆靈墟城隍社令黄泉蒿里主録亡魂
應干合屬去處拘集三塗十𩔖五道四生及
郊野無歸遊魂飛爽有祀無祀善終惡终一
切應度孤䰟等衆剋於今日夜亥時悉赴某
處伺候祭錬正品超生火急奉行亟切昭報
澤覃鬼趣皆自神功急急奉行
　　　次書篆符
太上生天寳籙(此籙誥文式任意/冩於後或於籙下)




開度五道四生孤魂滯魄出離幽暗隨果徃
生主者遵依
符命奉行
　太歳年月日告下
具法位(臣)姓某告行
　端坐存思救苦天尊在懸空之中大慈大
　悲大惠眞人救苦眞人左右侍立次想南
　斗蓋頂化身爲眞人狀然後見天尊遣玉
　女乗寳光持寳籙下至面前低聲誦中篇
　一徧便落筆書篆將唵吽吒唎四字重疊
　書之口念呪曰
无上玄元太上道君教臣行符照破幽獄死
魂出離急急如律令
　毎用十道毎道皆依式書篆之次書水火
　符各一道並畢再誦中篇三五徧以符篆
　香上熏過奉安淨所至夜用
　　　請眞火符(太陽炁離訣/黄紙硃書)




　　　日䰟呪
日䰟珠景照韜緑映迴霞赤童玄炎飊象急
急如律令
　　　請眞水符(太隂炁坤訣/黄紙黒書)



　　　月魄呪
月魄曖蕭芳艶翳寥婉虚靈蘭鬱華結翹
　　　　　晝四六
淳金清瑩炅容臺標
　　　酆都山眞形符(巳見於錬/度品中)



　次持誦靈書中篇三十徧有暇多誦尤佳
　　　變食符



　　　淨夜行事
　於空逈處安斛食其斛食邊不用燈燭却
　安卓子於數丈之外有隙地稍逺尤善卓
　上却安香爐浮水燈燭行持蓋以食祭鬼
　不宜人氣及燈燭逼近今人多置閙隘燈
　燭之中大爲非便次法師焚香臨案行事
　啓聖
　　　祝香啓聖位(並如清/旦式云)
恭望天慈證盟開度玉音攝炁靈風聚煙紫
虚鬱秀輔翼萬仙執籙把籍齊到帝前令臣
關啓咸得如言具法位臣姓某不避靈誅冒
干宸聽願垂鑒映遥賜證盟伏念臣猥以凡
資濫司至化輙忘微賤敢有披陳靖惟三途
九地之中沉滯十𩔖四生之衆善功罕遇玄
澤難霑寂寂幽關欲自新而無路茫茫苦海
念超脫以何由固其夙習之所招實在迷途
而可憫自非皇天眷宥大道慈憐曷俾沉䰟
得離隂境臣謹依眞教䖍備食筵告行超生
錬化之符章持誦大梵靈書之祕典用資萬
𩔖普度四生聊輸懃懇之誠少拔幽沉之衆
恭望道慈省録天造矜容特降兩曜之英華
宻布五行之正炁付(臣)冶錬許以宣行煥幽
暗以開明拯沉淪而升度(臣)某下情無任祈
恩俟報之至誠惶誠恐稽首頓首再拜
　　　退復本位
　次焚召符及眞文變神召將(存想/行持)
靈寳大法司關告將吏(如清旦/式添)五道大神當
處土地里域社稷正神黄泉蒿里一切主者
火急赴壇請詳照本司巳行啓奏上帝及先
來關告事理即今拘集九州分野五道三途
十𩔖四生孤䰟滯𩲸疾速赴壇祗受祭錬霑
領天恩證品超生以時昇度急急如
上帝律令
　次變食用眞文五道於斛之四畔隨力燒
　之存五方生炁下注斛食燒符望空吹散
　於斛上須早變成天廚異饌斛食廣博崇
　髙或不行靈寳法則用變食符代眞文用
　之毎方微聲誦中篇一徧
　　　法師逺立行攝召(如自行/則宻吟)
太微迴黄旗無英命靈旛攝召長夜府
開度受生魂
謹伸召請天道之衆神道之衆人道之衆地
獄道之衆餓鬼道之衆畜生道之衆胎生之
衆卵生之衆濕生之衆化生之衆普天之下
六合之中有主無親合靈抱識三途九夜萬
狀千形或男或女之身逺化近亡之衆沉靈
滯爽一切孤魂普召來臨受兹薦拔伏聞妙
道隱沉運隂陽而立極至神恍愡鼓造化以
分形旣奠兩儀而生萬物普出陶鎔之内或
歸覆燾之中然而民物漸繁俗非朴厚洪荒
巳逺世益澆漓冨貴貧賤之變遷爲修異習
禍福盛衰之倚伏奔走硃途爲萌善惡之分
遂有升沉之别今古遥遥而旣隔幽莫寂寂
以無窮倘未能隨業受生終不免任縁淪滯
故登渉之流常少退墮之輩頗多是以貧賤
異倫死生同等生𠔃旣極於富貴殁也當脫
於沉淪若非效職於仙曹則必返躋於貴胄
其奈功分厚薄德有淺深或稽舊洛之遊尚
駐幽都之駕若乃職分帥閫位列戎行惟知
奮力於忠勤豈顧身膏於草野妻兒巳逺祭
祀不聞形質無歸精魂何托或遺家就學或
挾篋㝷師干禄求名偶乖素志懷才抱藝未
副初心豈知日月之流不覺限期之及間有
身騰仕路位列朝班或功名已極而身危或
爵禄未隆而數至或出使於他國或受任於
異郷偶致身命之難全或亦妻孥而莫保固
有絶塵而披羽褐削髮而入空門以期玄籍
之書欲冀性宗之悟其如進修有分安能一
一俱成未免延駐無由又恐茫茫失托或棲
巖隱谷晦迹消名避世以無求窮居而獨善
豈謂年華易度光景難留蕙帳還空歎山人
之巳徃松牎旣寂嗟處士之何歸幸有生于
富貴之家出自膏粱之族貨財燔已聲色逼
人事過成空回首悉非我有數窮必逝留形
難假人謀有因身口相縈遂爲貨財所役或
商或賈忙忙毫髮之徒勤以病以亡寂寂郷
關之永隔惟人以食爲命故農以耕爲生沾
體塗足之甚勞東作西成而粗給倘妻兒温
飽雖老死而葬祭以時偶骨肉孤寒因淪落
而魂靈不祀以至功居一藝業在九流役役
以度朝昏紛紛以歸輪轉棲遲故里或得正
終飄泊異郷多成客死或昧於擇術居屠宰
之行或偶然失身於倡優之部及至今日之
幻化寧知前路之升沉況林林而生緫緫而
衣或鰥夫寡婦或獨老孤兒或足斷手殘或
目昏耳聵或口瘂而語言莫辯或性愚而菽
麥不分或服毒不救而亡或生産未分而死
或遭時疾或䧟國刑或因殺闘而客主遽傷
或因呪詛而彼此不利或赴水赴火或自縊
自刑或石壓樹摧或蛇傷虎噬生𠔃萬𩔖死
也百端丘隴森森前之朽者莫辯墳塋疊疊
後之來者何多青山莾莾爲誰家白日昭昭
非我晝露冷月明之夜寂寞孤墳風悲雨暝
之郷淒涼空谷或巳焚尸柩散蕩遺骸未悟
死生浮遊孤爽人世音容之巳逺泉郷愁苦
以無窮啾啾之聚哭何悲漠漠之幽沈未度
與夫精怪魑魅魍魎隂靈鳥獸蟲魚胎卵濕
化三途十類五道四生普天六合之中四海
九州之内聲述不盡品𩔖未詳一切孤䰟萬
𩔖鬼爽伏願仰承道力恭仗眞科整肅儀刑
扶携而來就食精專念慮率勵以共朝眞受
兹祭錬之良縁赴此㓗誠之法㑹普伸告召
想巳來臨
　　　呪施食斛
奉爲孤䰟上資雲路徃生仙界念玉清惠命
呪
稽首明慧虚無尊稽首皈命重玄主裁成天
地无德稱悉爲衆生作恃怙慈悲五道轉輪
回哀救三途地獄苦皈命金闕天中尊皈命
六道慈悲父皈命玉清无上尊巳離生死長
綿綿出有入虚無所待能令枯朽變成仙千
劫萬劫難一遇爲衆廣說業因縁回骸起死
永長存使其形神無變遷
　　　破獄呪
茫茫酆都中重重金剛山靈寳無量光
洞照炎池煩七祖諸幽魂身隨香雲輿
定慧清蓮花上生神永安
　　　昇天呪
功德金色光微微開幽關華池流眞香
蓮蓋隨雲浮千靈重元和常居十二樓
急宣靈寳㫖目在天堂遊
　　　咽喉呪
浩晶生法氣氤氲凝天中兩曜共澄徹
五緯交相通三光煥巳明寳炁盈三宫
帝郷㑹九老咽服百骸豐金華照光景
身與日月同念道上聖前萬劫壽無窮
　　　三光流精法食呪
妙道生一氣氣中分隂陽凝化日月星
燦然流三光九華合九道八色怡八房
煥爛洞眞體流晶歸大芒下生淵泉宫
上列無何郷縱體復非迹歘然都相忘
七寶流精結混沌雜華房嚥服九雲散
此樂殊未央
　　　玉陽法食呪
玉陽正眞炁妙道三景分元和唱靈音
八㑹敷瓊文五老嚥丹澤飄飄乗景雲
大聖諸天衆駕龍飲玉津三五定生籍
遊戯太上京華晃朗无際携手朝玉宸
　　　加持法食呪
回首仰元羅合景挹靈芒拘魂制七𩲸
思臍定中央行住履虚无寢息宴玄房
飢飡黄碧花渇飲瓊林漿神旌命大魔
合體鍊眞光復照觀太空長在空中遊
圓通泯波際眞花靡終期杳杳無終始
行者當明知寂𡪹忘理教應運蕆弘䂓
鑑道不自超要當先所施㑹歸無二處
隨心自合離
　　　生魂育魄呪
靈芝無根衆化之原中凝七魄上結三魂
二十四眞出入無門杳𡨋之内恍惚元精
隨劫存亡逐炁而生外凝混朴内養七眞
五神植華三台敷榮紫霞素童返胎歸嬰
騰雲而升跨霧浮空中有玉眞號曰神功
左挾无英右衞白元玄獸遏後丹禽擁前
上浮翠蓋下擁金蓮香雲凝空甘露无窮
用之无盡㝷源不終
　　　髙功再白
上來呪施法食演誦靈文想被殊恩悉皆飽
滿今請澄清一念整聚本眞各赴壇前受兹
錬化
　　　次變火池(焚眞文符入香爐中可燒/烈火豐香誦中篇一徧)
　存身中絳宫赤炁騰出漸盛徧滿身外注
　入爐中化成眞火
宻啓東華上相木公青童道君曰宫太陽帝
君伏乞特降正眞陽火下錬孤䰟
　存絳宫自空而下注入爐中化成廣大火
　池烈炎竟天
謹召南昌受錬司錬度官君將吏火池主者
火錬神將吏兵一合下降引領到壇五道四
生一切孤䰟並入火池依法冶錬(便存符使/引䰟入錬)
　　　火錬呪
炎神炎神火鈴火鈴上通紫微下徹黃冥
却穢錬䰟赤帝之靈炎精二神三台流光
錬胎易質魄錬魂康穢炁殂落乗煙飛揚
隂炁消息陽氣混康精神益滿洞入火郷
混合九炁緫契虚皇昊天有勑流金振芒
九元煥落利貞無疆
　須㬰見衆魂出火巳成全潔之身
　　　次變水池(焚真水符入水盂/中誦中篇一徧)
　存下田黒炁騰出漸盛徧身注入盂中化
　成眞水
宻啓白玉龜臺九靈太眞金母元君月宫太
隂皇君伏乞特降正眞隂水下錬孤䰟
　存眞水自天而下徑入盂中化成廣大水
　池
謹召錬度官君水池主者水鍊神將吏兵引
領孤魂等衆並入水池如法濯錬(存將吏引/魂入錬)
　　　念水錬呪
龍漢蕩蕩无形无名渺渺億劫黃道開明
神清朗耀九炁吐精玉虚澄輝太霞髙明
玉皇開化溥度天人三元道飬二象攝生
朽樹故根巳枯使榮蠢動蜎息長生化形
懐胎含孕俱得生成亡者命過魂歸三清
魄受錬度南宫飛升今曰大𠮷皆得光明
五帝鑒映普告萬靈天神地祗及諸河源
五嶽四瀆及諸名山洞玄洞虚洞空洞仙
無極大聖至眞尊神無窮無極普監度生
惡根斷絶玄都記名衆眞班列咸聽帝言
經是帝勑保誦持人至度道岸無使災侵
我奉帝命一切咸聽
　須㬰見無數衆魂出水悉成玉質仙姿端
　淨瑩潔此乃先火後水從舊科法錬也或
　學者依師所授及别有經據或以先水後
　火各從其便無拘執水火之源一法用肝
　肺爲金母之氣以應木公金母請降隂陽
　之正炁爲水火也或心賢之炁於身中則
　請降曰精月華皆以應之並可行也允中
　不敢執爲定式聽學者自擇理長之說而
　行之近有用南極北極以爲水火之源則
　於理難通巳論其詳於錬度品内
　　　髙功再白
孤䰟等衆冶錬旣畢仙化成人望闕謝恩皈
依三寳
第一皈依无上道
第二皈依无上經
第三皈依无上師
孤䰟等衆三皈依畢朝謝禮周自今巳後心
歸正道母忘善念毋墮邪徑天上人間須持
戒律謹當演說永久堅持
九眞妙戒
一者敬讓孝飬父母二者克勤忠於君主
三者不殺慈救衆生四者不淫正身處物
五者不盜推義損已六者不嗔兇怒凌人
七者不詐謟賊害善八者不驕傲忽至眞
九者不二奉戒專一
孤魂等衆旣承戒律沾被天恩今謹焚化生
天寳籙酆都山形靈書中篇冥財等用各請
當壇祗領執詣受生合屬曹局證品超生施
行赴壇魂爽受錬鬼神遇此因縁當生警省
盡悔昔時之失快登今日之雲便須脫離鬼
群正好㝷求道妙身爲外物生存巳非本眞
神乃性根亡殁豈能壊滅惟了悟於本始又
何礙於死生本性無時而不存至靈著物而
自昧幻身有質貴賤緫亦成空隂魄無形飢
寒安能相累良由貪戀祭祀是致自取愚迷
儻明一性湛然幽路冥關而解脫萬縁不著
人間天上以逍遥有遺者乃可成眞自沮者
多爲下鬼令兹善念旣發從前惡障咸消洗
塵垢以皆空整形神而俱妙更在旣悟者勸
其未悟先知者覺於後知巳徃之跡難追舊
事不須回首方通之衢可渉前程切要留心
對闕恭辤離筵好去若凡若聖以次前行奉
送雲程伏惟珍重
　　　焚燎
　存孤魂皆成仙姿妙體騰空散去次端簡
　上香謝聖
具法位臣姓名謹重誠奏啓三清三境天尊
(如清/旦式)恭望髙眞俯垂省覽臣不量愚昧僣假
符章祭錬孤魂關行事竟施爲戾格念慮失
眞萬罪千愆悉祈原宥以今回兹淨供普施
衆生胎卵濕化之倫飛動沉浮之𩔖羽化鱗
介畜獸蟲魚共沐天恩同霑道䕃或值網羅
鈎餌永脫横傷償逢䧟穽弓刀自逃苦趣身
辤異𩔖炁返故根臣巳荷寛恩更祈終宥集
兹微善先伸上資社稷尊靈祖宗神識翺翔
瓊舘遊宴王京今朝皇帝壽永萬春惠加四
海禾稼登而人民樂邊境靜而兵甲寧瑞應
自臻疪癘不作次冀臣等九玄七祖四友三
師内族外姻昔亡徃逝普超陽界俱陟仙郷
臣尚願身得道眞學逢至士俗門眷屬凡世
塵蹤盡依覆育之恩以迪安全之慶攝召官
將錬度衆神委績勤勞乞行記録臣不勝感
幸無任懷恩之至爲此因縁念十方靈寳天
尊不可思議功德
　次白云本司萬神攝召錬度官將有勞神
　力祭錬周圓功德漸隆進升眞秩各還所
　部悉復元班後召須來一如故事
　允中撰集祭錬科文符呪出於諸法中但
　取其簡易可行之條爾施食諸呪年來頗
　多亦有異同今只取前件八叚乃諸方皆
　用者庶可通行若彼有而無此言辭各别
　互以爲是非者未免省去如其啓祝告遣
　之辭乃允中區區管見僣行撰述若欲詞
　章典麗文氣瑰竒則作者自更易之外有
　每日要出一掬之飯而祭祀者亦佳但旦
　旦爲之頗不易行雖食葷後盥洗畢誦淨
　口呪亦可爲或能勤力遇夜呪施不復啓
　奏如儀只行其捷徑科法今列于後
　　　先祝香
具法位臣姓某以今焚香供養東極宫中慈
悲太乙救苦天尊大慈大悲大惠真人大慈
大悲救苦眞人恭望道慈俯垂鑒念臣以今
䖍抽淨食普施孤魂欲乞恩光特垂開度變
茲凡饌普濟無窮臣下情無任祈恩激切之
至
　次念中篇一徧存此食廣大豐足便召魂
謹伸召請九州分野五道四生三途十𩔖一
切孤魂赴此食前享今淨供
　　　呪食(諸呪品/見前)
上來宣說靈章呪施法食三途五苦盡得沾
濡十𩔖四生悉皆飽滿即超隂境共陟仙郷
爲此因縁念太乙救苦天尊不可思議功德
　允中不量猥陋冒綴此文蓋以祭錬之功
　誠爲弘博所望同志永堅善心行之益厪
　造物者必録其功也但前後撰此科文者
　非不多皆未詳究蓋雖盡善兼其間又有
　減口施食之𩔖語皆鄙俚以致效學釋典
　參雜混同悉誤後人舊有一本刋行者施
　食告戒發遣之後却令人誦天蓬呪一徧
　此尤不可行也蓋其意恐孤魂滯𩲸留因
　爲妖異自古及今以美意而薦鬼神縱有
　𡨚對亦可由兹解釋豈應無故及我爲讎
　天地亦不容之何須自起疑心不終善意
　故機心一萌鷗鳥翔而不下況於鬼神乎
　至念精純獲無涯之福慶意外之防正不
　足慮而今之所集非好沽名也務守教綱
　庶顯幽之俱利畧通義理期道俗之共行
　察允中之用心者則不防備施用之萬一
　惡允中之正論者則未免招謗毀之百端
　有毫髮利濟於冥途雖遭紛紜是非於人
　世皆不恤也乾坤之廣生民之衆又安得
　人人皆不取之耶諸方祭錬以生天籙爲
　主而浙東所傳祭錬諸科以黄炁陽精符
　爲主又名丹陽錬度符參考上清靈寳古
　法内不載獨世稱仙翁祭錬者乃有之今
　來允中所編者專𨽻洞玄本部事屬靈寳
　合在法中之條乃立功之事故在濟生陽
　德之後也所有丹陽錬度一符近來法中
　雖已漸盛然而從古式不敢編入本法允
　中巳廣此靈寳祭錬一書與衆共之或專
　行祭錬自欲益此符者更請攷詳從便増
　用也


上清靈寳大法卷之十三
上清靈寳大法卷之十四晝五
　　　　　　(洞玄靈寳法師南曹執法典者/權晝初府右翊治金𠃔中編)
　祛妖拯厄品
靈寳大法之施用乃三界大魔王主之而十
方飛天神王則法中之將神王下各有使者
吏兵若其臨事収治則移牒神王關告召役
嶽瀆典祀將吏差使事畢遣回本屬妄立將
吏私岀名號臨事不神魔王之章裂爲救世
符禁之法
人道眇眇仙道莾莾鬼道樂𠔃當人生門
天道貴生鬼道貴終仙道常自吉鬼道常自凶
　右符以五月五日雕成有患狐魅即令佩
　帶其鬼自出凡有人家素有妖異未終祛
　捉只令殊分不爲禍患搯鬼目(第四指/上節右)念
　前呪七徧書符一道鎭之其怪永絶
　　　祛捉法(凡人家精魔作楇百怪千邪/遣之不去者搯酉文朱書此)
　　　(眞文一道連黏牒前移文神王及劄/付嶽瀆將吏併力擒之黏眞文并用)
　　　(印並握訣如係宗親尋屬及有/故㗸𡨚者須量事體不可輕用)






























　　　譯文
髙上清靈爽悲歌朗太空惟願仙道成不欲
人道窮北都泉曲府中有萬鬼群但欲遏人
算㫁絶人命門阿人歌洞章以攝比羅酆束
送妖魔精斬馘六鬼𨦟諸天炁蕩蕩我道日
與隆
靈寳大法司牒某方無極飛天神王
　當司據入詞意尋行契勘委是某邪作禍
　除巳啓聞
　上帝告行靈章須至專牒者
牒請詳事理即仰統率吏兵一合下降前赴
(某)處擒捕逆天爲禍害民鬼祟攝赴天獄依
律治罪斷絶妖氛肅清境域牒至疾速報應
施行故牒
　年月日時牒
具法位姓名某押
　右用摺角實封牒召役有法牒付神王外
　於就近嶽瀆係勑正神典祀祠廟城隍主
　者並行移文㑹合収治用牒用劄隨其神
　位輕重審量事體施行
　　　召役法
東方神王(震文/初一)忽南方神王(離文/初八)飛
西方神王(兊文/初四)菩北方神王(坎文/初五)雲上
西南神王(坤文/初六)滌色東南神王(巽文/初三)无鏡
西北神王(乾文/𥘉七)那郁東北神王(艮文/初二)度仙
上方神王(中指甲/上初九)玃无下方神王(中指中/初十)瑛
　右神王下各有使者吏兵自初一日至初
　十日毎方直一日周而復始唯小盡月則
　二十九日并用上下方次月一日如其神
　王輪降人間一切大事可牒神王小事則
　用使者
　　　禳鎭法(凡人家宅不寧所求不遂作/事屯蹇在身可以佩帶於家)
　　　(可以/貼鎭)
落落髙章明炁四騫梵行諸天周回十方
無量大神皆由我身(呪七扁/書符)
　　　解度法(凡有祖先爲福不可得而攝/罪者書符燒之此經中遣鬼)
　　　(之用/也)
空中萬變穢炁氛葩保眞者少迷惑者多
仙道難固鬼道易邪人道者心諒不由他
仙道貴實人道貴華爾不樂仙道三界那得過
其欲轉五道我當復奈何(呢七徧書符遣用己/上法五條與經法同)
　　三部符法
　　　上部三境眞符
　　(玉清聖境/上天大帝)(上清眞境/九天都官)(太清仙境/提鬼將直)

　　(玉皇大帝/縛鬼將直)(五方五帝/速降眞炁)(五方眞君/炁隨符行)

　　　聚形

　　　　　　　　　　　　(玉清訣/天門炁)

　右黄紙朱書筆行鬼神行筆住鬼神住
謹請太上元皇妙道眞君九天丈人仙官僕
射五嶽尊神速降眞炁入臣符中隨符所勑
鬼死人安急急如
三清眞符勑
　右符書成誦呪取五方炁吹入符中遣符
　再呪燒灰香湯調下一切疾病日進三服
　行之以誠立効
　　　中部輔翼眞符

　　(紫微北/極大帝)(天蓬大/元師煞)(天猷副/元帥煞)(翊聖保德/眞君攝煞)

　　(佑聖眞武)
　　(眞君攝煞)(天關大神煞/地軸大神煞)

　　　(聚形)北炁
　　　　　　　　　　　　煞文

　書畢㸃目云開天徹地照破邪魔
謹請九天雲路追捉將江翟趙徐四元帥一
依符命隨符前後收捉鬼物治病安寧急急
如上清元降律令勑
　右符黒書黄紙上毎用八道内大書一道
　同金錢火化大門内細書七道燒灰桃心
　煎湯調下非常報應
　　　下部五帝符

　　(青帝護魂東斗主筭/青天魔王巴元配伯)(白帝侍魄西斗記名/白天魔王反山六目)

　　(赤帝養炁南斗上生/赤天魔王負天擔石)(黒帝通血北斗落死/黒天魔王監醜朗馥)

　　　　(黄帝中主萬神無越中斗大魁緫監衆靈/黄天魔王横天擔力五帝大魔萬神之宗)

飛行鼓從緫領鬼兵麾幢鼓節遊觀太空自
號赫奕諸天齊功上天度人嚴攝北酆神功
受命普掃不祥八威吐毒猛馬四張天丁前
驅大師仗旛擲火萬里流鈴八衝敢有干弒
拒遏上眞金鉞前戮巨天後刑屠割鬼爽風
火無停千千截首萬萬剪形魔無干犯鬼無
妖精三官北酆明檢鬼營不得容隱金馬驛
程普告無窮萬神咸聽三界五帝列言上清

　　　聚形(玉清訣/天門炁)

謹請五斗眞宰五方五帝直符二十二天上
吏禀奉上帝勑命風火無停回尸注生返死
還寧魂魄和柔萬神安平急急如律令
　右符朱書黄素淨水吞之無所不禳無所
　不治
　　　驗祟法(凡受投詞未能洞視鬼神先/用九宫之法依圖旋轉行起)
　　　(不用飛宫不用中宫男一歳起離左/轉順行先一轉不用二宫女一歳起)
　　　(坎從右逆行先一轉不用八宫次則/逐宫数之年上起月月上起日日上)
　　　(起時至止處以意推究神而明之存/乎其人此爲未至通幽之士而設古)
　　　(書只云至某宫主某事而巳不曽有/詩決後人欲便於背記故韻其語而)
　　　(爲詩以便/暗誦之)
　　　二七六
　　　九五一
　　　四三八
乾宫患者命多災寒熱相乗病徃來祟是家
親并外鬼欲求醮祭度泉臺墓殃塜注興西
北舊願前盟神廣催更有惡終狂逝鬼薦修
祛隔斷根荄
坎宫患者弱昏沈隂祟玄衣及竈神寒熱有
時多腹痛貌形短少産傷人天神有願違初
志虎犬羊逢月分迍溺死家親帯河伯冥司
越訴速催頻
艮宫患者或狂言脹滿多迷寒熱煎香火神
前稽素願竈君傷鬼互來纏月建忌逢巳酉
丑精怪皆由東北邊短小傷魂面黄色行符
起抜保安痊
震宫患者多感疫耳閉面浮言語悲脚弱體
疼因呪詛鬼魔天譴致危疑先亡尊長青衣
鬼土地東廚結禍基病重且防七五夕過期
方可給符醫
巽宫患者痛連心病在腸中淨欲侵五道五
通興諺語先亡魁偉眼眉深東南樹上妖神
動井閉渠煙且細尋急醮髙眞祈覆護直須
來意切丹襟
離宫患者難思食心痛頭疼熱亦多土地竈
神南上廟先靈形小恙紅酡赤衣婦人産中
逝吐逆時加上盛痾更有陽䰟身帯血薦親
却祟不差訛
坤宫患者因腸胃㵼痢相仍體漸癯目病鬢
稀瘟死鬼西南木祟樹揶榆天曹有願兼干
土諸父宗親帶血膚無墓刑亡難度化細窮
精怪遣靈符
兊宫患者心瘢結夜卧多驚冷汗生父祖遣
苛并少女土神干犯禍方成久年有願神來
索曽向平時夢兆縈竈祟亦因乗間隙須將
符法酌量行
　允中伏聞靈寳之法自古及今顯幽兼濟
　齋法升度所以拯拔幽魂符呪禁治所以
　救治生類近世法中乃有緫治幽冥三品
　大非本㫖且靈寳之道出法救世一字一
　言無非兼濟顯幽又不止乎靈寳而已道
　教之中三洞四輔之内凡有法守莫不皆
　然三綱五常之道乃天生民而立之君布
　化而治陽世也虚無自然之教乃道出世
　法而傳之師除邪而却幽隂也而於法中
　别立緫治幽冥之品則其餘之法不緫幽
　冥耶古書所載難以從俗此等議論爲博
　學髙識之士而言之若不辯邪正不通古
　今徒冒道法之名未脫猥俗之態者不足
　與語此若此等碌碌之輩毀以爲非允中
　尤不以爲重輕天下後世必有見知者其
　何可泯倘出私意而欲遏塞之恐井泉中
　之蛙不能致力於井之外也允中所編只
　叙來歷乃與近法所以不同若其法之正
　條則遵師傳但此法又非允中三師自立
　之文乃古書而傳付允中也有志之士徧
　歷江湖廣參博考方知允中之源流不謬
　矣若天台緫治幽𡨋上品所述符名甚多
　皆非出於本法只有九宫洞視訣却是古
　法其起例亦同旣合舊典豈敢故爲異論
　惟詩訣言辭不同意亦稍稍相似此一條
　自從允中師傳編入其緫治幽冥中品則
　載長生符救苦升天左右劵背文四鎭合
　同符並𨽻符誥品外有三官三簡拔度六
　道四生符其符文則靈寳本法並無出處
　神虎七玉女符陽耀通關壇隂靈攝魄壇
　並𨽻神虎品悉不應入此緫治幽冥下品
　有請眞水眞火𨽻錬度品如此即其三品
　乃撮諸法品中雜符以揍成之依古法而
　敘則與此三品況符其呪各其所𨽻假使
　欲増此名亦别無符法可𩔖此蓋急利之
　人要將法書零細傳授故立此名以逐時
　也浙東諸郡之外罕行天台靈寳之治此
　書自不應如是詳述但恐邪說易布異日
　他時有被其誤者故允中雖傳之别州縣
　不得不敘天台之始末素聞天台之說習
　熟未知自正論不出户庭而謂乾坤之窄
　自無定見而寄耳目於人是甕中天地爾

上清靈寳大法卷之十四










上清靈寳大法卷之十五畫六
　　　　　(洞玄靈寳法師南曹執法典者/權童𥘉府右翊治全允中編)
　裂字爲符品
道言(酉文治/百病)始當詣座(子午斗催/生安胎)妙行眞人
(上清訣/辟邪)流精玉光(玄文治/夢鬼)五色鬱勃(酉文治/少氣)
神風靜默山嶽蔵雲(子文治/氣急)天無浮翳四炁
朗清(中指中/治耳病)五色獅子玄座空浮(中指中吞/之鎭宅治)
(心氣/不足)五色玄龍(辰文治/肝病)嘯歌邕邕(酉文治/肺病)五
老啓途(中指中/治脾病)群仙翼轅(寅上催/生護身)監生大神
監生度世(卯酉文催/生救産厄)西斗記名(酉文/煞)北斗落
死(子文/度厄)中斗大魁緫監衆靈(子午斗辟惡/鬼治百病)巴
元醜伯(王清訣/治瘡疾)反山六目(玉清訣/治目疾)自號赫奕
諸天齊功(上清訣/遣邪)神功受命普掃不祥(玉清/訣治)
(鬼/祟)天丁前驅(護/身)擲火萬里(燒/怪)流鈴八衝(玉清/訣治)
(魔/鬼)屠割鬼爽(治/病)千千截首萬萬剪形(斬/妖)八威
吐毒(治/毒)勑制地祇(召役土/地等神)阿陀龍羅(祛邪/怪)四
象吁員(治隂/魅)元始安鎮敷落五篇(鎮/宅)
　　　鎭宅大符




　右符法並以硃書重疊成符面東南方想
　符光吸炁吹筆書成念大梵隱語一徧再
　取炁吹之依毎日當直遣飛天神王下使
　者隨符前去
　　　治虚呪符



　右符水下三道
　　　治眼漫符




　右符水洗之
　　　治復連符





　右符以火燒病人前
　　　治瘟疫符





　右符佩帶貼鎭亦吞服

　　　治邪符



　右符可佩可服
　　　治横逆符





　右符佩服
　　　治百邪符



　右符服佩
　　　治祖先爲禍符





　右符燒與之
　　　治病符




　右符平補炁
　　　治精神不旺符




　右符宜佩之
　　　治所主星辰照臨符




　右符宜佩之
　　　治神少符



　右符服七元
　　　治百邪符





　右符宜佩服
　　　却百邪符




　右符宜服之
　　　治百病符




　右符宜吞之
　　　禱雨符





　右符用鐵札書投龍潭
　　　萬神畏伏符



　右符安鎮之
　　　制伏魔鬼符



　右符宜佩之
　　　治百精符





　右符以桃木書釘鎮之
　　　治百精符




　右符以桃木書釘鎭之
　　　治耳聾符



　右符宜服之
　　　治瘖不能言符




　右符服之原本在末
　　　立獄符





　右符追鬼立至
　　　治疫疾符




　右符鎮貼服之
　　　祈晴符




　右符焚之
　　　治風疾符




　右符宜服之
　巳上諸符則於中篇之内取字天篆成符
　本無符名自服則以正字救治他人則以
　上符取炁吹而給之
　允中謹按靈寳之用因經而出經法故以
　經中之文而爲呪以經中之字而爲之符
　初也必審詳義理始製而爲用其間亦有
　義理可見者亦有不可曉者允中參之諸
　家莫不相似只云某字治某事不曽置立
　符文大約五十餘條若得其妙理用之有
　餘若不徹其機雖累數萬言亦爲徒設若
　以古法爲例則度人一經字字皆可爲符
　而所用乃不多想古人自有深意天台法
　中四十二品皆取四字爲符名條目頗多
　如碧落空歌符神風靜黙符之𩔖深失本
　㫖蓋經中之上下相貫各有理後世謂經
　雖譯以凡書以爲天中之靈音尚可威伏
　至隂之妖異故書以禁治實非當時元有
　名天降此符民可使由之不可使知之況
　於人治鬼尤宜謹宻今疊字成符多隱其
　體出此名稱機緘剖露矣甚其條目不同
　乃天台自成一家與舊法及天下衆本並
　不相合允中只述古典及世之所共者甘
　受天台諸郡之謗毀却免得罪於天下後
　世惡之者必少樂之者必衆惡之者私心
　樂之者公論如此而被謗毀又何害焉


上清靈寳大法卷之十五










上清靈寳大法卷之十六畫七
　　　　　(洞玄靈寳法師南曹執法典者/權童𥘉府右翊治金允中編)
　黄籙次序品
　虚皇之教起於古初妙道開光神文降世
　或隨時而化見或因事以付傳中古以還
　典章浩博至晉宋間簡寂先生陸君始明
　授受降出之源别三洞四輔之目攷詳衆
　典撰次齋法儀自是遐邇宣行齋法昭布
　條陳經誥次序乃成曁則張清都萬福復
　加編集典式漸詳中乗以後廣成先生杜
　君光庭於是緫稽三十六部之經詮傍及
　古今之典籍極力編校齋法大成雖其一
　字一法由始及終莫非出於經典所是古
　科二十四品之齋廣成之論謂黄籙兼緫
　死生人天同福上至邦國下及庶人皆得
　修奉𨽻於下元宫中統攝萬靈並關九府
　功德深重利祐存亡於是撰集齋科四十
　卷雖其壇壝典儀朝修俯仰莫不古今一
　途而其科文嚴整典儀條暢發明古則昭
　示方來齋法至斯不可有加矣其科中第
　一卷敘壇官則曰法師當佩三洞之籙章
　其次則佩洞玄籙者可以行齋蓋齋法出
　於靈寳屬洞玄部也自告齋始事以至醮
　謝散壇則廣成科中無不備具自不必後
　世之紛紜齋科雖參三洞之衆經而多出
　於洞玄之十二部若奉行齋事符書呪訣
　關奏文移古科不載自唐以後則緫于靈
　寳大法而法之本文又主以度人上品之
　一卷是謂上清靈寳大法經雖至簡而藴
　奥難窮經曰星辰錯度日月失昏亦當修
　齋行香誦經國主有災兵革四興亦當修
　齋行香誦經疫毒流行兆民死傷亦當修
　齋行香誦經師友命過亦當修齋行香誦
　經今廣成科中爲國消災爲民祈福拔濟
　師友普度孤魂請福三元關陞九祖皆曰
　黄籙悉有科儀齋法出靈寳故所集來歷
　則關渉經典甚衆而行齋符法合在此書
　靈寳古法自奉持戒律淨明本經服炁存
　神収光内錬然後救世拯物輔正驅邪建
　德立功濟幽度没至此則齋法當行是充
　其所藴以及天下者也亦施用次序廣成
　立科以黄籙爲重靈寳舊法亦皆黄籙科
　品云
　　　序齋
　科曰遷拔亡爽功及幽隂宜選三元三㑹
　五臘之辰更符天恩天赦及亡者死日周
　期大祥逺忌等目尢良齋官備置質信躬
　造師門投詞三請舊儀臨壇投詞三請則
　預奏之後不應再行辭避遜今當投詞之
　初合先辤而後受臨事之際只致詞請法
　師陞壇而巳初受詞訖即行啓告次録狀
　預奏前期三十六日設誦經堂及法師靖
　室率同齋之士入靖對齋不交世事精誠
　看誦度人上品妙經九天生神寳章道德
　二篇黄庭玉經近期則率壇衆習儀演事
　齋前十日或七日舒壇列纂立象陳儀竪
　建遷神寳旛迴黄靈旛正奏三清玉帝北
　極天皇大帝垕土南極太乙慈尊九天帝
　君三十二天帝五老天君木公金毋泰玄
　都省日月北斗三官四聖五師九天採訪
　三界五帝大魔王酆都大帝槫桑五嶽上
　眞五嶽聖帝雷霆主宰酆都曹僚洞天福
　地牒城隍祀典黄泉蒿里法籙中官將神
　虎官吏三界合屬眞司宿啓之日齋官道
　衆備威儀至靖室致詞請法師升壇行事
　立幕上箋建壇開啓進拜素車白馬章至
　晚拜酆都拔辠章告下救苦符拔幽魂符
　九龍符生天籙次發玉札神虎將吏根攝
　係薦魂儀及一切孤䰟禮燈行事正齋第
　一日三朝朝眞誦經行道早朝進拜通天
　救苦表開通道路章靜夜破獄攝召正薦
　魂儀及一切孤魂歸位呪食引孤魂於茭
　郭斛筵廣行呪食聽法聞經伺候錬度正
　齋第二日朝眞行道晚朝拜上沐浴錬度
　章錬度一切孤䰟法師升座說戒傳符給
　籙度化登升第三日正齋朝眞行道晚朝
　拜升度亡䰟章錬度正薦亡䰟說戒傳符
　度橋超化齋後拜言功朱表告下三簡降
　聖設醮謝恩醮畢還戒納職解壇散席送
　師徹幕投龍先就壇瘞土簡退入靖禮成
　交賀如式
　　　修齋節次
　齋官修冩投詞詣法師門下備禮服進謁
　上香致辤法師辤遜齋官致辤捧狀再詣
　法師再答齋官致辤三請法師允答受詞
　法師望天門設香案或有設象處於上帝
　再上香法師以投詞置簡上三拜齋官上
　香再拜髙功法師具事情口奏三拜而退
　齋官再拜各復位
　　　預告
　先設功曹使者將吏位次以酒果供養立
　五師位於堂上或殿廡間備香燭供養排
　列預告奏申文牒狀於師前(各以淨箱置/之以備捧行)
　髙功於師前上香三禮齋官上香再拜髙
　功跪致辭請牒齋官道衆同捧所發文字
　知磬舉華夏道衆詠和而行道衆引至關
　發奏所髙功變神歩罡焚符知磬舉香水
　偈灑淨髙功召將白事意三獻散花法事
　諸方之例多是髙功止於召將而巳表白
　念白文齋官上香致拜髙功再白表白宣
　關引髙功遣發齋官跪酹焚燎表白回向
　念善
　　　揚旛
　設香案於揚旛所髙功與齋官各上香設
　拜知磬舉法事髙功啓白有文宣揚旛呪
　表白回向念善退
　　　誦經(此是齋前誦/經之帝式)
　道衆列班髙功齋官各上香知磬舉法事
　髙功開啓白齋意表白宣經䟽知磬舉敷
　坐讃衆官平坐知磬唱詠表白白文舉請
　轉寳經誦經畢収經起立表白嘆經白文
　三聞經智慧頌表白回向念善
　　　發正奏
　齋期以屇則舒壇立纂鋪列道場敷陳六
　幕内外整備關發正奏文字詣師幕序立
　暫設像列位耳齋官上香拜髙功上香知
　磬舉法事髙功拜跪白齋意請牒(餘如預/告式)
　已上並不係廣成先生齋科内弍乃今世
　所通行之儀
　　　拜章(素車白馬章破/酆都拔罪章)
　壇墠巳建中列三寳位只於外壇之外兩
　序列章中官將位或不升壇只於道塲中
　拜章行事建壇之後並合於内壇上行事
　近有别立小臺拜章非也如宗壇傳度章
　亦多就道塲中拜奏夫建壇所以爲行齋
　科拜章表而設儻有壇而就别所則非本
　㫖矣
　髙功入靖服符存念如法道衆齋官備威
　儀詣靖知磬舉法事引髙功出靖詣師幕
　知磬唱道讃髙功啓白知磬舉華夏髙功
　登壇入户升天門如法上香畢舉啓堂頌
　都講舉各禮師存念如法髙功宣呪呪具
　拜章儀中都講舉鳴法鼓二十四通髙功
　發爐都講舉各稱法位髙功行科至謹當
　上請道衆兩員於左右序立請降章吏三
　獻三散花髙功三宣科都講舉衆官各長
　跪髙功靜黙出官髙功出官有訣髙功開
　章付侍經或道衆接章跪受捧詣三寳前
　露章道衆一員宣章副本道衆捧龍頭書
　刀硃筆硯等列案前髙功念開函呪開章
　函熏章遣章封章以函付侍經道衆華夏
　至焚燎所表白宣關讀䟽并焚之伏章如
　式道衆舉焚詞頌髙功伏起道衆唱章詞
　巳焚髙功宣科送聖頌髙功納官有訣十
　二願髙功復爐下壇出户如式至師前髙
　功宻謝表白回向念善引髙功入靖知磬
　皈依正道表白云拜章事畢衆官復位
　符命玉札或先告符命别發玉札亦可仍
　備酒果三獻如儀符命玉札並列上帝前
　衆官詣上帝前列班舉法事髙功口奏請
　符道衆捧符命玉札旋行道衆華夏引至
　遣發所舉法事灑淨髙功變神焚符召將
　獻茶髙功三獻三散花三祝白表白宣關
　牒髙功發遣焚燎多置燥柴烈火焚符簡
　表白回向念善髙功至上帝前謝恩退入
　靖結齋投詞(近有先就靖室/投詞非古式)道衆詣靖室
　序立髙功齋官各上香表白出班讀職榜
　髙功以下僉職榜髙功詣坐齋官上香表
　白致詞請髙功四結願書結齋狀道引出
　靖室
　　　立幕(此下並遵/廣成科)
　衆具威儀詣靖室導引髙功至監壇神位
　前髙功上香啓白不拜詣玄師幕序立髙
　功齋官各上香請玄師下降請玄師頌齋
　官上香獻茶齋官上香捧詞函自述齋意
　回身捧函曰髙功投詞再拜髙功執函長
　跪啓師宣箋宣關焚箋髙功致拜餘五幕
　並同此式惟不投詞引至三官三師五帝
　天師監齋幕或先詣監齋幕自下而上猶
　尊也華夏至壇前序立上香祝白開啓有
　文請威儀道士一員勑水禁壇有文回向
　念善
　　　請光
　先明一燭於玉清前(存念/如法)道衆詣壇前序
　立知磬舉法事齋官上香設拜髙功同侍
　香侍燈詣上清前髙功啓白宣呪髙功以
　慧光符撚詣道前㸃光在手宣呪髙功以
　手中紙撚付侍燈道衆各執一燭於侍燈
　手中㸃道衆徧㸃壇席燈燭舉天尊號存
　念如式回向念善金鍾玉磬儀
　　　宿啓(廣成科法於/請師前投詞)
　道衆具威儀詣靖室齋官上香知磬舉金
　眞演教天尊髙功詣六幕上香先五帝西
　三幕次自外東三幕末至玄師幕上香髙
　功黙祝齋意唱華夏引導至壇所髙功先
　行入外壇旋繞地户威儀列壇前不入髙
　功宻呪入地戶升天門六職各依位立都
　講中壇之東向西立髙功入天門升内壇
　齋官隨之上十方香早東爲始夜北爲始
　上御案香三寳前正案也古稱洞案上香
　焚符宻呪齋官上香畢出天門退歸本位
　髙功上本位香(就科案則本位也今以/科案指作洞案非也)啓
　堂頌都講舉各禮師髙功宣衞靈呪都講
　舉鳴法鼓二十四通髙功發爐都講舉各
　稱法位髙功宣科禮十方舉禮足各䖍誠
　皈命懴悔跪懴道士宣懴三啓頌三首各
　一拜禮三寳左行至東方敷露眞文道衆
　隨聲和之四方各如式以金龍鎭之髙功
　還位都講舉重稱法位髙功宣科表白宣
　詞髙功再宣科智慧頌三首旋行髙功都
　講案立都講及衆官於壇前面北立都講
　唱衆官等各各首體投地心禮十方方各
　一拜從北爲始衆官皆俯伏黙禮禮畢唱
　白衆官平坐說戒威儀衆官於西方面東
　坐齋官壇前面北法師三上香說戒奉戒
　頌左旋一周都講唱奉戒三禮補職髙功
　以下各受職三禮宣禁都講唱監齋受罰
　簡受訖拜十二願髙功復爐學仙頌出堂
　髙功自天門出内壇與衆官自地戶出中
　壇(右用/空洞)宻呪出至玄師幕序立舉向來讃
　髙功小啓謝過有文都講舉監齋紏過監
　齋視衆官有過者紏華夏引至靖室知磬
　舉皈命至道表白舉建壇事畢衆官復位
　破獄廣成無此科係出靈寳法然燈燭立
　香案道衆序立關九獄燈髙功黙啓告符
　執䇿杖破獄如式九獄畢回向
　　　正齋第一日清旦
　衆官詣靖室舉天尊引髙功出至六幕上
　香玄師前序立知磬唱道華夏高功上壇
　如式上十方香上御案香焚香宻呪上本
　位香都講舉各禮師存念如法髙功宣衞
　靈呪都講舉鳴法鼔廿四通髙功發爐都
　講舉衆官等各長跪髙功出官有科都講
　舉各稱法位獻茶髙功宣科表白宣詞髙
　功再宣科十方懴髙功隨方上香都講立
　天門望東髙功立鬼門望西都講舉各思
　九色圓像咽液命魔宻呪髙功存思行事
　訖都講舉歩虚旋遶三日九朝悉命魔宻
　呪今人於早晚朝不命魔非古法也歩虚
　十首散花毎首一拜都講舉禮經如法三
　啓三首各一拜都講舉三禮都講舉重稱
　法位髙功大謝學仙頌出壇如式至師幕
　序立髙功小啓表白回向都講舉監齋紏
　過監齋紏過畢華夏引髙功復靖知磬皈
　依至道表白唱早朝事畢衆官復位
　　　中分晚朝
　不出官不用衞靈呪其餘並如早朝式
　　　靜夜拜章
　先上太一救苦表詣太一宮(見表式拜開/通道路章見)
　(章/式)
　　　攝召先發催召文儀
　黄籙以廣度爲功主行之士正宜恢博用
　心庶使所薦之魂受惠所是正薦魂儀併
十𩔖孤魂當立兩旛一體攝召不必先後以
　别重輕用心不廣乃爲所薦亡之𩔖攝召
　之後却分幕就浴先引正薦亡魂朝眞歸
　位請道衆一員呪食次别室沐浴孤魂引
　領朝眞次赴茭郭享斛呪食如式且令徑
　日於正齋中聽法聞經次夜錬度其錬度
　之法亦不當與正薦分兩等孤魂得度則
　福歸亡者不宜痛加分别刻意重輕非上
　帝垂科之意也攝召有儀見施普度品
　　　正齋第二日
　早午晚三朝並同第一日只不出官午朝
　後或晚朝拜沐浴錬度章晚朝後上木公
　金毋表九天帝表靜夜錬度十𩔖孤魂有
　儀髙功升座教戒鬼神傳授符籙度魂如
　式
　　　正齋第三日
　三朝並同第二日午朝後拜升度亡魂章
　靜夜錬度正薦亡魂髙功升座說戒傳符
　度橋送亡如式毎日朝退少息却三時升
　壇誦經乃古法也
　　　散壇(全係廣/成科法)
　衆官詣靖室引髙功出至六幕上香玄師
　前序立唱道華夏引登壇髙功先入壇如
　式上十方香舉各禮師宣衞靈呪舉鳴法
　鼓髙功發爐行靈寳自然朝禮十方懴悔
　三啓三禮収眞文各於本方案上熏衆官
　同聲宣眞文緫執眞文香上熏之宣詞表
　拜言功朱表遣表封表道衆棒青詞朱表
　於天門焚之表白宣關髙功伏表伏起衆
　舉表詞以聞三上香告山水土簡投龍頌
　上香重啓降聖設醮三獻法事送聖頌髙
　功升壇還戒舉還戒頌髙功長跪衆官納
　職髙功復爐舉旋行三塗五苦解壇頌學
　仙頌出堂詣六幕上箋謝入靖室衆官巳
　下謝髙功各展禮服而散已上節次乃古
　齋也
　廣成先生設醮其畧曰黄籙簡文修齋旣
　畢以壇中五綵散施同學及寒棲之人以
　作功德惟留命綵金龍於中壇三日之外
　設醮解壇投龍散席務令精勤始終耳近
　代以來相承皆亥時法事旣畢明旦丑時
　言功設醮詳醮之設蓋以修齋之内召命
　神靈營衞壇場宣道關告徃來勞役所以
　設此醮筵用此酬賞允中按此乃廣成先
　生考詳古式而敘之非自爲之說也大唐
　以前旣巳遵行且古㫖三日之外尚留金
　龍命綵以鎭壇中直後醮酬畢方納職解
　壇而廣成之格止於次早言功設醮亦俟
　醮畢方行納職解壇近世多於拜表便行
　納職散壇席之後方再發文字重行請師
　然後設醮了不干渉戾古甚矣而間有洞
　玄靈寳之法而行齋却易洞神之銜而設
　醮又失本㫖豈知黄籙謝恩醮乃齋後酬
　謝眞靈之一事也未醮而除去壇墠預酬
　戒職以此醮别爲一事大覺難行惟浙東
　有數郡行之習熟不以爲疑爾故蔣氏立
　成儀凡事欲依經典於此一節亦不取廣
　成先生之說而用近䂓故今將近世之儀
　亦列于左使行之者知其始末之詳
　　　世俗近格散壇節次
　衆官詣靖室引髙功上六幕香詣玄師幕
　前序立髙功黙啓齋意髙功衆官豋壇髙
　功上香如式都講舉唱髙功發爐舉重稱
　法位髙功宣科禮十方懴三啓三禮収眞
　文緫呪如式重稱法位宣表露表遣表封
　表焚表納官還戒舉還戒頌告三簡舉投
　龍頌納職辤三寳(古科/無此)復爐舉三塗五苦
　頌解壇送六幕髙功歸靖
　　　設醮
　發請醮文字華夏出靖禁壇上香髙功開
　啓舉各禮師宣衞靈呪發爐出官初獻宣
　詞亞獻終獻宣䟽送聖頌納官復爐散如
　常式(已上是近世䂓式遵古科者則/不免異惟理所在當從古式)
　允中按廣成先生科式自建壇散壇九朝
　懴謝轉經然燈等事各有成䂓如申奏文
　檄行用符法却乃於靈寳大法今之行齋
　次第除廣成先生古科之外者乃大爲之
　約以輔本法但諸方之例近多不同古今
　之式尤有差殊允中蒙師尊付授約以遵
　承廣成古科故不敢攺易不行古法者自
　可從所受而行之矣
　修齋受詞品
　　　齋官初詞式
具注位姓某無官者具郷貫
右某伏爲某人年月日時生某年月日時某
處身故今經幾時未測升沉謹瀝丹誠願備
科式崇建
無上黄籙大齋五晝夜於内三日正齋九時
朝奏滿散修設三界髙眞清醮幾分位上資
邦國普福生靈廣度六道三塗拔濟九玄七
祖集茲善果專用薦度亡故某靈魂超生淨
界謹具狀申洞玄靈寳法師某君先生伏乞
法慈矜允特與先次敷擇建壇開度施行謹
狀
　　年月日具位姓某狀
　若衆㑹則作某人等又别易其辭此蓋初
　請師之㫖也若臨壇請師行事而投詞則
　在奏之後不應如此言之别具後式矣
　　　齋官執詞上香口白法師
黄籙大齋㑹首具位某輒露精誠上干清聽
某伏聞洞玄中品緫萬法之範模黄籙明科
作群生之梯級古今允頼凡聖同遵功德普
被於無窮利澤遍霑於有識獲承善果亶自
宿因伏念(某)等生長塵途棲遅俗境汨没愛
河之浪難窺道域之垣欲消永劫之罪瑕宜
拯至隂之苦趣上惟邦國下念存亡願超九
祖之靈儀普度三塗之滯爽四維之内六合
之中烈士忠臣亡身徇國順孫孝子殞命報
親或流離凍餒以客終或疾患殘傷而横夭
或時逢兵運肝腦塗於戰塲或數值凶年骨
肉罹於災劫或溺水赴火或縊索㘅刀或遭
事受刑或懷𡨚服毒或罪戾深而難於超度
或執對重而未遂消平幽路茫茫莫救萬塗
之苦趣𡨋關杳杳難開九夜之光明痛念己
親均哀庶𩔖䖍叩洞玄之妙閫恭開黄籙之
洪儀先資宗廟累朝之靈仰祝帝王萬年之
壽普度三塗十𩔖廣㧞九壘重隂集此殊休
用行資度亡故某等魂解𡨚滌垢錬質澄神
溥及含生同霑巨福茲爲重事貴在得人恭
惟靈寳大法師某君先生資禀清髙譽望昭
著參習徧十方之界涵濡盡三洞之書願堅
素心大濟群品録此專勤之至懇主兹度化
之玄壇惠及人天功加幽顯敬陳迫切拱俟
矜從
　　　法師答
某蓬蓽寒生樗蒲陋質身膺符籙修崇幸積
於歳年考訂經科叅訪廣求於師友心之勤
兮巳至分之簿也無成德素不充豈微才之
足取法猶未備愧眞授之難逢揣巳自量慮
有辜於盛意强顔應命必終墮於齋功宜求
出世之髙人以掌玄科之首職敬回詞幅不
敢受行
　　　再請
黄籙大齋㑹首具位娃某敢恃寛假荐有披
陳某等伏聞正一眞人未立功則不敢以事
三境都仙太史因濟物而方能升入九霄雖
神仙以内錬而成然髙眞以外功爲重況黄
籙無邊之福乃靈寳至上之因仰祈邦國華
夷之共安下使幽顯神人之咸慶伏願某君
先生發胷中之素藴繼前哲之靈蹤開濟世
之津梁作度人之矜式特回慈憫俯録丹衷
力賜主領於齋盟先次關申於詞悃曲從䖍
請幸免固辭
　　　法師再答
某伏聞靈寳神經黄籙大範貫通三洞緫録
十方爲三千善行之有功聚百萬琅函之奥
㫖科禁至重恩德難窮宜求超卓之良才庶
可主張於大事如某者積學雖久眞理未明
求師徒勤異人罕遇道未窺於隱祕德豈濟
淤顯幽行故事而備典儀尚能勉力升陽神
而朝穹極實非其人幸廣訪於福地名山庶
可得於仙資道器母勞累請願體誠辭
　　　三請
具位某等不避三瀆之煩復罄一忱之切伏
聞齋法隆重眞科崇嚴遵格依儀福惠無極
背常違式譴罰立臻某等刻骨舒誠盟心立
願不使齊用有缺當令儀物精專儻有怠違
甘從考罰尚望某君先生不忘初誓仰闡道
恩主盟無上之善緣典領合壇之清衆千靈
效職庶彚承休億萬斯年上祝帝王之壽八
千封域普資寰宇之安三塗九地以清閑十
𩔖四生而共慶庶俾某等所薦之魂爽各族
之先靈承此善功早升仙界拱聽俞允即賜
啓聞某等無任皈向䖍請之至
　　　法師允答
某資凡識陋功淺德微幸叨佩於靈文謬叅
承於仙職深願普濟幽顯庶可少積勤勞尚
慮學術之未精恐致齋修之有玷今旣岡容
辭遜於勉力欽承所頼齋主之始终母隳美
意更冀壇官之共志不爽眞科某敢不遵按
典儀恪恭齋事先當瞻望天闕敷露來詞
　法師受狀置簡上望天門列香案上香致
　拜齋官上香再拜平立法師口奏
道香德香無爲香清淨自然妙洞眞香靈寳
惠香超三界香三境眞香滿瓊樓玉京徧周
天法界以今焚香奏啓虚無三境髙眞金闕
諸天上帝日月星辰諸列仙地水嶽陽十方
聖三界萬靈六合眞宰仗此眞香普伸供飬
玉華散景九炁凝煙香雲鬱羅俓衝諸天侍
香金童傳言玉女上聞帝前令臣關啓咸得
如言具法位臣某姓投詞乞建旡上黄籙大
齋幾晝夜上資邦國下及宗親廣度六道四
生普福九州十𩔖集兹善果用薦亡故某出
離隂境超陟仙郷臣偶藉微因獲陶眞化委
職任之旣久念功績之甚微所當束巳以省
愆豈敢接人而闡教蓋以告盟之有約屬兹
懇請以難辤尚頼天造矜包道慈憫濟容臣
敷齋而普度許臣按式以宣行專録來詞别
行聞奏上願累朝先聖列廟尊靈升入天中
之天早證道中之道
今上皇帝壽齊嵩華福等滄溟萬國安平兆
民康阜九幽夜府同承最上之因十𩔖孤魂
盡被無邊之澤集兹福利專爲齋主某薦資
亡故靈魂超神紫府鍊質丹天慶及後昆福
流齋主冒犯天威某激切之至無任
　巳上繕冩奏牘申牒一宗文字擇日預告
　奏申移文緫歸一卷易於行用此不重敘
　允中甞見前輩臨事謹重不務苟簡受狀
　之際法師三辤然後口奏此先經師髙君
　之式也齋官精誠專篤則一念之頃有神
　物司之況黄籙之功顯幽共濟法師其可
　不重其事耶遜避而後受詞禮也豈無昭
　昭之鍳或諸方不能從此議者自隨時簡
　易可也


上清靈寳大法卷之十六










上清靈寳大法卷之十七畫八
　　　　　(洞玄靈寶法師南曹執法典者/權童𥘉府右翊治金允中編)
　颺旛科式品
　建齋之始近齋壇空隙地立長竿預期颺
　旛啓聞穹厚普告萬靈亦將建善功之期
　信也故顯幽共覩鬼神遥瞻寓物備儀不
　在繁雜古法旛有二式爾
　　　遷神寳旛
　絳繒七尺或四十九尺造旛一首以朱砂
　雌黄合研書日月斗形於旛首書旛名於
　旛身左手書三天内諱右手書三天隱諱
　亡魂覩此則得罪障解脫神遷南宫



　　　回耀靈旛
　以白素黄繒造旛長二十四尺或四十九
　尺旛身書青玄全號左足書太微回黄旗
　無英命靈旛右足書攝召長夜府開度受
　生魂左手書茫茫酆都中(云云)右手書功
　德金色光(云云)以長竿懸於壇下任風吹
　颺十方幽魂覩此靈旛一念皈依則夙生
　罪障應時消滅以至塵勞大罪皆得原除
　上生南宫地獄開泰死魂更生又三途經
　云或造小旛十首懸諸林木山川之中亦
　獲其果




　　　颺旛儀髙功祝白
道香德香無爲香無爲清淨香清淨自然香
妙洞眞香靈寳慧香超三界香三境眞香以
今焚香奏啓
玉清聖境元始天尊上清眞境靈寳天尊太
清仙境道德天尊三界萬靈虚空衆聖普同
供養香乃玉華散景九炁凝煙香雲宻羅俓
衝九天當願侍香金童傳言玉女傳(臣)啓奏
上聞帝前令(臣)所啓咸乞如言
具位(臣)姓(某)不量微陋僣瀆玄穹願賜慈憐
曲垂省緑(臣)無功待罪久列班行有願濟時
敢謄詞悃(臣)昨據郷貫(某人)請建無上黄籙
大齋上資邦國普福群生關陞七祖九玄拔
濟三途十𩔖集兹善果用薦亡故某靈魂超
生善境(臣)巳行備録來悃具狀奏聞移檄諸
司關申三界以今齋事有日謹當肇颺靈旛
蓋以黄籙沖科緫萬靈而關九府洞玄上品
道四輔而貫三乗惟福利之無邊乃修崇之
有格靈音寳號降九天十極之晨輝色縷紋
繒敷五道三途之妙廕含情受度幽爽蒙休
抑覬天造垂矜道恩流宥特施善救曲鑒微
𠂻舉旛呪文謹當宣演
黄籙開度三界十方四生六道同列道塲
生神遷魄萬劫不忘旛之爲體隨風飛揚
風之所被各從其方重隂之府九夜之郷
地獄餓鬼旁生無鞅皆得解脫上生天堂
　　　知磬舉靈旛赦罪天尊
上來颺旛功德無量勝因普薦三途廣資萬
𩔖莫不覩光輝而消障惱瞻形影而脫罪縁
解免牽纏原停逮役九幽夜府因遂開明六
趣迷塗悉歸清泰伏願皇圖綿永海宇丕平
風雨順而五榖登災沴消而萬民樂昆蟲草
木咸遂生成鱗介羽毛俱辤夭横集兹微善
奉爲齋主某人資薦亡故某人靈魂自悟宿
因早超𡨋界𡨚讎解釋罪垢蠲除乗此齋功
俓登道岸爲上良因念三清無上天尊不可
思議功德
　允中粗閱諸家靈寳法中大體皆同所載
　旛圖止有兩式其一曰遷神寳旛其二曰
　回黄靈旛别無異品惟天台靈寳與諸家
　不同而法中載旛圖亦止二式但却以遷
　神旛爲回耀旛其製小異近世有立告盟
　旛者多書玉皇睿號而蔣氏立成儀則書
　太上無極大道三十六部尊經眞文寳符
　十方上聖等字皆啓吿齋盟之意也而靈
　寳古法無之雖别有經據難雜於上清靈
　寳本法故也只彼蔣氏齋科中則可隨俗
　而行之此外邇來旛式甚衆其間雖無所
　出而於理稍通者尚可用之至如有命靈
　旛之𩔖則失當礙理其意篕以九天生神
　章有太微回黄旗無英命靈旛之語因撰
　此旛殊不知無英乃神名也命者召用之
　義也靈旛者神靈之旛也謂無英之神命
　此靈旛以攝召也今却以命靈二字爲旛
　之名大失本㫖儻以此例而取之則度人
　經中有天丁前驅大帥仗旛今立師仗旛
　可乎生神九章度人一經最爲玄古大師
　所仗之旛後世不可覩其髣髴無英所命
　之旛亦難考其製度大抵建齋立事旛花
　圖像以備儀式不可無爾又何待多立名
　號乃可感通哉若有力之家多造旛蓋或
　書經呪或標天尊睿號亦以寓誠供飬然
　此等事亦不必過多矣二旛之式出靈寳
　法中揚旛科文近世翟叅政甞述壹本巳
　見蔣氏立成儀並不𨽻廣成古科也近諸
　方亦有増呪三四叚者今不遍録掲旛之
　初禮雖啓祝固不繁辭允中謹隨陋見撰
　述掲旛之文于右姑以備用爾其有主行
　之士好詳善之文者自别易之
　鎭信威儀品
　廣成先生科曰質信効心以財爲首財旣
　可捨心亦隨之聖善𡨋通隨適心意髙天
　厚土玄聖上眞非信不通非心不感感通
　之至在乎信焉金龍一十三枚各重一兩
　長三寸六分以十枚鎭十方案三枚隨簡
　叚之
　科曰天子皇后用上金公卿用次金庶人
　銀或銅塗金夫龍者乃上天之驛騎也傳
　達通感龍騎爲先負簡即謄信三官效誓
　則告盟十極鎭信之法以龍爲首缺者考
　屬隂官曹
　鎭綵一十一叚十叚鎭十方一叚命信
　東方(青/九)南方(絳/三)
　西方(白/七)北方(黒/五)
　上方(碧三/十二)下方(黄三/十二)
　四維(黄各一/十二)
　緫十方之數共一百三十六天子疋數諸
　侯丈數庶人尺數
　本命紋繒天子諸侯紫色士庶以本命納
　音色疋丈尺數各隨年外加一以表延生
　之信命綵置之中央案上
　科曰紋繒者顯五行之色象十方之炁降
　十天致五帝通眞効信請命祈靈不可缺
　也缺者考屬天官玄都曹
　　　紙筆墨硯(十副鎭十方每方/紙各用一十二幅)
　科曰建齋行道或救拔億曽萬祖先後亡
　靈或請福析恩消災謝過則四司五帝三
　界十方紀録善功校定罪名當以紙筆墨
　爲録功紀善之籍質信於十方不可缺也
　缺者則十天五帝不録其功九幽三官不
　除其考缺者考屬三官曹
　　　香華(十梓鎮/十方)
　科曰香者以通感爲用隔氛去穢花者以
　鮮潔爲美表端効珍請福祈眞香花爲本
　香以沉箋降眞花以香潔木生者若無花
　可用五綵剪成以鎭十方不可缺也缺者
　考屬陽官曹
　　　鎭米(二斛/四㪷)
　科曰米以質信天官増加品禄缺者考屬
　天官曹
　　　鎭油(二㪷/四升)
　科曰油者隂𩔖也隂中生陽以油鎭隂官
　續陽景缺者考屬隂官曹
　　　鎭炭(一百二/十斤)
　科曰炭者陽𩔖也陽中生隂以炭鎭陽官
　資隂炁缺者考屬陽官曹
　　　鎭錢(二萬/四千)
　科曰鎭錢二萬四千以代上金之信質心
　三界告盟十天缺者考屬玄都曹
　　　槿木簡(三面各長一尺二寸/闊二寸四分厚二分)
　科曰簡者記也告也記世之功告盟上眞
　上下正方天子以玉爲之玉有九德禮天
　地之信也餘皆槿木爲之或栢木丹界五
　行丹書國號年月建齋之所及法師姓名
　投於名山大洞靈泉龍穴及齋壇之中告
　天地水三官使著明齋事奏于上境缺者
　考屬地官九都曹
　　　玉璧(一十三枚十枚鎮十方各徑二/寸四分厚二分圓形虚其中心)
　　　(外三枚投龍簡天官用蒼璧圓形地/官用黄璧方形水官用玄璧六出形)
　　　(皆虚其中各/亦徑二寸半)
　科曰玉以貞潔之德可以盟感上眞故以
　爲信若投龍簡當以青絲金紐纏而副之
　青絲以代割髮金紐以代㰱血上吿三官
　也缺者考屬地官九都曹
　　　金紐(二十七枚徑九分如環之狀毎/簡用九枚天子用金餘用銀塗)
　　　(金以青絲纏之/同龍簡投之)
　毎簡用九紐者見於靈寳經法中餘並從
　廣成科書後世不敢增易惟書簡則廣成
　科不載符上眞書其一面而經法則書篆
　文於一面用與不用各從師授
　　　合用壇外威儀
　節一對(五色絲爲之上下五層/懸竿頭上金龍㘅綬帶)
　幢一對(珠蓋珠網八角一層懸竿/木胎左龍右虎㘅綬帶)
　旌一對(以節無龍鳯綬帶三/層五色絲爲之懸竿)
　珠旛一對(珠錦玉珮金/鳯㘅之懸竿)
　五明扇一對(以木刻成金綵裝飾上列日/月星中列五嶽下繪海瀆立)
　(以木/竿)
　鶴羽一對(木刻成鶴翅立以硃竿/巳上威儀並按廣成科)
　章函(權木爲之長一尺二寸八分闊二寸/八分正中上下開三印池案副之)
　章案(長二尺二寸髙八寸仍須曲脚/以梓木栢木爲之違科奪算)
　龍頭書刀(刃長六寸古鐵爲之以銀半兩/製龍頭形於其柄拜表鎭章用)
　(不可/缺)
　香爐几案裀褥(二十副三寳一副十方十/副髙功都講奏案各一副)
　(六幕六副壇外香案一副此是齋壇/所需之數他處所用不在此數内)
　允中恭考古典鎭信威儀皆有定式今悉
　從廣成科法諸方亦無大叚殊别只有三
　簡符篆則多不同允中所受經師髙君之
　法乃依古法本儀其告文並同古式簡背
　篆文則從師傳之法矣傳此法者當遵此
　而行非正傳此法而别有源流者自依所
　受儻三簡别有符而不見顯然出處則毋
　輕用也須考證來歷爲善
　壇圖幕式品
　科曰禮天地通眞靈當建壇以申至敬壇
　層格各有等差今專敘黄籙齋壇故不泛
　及









　壇外之燈從眞仙品禮祝之法共計一百
　五十九燈蓋古者二十八宿只用二十八
　燈是以數簡今有力之家將二十八宿在
　天之象而依様然燈尤佳二十八宿星圖
　亦列于左
　　　壇外燈圖









　　　二十八宿經星圖









東方七宿自角至箕計三十二宫
北方七宿自斗至璧計三十五宫
西方七宿自奎至參計五十一宫
南方七宿自井至軫計六十四宫(井宿之前/一星曰列)
(鉞故共六/十四宫也)
　凡二十八宿緫計一百八十二宫此圖從
　天文志及渾天儀中式也與近來刋行齋
　壇圖子不同蓋逐時易板雕刻日漸失眞
　今故合從渾天儀爲定然止從毎宿一燈
　則共㸃一百五十九燈若依星象而㸃燈
　則二十八宿併壇中諸燈共三百十三燈
　豐儉隨力大抵燒香然燈齋功之首其餘
　浮費或有㓕損法天象地乃於燈燭宜從
　厚爾故考天文而出其圖於此主行之士
　幸深詳之
　　　齋壇
　或壘以寳甎或砌以文石或竹木暫結或
　築土創爲務合䂓矩以崇朝奏之禮或露
　三光之下以達至誠或以天寳之臺取法
　上境建齋行道以爲先於中列太上三尊
　之象如朝㑹玉京山也壇上下四重欄楯
　天門地户飛橋等務在精好纂作瑞蓮之
　狀或八十一或七十二或六十四隨壇廣
　狹設之竹木爲之束茅表像亦可爲延眞
　之所也外壇用長纂八枚門牓八裀褥席
　十六副纂上安壹榜也此乃十炁故不用
　雙纂成門止於巽上開一門餘皆欄斷
正東卯地震宫洞清之炁青書黄牓
東南巽上巽宫𣑽行之炁黄書黒牓
正南午地離宫洞陽之炁朱書白牓
西南坤上坤宫𣑽陽之炁黄書黒牓
正西酉地兊宫少陽之炁白書青牓
西北乾上乾宫𣑽通之炁白書黒牓
正北子地坎宫洞陽之炁黒書赤牓
東北艮上艮宫𣑽元之炁黄書黒牓
　中壇用長纂八枚門牓四枚以二纂中間
　安一牓爲門也短纂二十枚裀席二十副
　亥上天門青書黒牓
　巳上地門黄書赤牓
　申上月門黄書白牓
　寅上日門黄書青牓
　右四牓長短纂列中壇之外只開地户天
　門
　内壇用長纂一十八枚門牓十枚亦以二
　纂中間安牓爲門短纂十枚裀席十副
東方卯地青華元陽之門朱書青牓
東南辰地始陽生炁之門白書黄牓
下方巳地九靈皇精之門黄書赤牓
南方午地洞陽太光之門黄書赤牓
西南申地元皇髙晨之門白書黄牓
西方酉地通隂金闕之門黒書白牓
西北戌地九仙梵行之門白書黄牓
上方亥地大羅飛𣑽之門青書黒牓
北方子地隂生廣靈之門青書黒牓
東北寅地靈通禁上之門白書黄牓
　右十牓長纂十八枚短纂十枚列於内壇
　之外十牓當用長纂二十枚今用十八者
　以兩角有門毎二門共一處柱故用長纂
　十八也
　壇三級此法用纂六十四枚長纂三十四
　枚各長一丈三尺短纂三十枚各長一丈
　門牓二十四枚七黒五黄三白三青四赤
　用五色裝之雕木爲額畫飛仙雲炁之形
　務取精巧纂三重用青䋲絳䋲各五百尺
　縻之護淨隔凡止開東南一門而已三官
　帳於壇之東三師帳於壇之西各作帳幄
　備圖像几案供養如式三官主三元考校
　之籍證録齋功三師爲開度之宗經籍度
　三師也師資存念之㫖各宜列位齋壇左
　右也九祖位在壇之東南遷抜九幽洗滌
　玄祖宜設位遥對壇所也五帝位古儀在
　五方案上壇内窄狹就三師位比别設帳
　幄與三官比玄中法師相對各設几案供
　養亦爲便也監齋大法師位次三師之南
　土地位在壇之西南關召敷奏傳感上玄
　凡建齋壇土地爲首亦宜設位遥對壇所
　也
　右廣成先生法也舊儀中壇廣三丈二尺
　内壇廣二丈四尺外壇又居中壇之外今
　之修建當隨地之闊狹爲之列纂則廣成
　科大爲約長纂則可定如短纂則隨壇之
　大小施之爾廣成科中若五帝座勢不可
　安於五方案上未免於壇前設幕爲便則
　是五帝一幕三官一幕玄中法師一幕經
　籍度師一幕監齋大法師一幕近世増以
　正一天師一幕則合爲六幕而廣成科之
　說則五帝居壇之西一玄中法師居壇之
　東一三官居壇之東二三師居壇之西二
　監齋法師居壇之西三増入天師則居三
　官之次則是五帝居西一玄中法師居東
　一天師居西二三官居東二三師居東三
　監齋法師居西三悉從廣成古科則經籍
　度三師不居天門無正一天師幕此蓋龍
　虎山正一宗壇尊崇祖師之義而曰先生
　因之行齋故有圖子雕行𣸸正一三師一
　幕而經籍度三師居天門也實非古儀矣
　況以靈寳法而行齋合守廣成古科
　　　九祖位
　此則齋主之九祖薦拔亡魂合先昇度九
　祖若衆建黄籙則各列九祖位古科欲遥
　對壇所或含宇窄未必可以安頓則隨事
　宜可也
　　　土地位
　古者玄壇啓事以禮告天故禮簡而事嚴
　壇外須别設土地以爲關告之首今人崇
　壇之外又别設道塲列法中將吏里域衆
　神則時遷事異非如古者是土地巳在列
　位中不必别設也
　　　監臨位
　古者建齋請降兵馬營衞壇塲朝奏感通
　交於肸蠁後世旣繁簡不同而儀式文移
　俱宻是以牒請城隍主者或近境祀典正
　神監臨宜於廊廡或門間别設位而日易
　酒果供養解壇一併言功旣不出古儀則
　真位隨宜安設也
　　　神虎堂
　此靈寳大法之科式也後世攝召魂儀務
　見報應故有此格宜潔淨室宇依科建立
　中列聖位
北斗玄𡨋夫人太乙紫元夫人
神虎雄左玉曹何將軍
神虎雌右武鸞喬將軍
提魂攝魄七司玉女上部追魂侯使者
中部追魂魏使者下部追魂張使者
監獄使者劉將軍聚魂功曹盧將軍
整魂神將太一軍對魂神將劉將軍
神虎追魂大將馬將軍
追魂攝魄合屬官將吏兵
　右列聖位供養茶湯酒果務在豐潔左立
　陽耀通關壇右立隂靈攝魂壇中建召魂
　八門壇不令雜人出入臨壇依法行事壇
　式敘在神虎攝召品
　　　錬度堂
　廣成先生編撰科儀乃唐大順間是時未
　行錬度之儀近世此科方盛故聖位及堂
　宇之式難以立爲定制浙中多别立一堂
　排列聖位設醮後方行錬度與道塲中了
　不相干江東有數郡只於道塲内上帝前
　奉行又一式則於道塲内恭對上帝行事
　廊筵相對只列錬度官仍設醮筵俓對上
　帝行事如木公金毋九天上帝諸位帝眞
　皆已列位於道塲内故不别設此等事古
　無定格今當遵從師傳此書乃靈寳法也
　此一法合於道塲内兩畔設錬度官將位
　次設醮行科如拜表請炁只對上帝前也
　或别立一室自居一所則中間合設帝眞
　位矣古者朝奏之䂓以壇爲重今旣立壇
　以行齋而建置道塲舒設圖像正爲行事
　而備若於道塲之外又别置錬度堂大爲
　繁冗且以人而錬度幽魂誠爲難事所資
　者祈告眞靈請降二炁或可少資幽沉符
　乃召炁之信呪乃天中之音然後運一元
　之神炁合二象之生津此其本也儻專務
　華飾日増怪竒多方排整壇塲撰造圖局
　悉爲無益今止於上帝之前道塲之内左
　設火池右設水池法師定炁存神依科行
　事有何不可豈待變詐百出而後可行哉
　宫觀尚有寛狹不齊況人家宅宇安得廣
　有去處逐一别所爲之其地不能精潔反
　成䙝瀆只就道塲内爲便或堂宇寛閑可
　以施設却自隨宜也神虎欲攝召行事須
　别立堂却與錬度不同
　　　錬度聖位
東方青帝君南方赤帝君
西方白帝君北方黒帝君
中央黄帝君度人不死尊神
度世司馬大神好生韓君丈人
司命司録君延壽益算君
度厄上生君陶魂鑄魄君
朱陵火府官將吏兵南昌受錬官君將吏
龍威丹天大神復相反身大神
皓華玄英大神返形超化大神
九光火鈴童子東井黄華玉女
火池主者火錬官將水池主者水錬官將
靈寳大法司官君將吏
黄籙院升度官君將吏
九天監生官將吏兵品命度生官君將吏
　　　誦經堂
　此齋中之最重事也古法入靖對齋誦經
　爲首或三十六日或四十九日先集道衆
　誦經中設三寳位
　　　靖室中
　設髙功座仍供養天師或齋法之祖師道
　衆列兩傍法師什持存念書篆符文悉就
　此矣
　　　茭郭
　設斛之所以備風雨或以茭草或以淨茅
　用之幽靜之地不欲人物喧雜隨地之闊
　狹以寛廣爲上造立草屋如郭城之狀中
　安斛食四傍或列齋饌供養惟在精潔先
　度衆魂則所薦之靈儀獲福齋官多不暁
　此理髙功又不達齋修之本源反隨順齋
　官之意常汲汲用力於正薦之魂而於普
　度之事良不如意何其愚哉此浙東尤於
　此事踈略學者其深思之
　　　齋供
　時新果實切宜精潔舊儀建齋則逐日易
　之不用石榴甘蔗之𩔖及穢泥之物枝上
　淨果爲佳上帝三寳前列茶湯果實供養
　如法六幕并將吏神祇前備齋饌淨食之
　𩔖供陳之上及薦獻神眞下及道衆飲食
　並須潔淨不用酥乳醍醐酢酪等物皆爲
　葷或六畜皮毛爪甲母墮飲食中禁猫犬
　禽獸之畜汚犯壇中正齋毎朝發爐時進
　茶大謝後獻湯今多不用湯矣更隨宜審
　量之請師之詳法服品格巳見廣成黄籙
　科中不必重敘
　允中經師髙君自京南渡紹興之初化行
　江淮間所行上清靈寳大法乃古書也自
　唐末五代時流傳者髙君歸老于新安前
　後主行黄籙難計其數莫非一遵古典非
　後世私意更易之儀其法則主於度人一
　經其齋則遵廣成之科先籍師唐君受傳
　以付劉副觀劉君受傳以付金允中冒昧
　嗣行悉從成典故今壇圖幕式皆先經師
　髙君之定法也與廣成之科則一同而近
　世印行田先生黄籙壇圖則有少異蓋六
　幕不同則宗壇崇本遂増正一天師三師
　而廣成科未有也壇外燈圖只隨金籙禮
　燈儀布之若無禮祝之法則不設燈此一
　髙君從杜廣成科而行也允中度師劉君
　再行奏受齋法於正一宗壇蔣君九思奏
　法於田君居實度師劉君面承蔣君戒曰
　某受法於田先生奏告盟誓悉從廣成古
　法允中今遵此而行乃髙君之定法也而
　田先生付授之㫖也雕行壇圖雖曰田君
　名重蓋一時爲宗壇設爾旣告天盟受使
　從古科今不敢以圖子廢舊式乃是叛正
　理以累師也永嘉蔣先生叔輿編黄籙立
　成儀則六幕皆用杜廣成科而其次序又
　有小異乃天師與三師皆居三官之上而
　廣科云三官居壇之東三師帳居壇之西
　又云五帝座舊在五方案上或壇内窄狹
　就三師位北别設帳與三官比玄中大法
　師對如此則是五帝幕居壇之西一玄師
　幕居壇之東一夫壇則座北而南向今言
　五帝居三師幕北與玄師相對則三官幕
　合在壇之東二三師幕合在壇之西二分
　明矣後世増以正一天師則合居三官之
　下三師之上而天師却與三官相對三師
　却與監齋相對無可疑者自後唐以後羅
　天醮儀及宋宣和間朝廷印行三千六百
聖位圖則五師班次在三官四聖之下甚逺
　又有靈寳三百六十位醮儀亦宣和刻石
　于浮光天慶觀則三官之班次亦在五師
　之上古今皆然玄中法師今與五帝對者
　乃從廣成科天師居三官之上則恐未安
　允中所編壇圖從髙君舊式不敢移易後
　之行者或别有經據則自從所授可也允
　中考之古典與夫師傳皆合縱有小異於
　近世之儀終不敢戾古背師以趨時也他
　人不此例髙君姓名巳著卷末矣


上清靈寳大法卷之十七















上清靈寳大法卷之十八晝九
　　　　　(洞玄靈寳法師南曹執法典者/權童𥘉府右翊治金允中編)
　玉文眞篆品
　經曰赤明開圖運度自然元始安鎭敷落
　五篇赤書玉字八威龍文保制劾運使天
　長存此乃是元始天尊大梵祖炁化生玉
　字出書度人也而靈書中篇在開圖之初
　謂之中者中和之炁融而成書故曰中篇
　孝道明王主之五炁分而列五位於是赤
　書玉字五篇敷落故五老上帝主之所以
　中篇著於末者取生物首下之義故赤書
　先之然而眞文呪訣出於古書後之學者
　難可施行故髙上著筆以解曲滯開演古
　文微妙元辭諸天尊披誦玉音十方遥唱
　上帝設禮神魔降伏安天鎭地功用無窮
　其如季葉眞道易潜至理用晦世俗之習
　溺於先見故多以先得者爲貴世俗貴異
　又以常有者爲賤偶得者爲寳世俗貴難
　復以難得者爲竒易得者爲輕所以世師
　有得其妙者多不以及人盲師罔世各立
　異論迷迷相續遂誤後人今審夫仙經叅
　之上法務爲簡要少存玄網云
　　　東方青帝靈寳赤書玉篇眞文

　　(東方九炁始)

　　(皇青天碧霞)

　　(鬱壘中有老)

　　　(人緫校圖籙)

　　(攝炁舉仙)
　　　二十四字書九天元臺主召九天上
　　　帝校神仙圖籙

　　(歳星輔肝角)

　　(亢鎭真氐房)

　　(心尾日景迴)

　　　(▲▲▲▲▲)

　　　(旋箕主七辰)

　　　(正斗明輪承)

　　　(炁捕非掃除)

　　　(災群)
　　　三十二字書紫微宫東華殿主召星
　　　官正天分度

　　　(東山神呪攝)



　　　(召九天赤書)

　　　(符命制㑹酆)


　　(山束魔送鬼)

　　(所誅無蠲悉)

　　(詣木官敢有)

　　(稽延)
　　　三十二字書東華司靈之舘主攝鬼
　　　魔正九天炁

　　(下制河源海)

　　(水東神大劫)

　　(洪災蛟龍負)

　　(身水府開道)

　　(▲▲▲▲▲)

　　　(通逕百千北)

　　　(帝赦文風火)

　　　(無間)
　　　三十二字書于九天東北玉闕丹臺
　　　主攝東海水帝大劫洪災召蛟龍及
　　　水神事
　右合一百二十字皆元始自然之書一名
　生神寳眞洞玄章一名東山神呪一名青
　帝八威策文東方安寳華林青靈始老帝
　君所掌也
　　　南方赤帝靈寳赤書玉篇眞文

　　　(南方丹天赤)

　　　(帝玉堂中有)

　　　(大神號曰赤)


　　　(皇上炎流煙)

　　　(三炁勅光神)

　　　(仙受命應運)

　　　(太陽)
　　　三十二字書九天洞陽之舘主九天
　　　神仙圖籍金名
　　　(熒惑輔心井)

　　　(鬼守房柳星)

　　　(張翼統御四)

　　　(郷軡緫七宿)

　　　(迴轉天常召)


　　　(運促㑹正道)

　　　(驛行赤文命)

　　　(靈)
　　　三十六字書三炁丹臺主召星官明
　　　數正天分度

　　　(北攝酆山東)
　　　(送魔宗符教)

　　　(所討明列罪)

　　　(源南山神咒)

　　　(威伏北方群)

　　　(妖滅爽萬試)


　　　(摧亡)

　　　三十二字書於西南玉闕主制北酆
　　　以正鬼炁

　　　(南河水帝太)

　　　(伯龍王神呪)

　　　(流行普掃不)

　　　(祥洪水飛災)

　　　(止召蛟龍開)

　　　(除水逕千道)

　　　(萬通敢有干)

　　　(▲▲▲▲▲)

　　　(訖攝送火宮)
　　　(赤書所告莫)

　　　(有不從)
　　　四十八字書西南正陽玉闕主南海
　　　水帝大劫運交洪水四出主召蛟龍
　　　水神事
　右合一百四十八字皆元始自然之書一
　名南雲通天寳靈袊一名九天神呪一名
　赤帝八威策文南方梵寳昌陽丹靈眞老
　帝君所掌也
　　　中央黄帝靈寳赤書玉篇眞文

　　　(中央緫靈黄)

　　　(上天无始生)

　　　(五老中皇尚)


　　　(尊攝炁監眞)

　　　(緫領群仙興)

　　　(籙玄圖宿簡)

　　　(玉文催運上)

　　　(炁普告萬神)
四十字書太玄玉寳玄臺主神仙玉
簡宿名緫仙炁也

　　　(鎮星輔脾廻)


　　　(度北兀魁𩲃)

　　　(主非截邪斬)


　　　(根𩵄䰢魓𩳐)

　　　(掃穢除氛魒)

　　　(正玄斗明度)

　　　(天關九天符)

　　　(命金馬驛傳)
　　　四十字書玄都玉臺主攝星官正天
　　　度數

　　　(勑攝北帝遏)

　　　(塞鬼門剪除)

　　　(不祥莫有當)

　　　(前)
　　　一十六字書玄都玉臺主攝北帝正
　　　天炁檢鬼精

　　　(中山神呪召)

　　　(龍上雲制㑹)


　　　(黄河九水河)

　　　(源不得怠從)

　　　(善惡悉分千)

　　　(妖萬奸上對)

　　　(帝君莫有子)

　　　(試太陽激燌)

　　　(赤書玉字宣)
　　　(▲▲▲▲▲)

　　　(告普聞)
　　　四十八字書玄都玉臺主攝中海水
　　　帝四泉之水洪災湧溢之數召水蛟
　　　龍事
　右合一百四十四字皆元始自然之書一
　名寳劫洞清九天靈書一名黄神大呪一
　名黄帝威靈䇿文中央元靈元老帝君所
　掌也
　　　西方白帝靈寳赤書玉篇眞文

　　　(西方素天白)

　　　(帝七門金靈)

　　　(浩映太華流)

　　　(芬白石峩峩)


　　　(七炁氤氲上)

　　　(有始生皇老)

　　　(大神緫領肺)

　　　(炁主校九天)

　　　(檢定圖籙制)

　　　(召上仙)
　　　四十八字書九天素靈宫北軒之上
　　　主召仙炁舉仙道也

　　　(太白檢肺奎)

　　　(婁保魂胃昴)

　　　(畢觜立制七)

　　　(▲▲▲▲七)

　　　(關參緫斗魁)

　　　(受符北元)
　　　　　畫九十二
　　　二十四字題金闕玄牎主攝白帝星
　　　官正明天度

　　　(赤書玉字九)
　　　(天正又攝召)

　　　(萬炁普歸帝)

　　　(君)

　　　一十六字題金闕三圖舘主攝六天
　　　鬼炁行此法也

　　　(西山神呪八)



　　　(威七傅符水)

　　　(上龍召山送)

　　　(雲在所校得)

　　　(同到帝門輔)

　　　(衞上眞斬滅)

　　　(邪源若有不)

　　　(祥截以金關)

　　　(赤書符命風)

　　　(火驛傳)
　　　四十八子題金闕三圖舘主攝西海
　　　水帝及水中萬精召雲龍以防水災
　　　之事
　右合一百三十六字皆元始自然之龍書
　一名金眞寳明洞微篇一名西山神呪一
　名八威召龍䇿文西方七寳金門皓靈皇
　老帝君所掌也
　　　北方黒帝靈寳赤書王篇眞文

　　　(北方玄天五)

　　　(炁徘徊中有)

　　　(黒帝雙皇太)

　　　(微緫領符命)


　　　(仙錬八威青)

　　　(裙羽䙱龍文)


　　　(鳯衣上帝所)

　　　(舉制到玉階)

　　　四十字出鬱丹玄元紫微臺北軒之
　　　上主諸天眞人神仙圖

　　　(北辰輔腎斗)

　　　(牛衞扉女虛)

　　　(危室豁落四)

　　　(開壁緫七星)


　　　(執凶紏非却)

　　　(災掃穢明道)


　　　(動輝)

　　　三十二字是天北元玄斗中書也主
　　　北方星官正天炁


　　　(北山神呪激)

　　　(陽起雷流鈴)
　　　(煥落玃天振)

　　　(威北酆所部)

　　　(萬妖滅槯)

　　　二十四字書北方朔單鬱絶之臺主
　　　攝天魔北帝萬鬼事

　　　(九河傾訖鳥)


　　　(母群飛蛟龍)

　　　(通道水伯洞)

　　　(開赤文玉書)

　　　(驛龍風馳)
　　　二十四字赤書北方朔單鬱絶之臺
　　　主北海水帝制水中萬精召蛟龍以
　　　負身
　右合一百二十字皆元始自然之書一名
　元神生眞寳明文一名北山神呪一名八
　威制天䇿文北方洞隂朔單鬰絶五靈玄
　老帝君所掌也
元始赤書五篇眞文上清自然之靈書九天
始生之玄𣑽空洞之靈章成天立地開張萬
眞安神鎭靈生成兆民匡御運度保天長存
上制天機中檢五靈下策地祇嘯命河源運
役隂陽召神使仙此至眞之文妙應自然致
天髙澄使地固安五嶽保鎭萬品存焉
　右法凡行赤書須先關告若不關告而便
　爲之無所益也古者修眞之士以五篇赤
　書鎭禳攝制或投之名嶽洞淵以削罪籍
　上名九天即此是也凡投簡如告水帝削
　除罪簿即硃書銀木簡上以青紙褁青線
　纏之負以金龍一輔以金紐九匣簡以投
　三河之淵如告五嶽靈山亦硃書銀木簡
　金龍金紐悉如前法埋於本命之嶽或福
　地名山若告九地土皇亦如斯式埋於所
　住之中宫簡上書法師位姓某年月日時
　生願神願仙長生不死如水府則續之曰
　九府水帝十二河源江海淮澤溟泠大神
　乞削罪名上聞九天謹詣水府金龍驛傳
　其首同式其末别作一行書太歳某年月
　日時於某處告下各以簡之背書眞文却
　以簡之陽面書告文用本法印印之投簡
　之際發爐啓告宣呪投簡復鑪如式或以
　文置之五方則五嶽仙官至若長齋百日
　精思不輟則天眞下降但專佩此文亦得
　屍解硃書五色石上災殃自滅凶殘自消
　不及五嶽之山則所居之地取四方之山
　亦可備五嶽但本命之方則爲命嶽取象
　以招靈炁神無所徃而不在也然梵炁開
　煥出圖度世無文不光無文不明無文不
　成無文不度無文不生故百魔隱韻離合
　自然因時以治事隨事以用文故五書之
　赤文中篇之祕篆皆可離合而用之矣
　　　水府呪(北向叩齒三通讀簡/文訖法師執簡念呪)
元始五老上帝髙尊十方至眞太華靈僊
赤文告命無幽不聞上御九天請下玉文
日月五星北斗七元中告五嶽四方靈山
下告河海十二泉源九府水帝溟泠大神
今日上告萬願開陳謹投玉簡乞削罪名
千曾萬祖九族種親罪相連累及傳我身
普蒙削除絶滅種根記名水府上言帝前
七祖父母去離八難上登九天衣食自然
我罪釋散萬神咸聞謹以金紐關盟水官
請如所陳金龍驛傳
　　　嶽府呪(東向叩齒九通讀簡/畢法師奉簡念呪)
玄上開明元始監眞上帝五老赤書丹文
天地本始緫領三元攝炁召㑹催促舉僊
髙上符命普告十天日月星宿五嶽靈山
天上地下𡨋靈大神監生主録南上三門
開領玉簡勒名丹篇削落罪書上𥙷帝臣
歸憑至道脩立齋功抜贖九祖一切苦魂
行道事竟謹依靈山請投玊簡乞削罪名
皆蒙解脫無有𡨚親去離三惡魂升九天
死生開度億劫長存今日上告萬神咸聞
謹以金紐關盟地官請如所告金龍驛傳
　　　土府呪(中庭向壬叩齒十二通/讀簡畢法師奉簡念呪)
天地開張九炁分靈三元同符十方朗清
五老上帝開眞領生丹書赤文元始上精
普告天地九土皇靈今日上告萬僊定生
脩齋行道普爲存亡我願我仙請投玊名
土府太皇削除罪形奏簡上宫刋簿華清
身得飛騰天地同靈九祖種親腐骸更榮
魂升南宫受化仙庭今日告命萬神咸聽
謹以金紐表盟至誠請如所告金龍驛傳
　　　五嶽靈山投簡呪
　毎遇本命日甲子日立春日寫東方赤書
　自東方起至舉仙凡二十四字立夏日寫
　南方赤書自南方起至太陽凡三十二字
　二分二至日寫中央赤書自中央起至萬
　神凡四十字立秋日寫西方赤書自西方
　起至上仙凡四十八字立冬日寫北方赤
　書自北方起至玉階凡四十字依方色書
　白剌上記姓名月日如投簡儀則九年五
　方仙官到使青腰赤圭黄素太素太玄玉
　女來皆見叩齒十二通呪曰
玄上髙靈元始尊神大聖徘徊萬聖臨軒
三景敷輝慶雲四陳上告較圖推算九天
今日啓願投剌靈山丹書赤字自然眞文
上告五帝記名玉篇萬神監映日月明言
願度願生願神願仙天地星宿互照我身
三官九府五帝大神普告無窮削除罪根
元始大開莫不納言九祖幽魂受福自然
三途五苦永離八難得與三景同輝紫宸
轉輪不滅身得飛仙
　宣呪畢讀剌了投於絶巖之頂便散花靈
　山之上又叩齒三通向本命方呪曰
元始監映仙名巳書三官九府罪業蠲除
散花五帝告盟太虚請如所陳萬劫常居
　　　安鎭星宿禳度天災法呪
　五方赤書主召其方星官天文分度及天
　災安鎭則方而息東方自歳星起寫至災
　群凡三十二字以青紙硃書露中庭九日
　九夜依法以火燒散灰於青煙之中并刻
　石書於青石上埋之南方自熒惑起至命
　靈凡三十六字以青紙硃書露中庭三日
　三夜依前法焚并刻石書赤石埋之中央
　自鎭星起至驛傳凡四十字以青紙硃書
　露中庭十二日夜依前法焚并刻石書黄
　石埋之西方自太白起至北元凡二十四
　字以青紙硃書露中庭七日七夜依前法
　焚并刻石書白石埋之北方自北辰起至
　輪輝凡三十二字以青紙硃書露中庭五
　日五夜依前法焚并刻石書黒石埋之皆
　東面散髮叩齒十二通呪曰
元始上天三光髙明回景照耀四方朗清
運度所衝激揚流星五分錯越三統失寧
五斗緫辰七宿明靈眞君大魁厥諱玊精
夫人皇妃字曰育嬰緫御玄關回轉天常
今日客災玄告不祥謹以眞文赤書上呈
散髮謝愆披露丹誠惟垂玄鑑回復天經
炁不横越災不横生焚燒靈文散煙玉庭
上景監明普告萬靈炁消三關災滅九𡨋
隂陽調和國土太平謹以金龍風火驛程
　呪畢露眞文於中庭各安方所以金龍鎭
　之隨日而焚之又依方色數刻石埋鎭用
　燈照及紋繒安鎭爲信
　　　攝召法呪
　凡受上法宜先攝伏魔鬼魔精降伏神明
　自至東方即自東山至稽延凡三十字硃
　書青木剌南方即自北攝至摧亡凡三十
　二字黄書赤木剌中央自勑攝至當前凡
　一十六字白書黄木剌西方自赤書至帝
　君凡一十六字黒書白木剌北方自北山
　至滅摧凡二十四字青書黒木剌凡念呪
　皆向東北而東九次南三次中央十二次
　西七次北五次俱叩齒三十六通閉息炁
　九口而仰念呪曰
三元閉明回轉天常運推數終百六乗剛
大劫交㑹萬妖爭行北酆不拘放逸鬼宗
群魔縱肆祅閉天光上帝有命普告十方
演明天度法教開張正道治民掃除不祥
有何小妖群聚爲殤赤書玉文統攝鬼郷
北酆三官速明傳行千魔束爽萬鬼送形
流鈴交煥激炁太陽金虎四邀天丁捕亡
大小齊到不得匿藏元始所告列奏上蒼
　　　召龍天水神止水度水等法呪
　天地大劫之災洪水四出此符可以禳止
　或使蛟龍爲通路開水逕以度身東方自
　下制至無間凡三十二字黄書青紙投水
　中南方自南河至不從凡四十八字中央
　自中山至普聞凡四十八字西方自西山
　至驛傳凡四十八字北方自九河至風馳
　凡二十四字皆如東方叩齒五通閉炁二
　十五息存巳身心中生火出頭頂燒四方
　山林草木及巳身都盡形體皆成灰塵一
　時飛翔入青煙之上無所復遺思大水浩
　蕩除天下巳身化爲蛟龍隨水而流因又
　叩齒二十五通呪曰
上炁回靈開明九元天推地轉三炁流傳
五行相促運度機關隂陽否激結成災衝
大劫傾訖蕩除妖氛九河受對洪流激川
水毋徘徊鳥烏合群日月冥㑹三景停關
上選種臣排較玉文棄惡貴善清濁永分
我係帝簡名列九天大災四㑹赤書所蠲
是日告命萬神咸聞日月五星照明我魂
五嶽靈山浮度我身九河水府溟泠大神
開深水逕通利河津蛟龍應符攝山送雲
負我度我驚馳四奔丹書赤字元始眞文
金龍驛程時刻無停立須奏御上對帝君
　呪畢引炁二十五咽須㬰自當有水神開
　道在山則山自浮在水則水自開可謂臨
　厄而自濟儵歘之頃也群國有水災之時
　亦可建齋精心行之矣天尊於億劫之始
　運元炁眞精化生靈文以制御劫運保國
　安民宿有福慶與善因縁得值斯文上古
　之人淳和抱朴與道混同不俟齋戒行之
　立應代末時澆人心散壞宗正者寡違眞
　者多欲行其法須依三元簡文立齋行道
　精心思念𡨋契玄聖乃致感通不爾者魔
　試所干徒爲之耳可選精潔之士於絶塵
　之地名山靈跡以期通應以彰大道濟度
　之慈太上救物之澤弘化之士其勉之哉
　　　廣成先生論眞文
　昔在元始天尊混元旣判三炁開圖以大
　道元精眞一之炁化爲靈寳赤書凝結爲
　文降於五方以鎭安天地招命眞靈故云
　天地得之以安鎭日月得之以光明鬼神
　得之以開度人民得之以長生眞文傳於
　世上消天災保鎭帝王下禳毒害以度兆
　民制伏神鬼拯拔沉淪無所不爲也經云
　無文不明無文不光無文不立無文不成
　無文不度無文不生也又云赤書玉字八
　威龍文保制劫運使天長存此靈寳五篇
　眞文之妙用也故能鎭天分度調和隂陽
　開度飛爽保衞帝王拯淪濟溺通幽達明
　和𡨚釋咎却死延生生死之苦無不救之
　當建齋之時以眞文玉字安鎭五方解壇
　事畢収而焚之散灰青煙之中具如玉訣
　之法或學士脩眞自祈度世記名仙品永
　離鬼官當以三元八節甲子本命之日書
　文玊簡投諸名山除宿世罪簿言名上天
　事事三過諸天三官九府記其善功上天
　友别萬神敬護五帝侍衞三界司迎千魔
　萬精不敢妄干經曰志願堅固觸向咸成
　七祖父母上生天堂生死福慶影響相酬
　也
　　　廣成先生再敘中篇說
　黄籙齋拯救幽靈遷拔飛爽開度長夜升
　濟窮泉固其大㫖也然驅災致福謝過希
　恩人天普脩家國兼利功無不被矣所鎮
　靈寳五老赤書眞文詳其所爲祗通四種
　一則求仙受道自東方九炁下二十四字
　二則禳制星辰自歲星輔肝下三十二字
　三則摧伏鬼魔自東山神呪下三十二字
　四則蠲消九害自下制東河下三十二字
　五篇之用於期畢矣西京清都觀張萬福
　天師儀軌云諸天隱語八㑹玉文元始天
　尊於香林園中爲上智童子所說下拔五
　苦遍濟九幽於遷神儀中刻石行用今則
　黄籙遷抜當用此文吉凶合儀銓量充當
　庶夫永劫可以流通呪祝焚燎與眞文同
　其有成法共弘之焉
靈書中篇大梵隱語(又曰三十/二天隱語)
　　　東方八天






























　　　南方八天


























　　　西方八天





























　　　北方八天


























　　　中央(本法無此中央符/别本収入於此)
本上靈寳大羅之天自然玉字黄帝一炁天
文












　散壇夜隨方讀文訖弟子捧文香煙上法
　師叩齒十二通呪曰
　　　　　晝九三十
無上至尊大聖髙尊布化運炁三十二天
八㑹九光自然成文安鎮天地保制劫年
元始符命普告三元下勑九地上關諸天
中吿海嶽名山大川今日上告萬神咸聞
修齋行道拔度幽魂三官九署削滅罪根

永度三途五苦之源世世受福記名丹篇
神生天堂錬化自然生死開度億劫長存
九天告命風火驛傳
　允中恭惟元始天尊啓眞機於劫運之先
　開靈圖於天地之始赤書玉字敷落五篇
　肇育乾坤主張造化因時而降世應運以
　流行故上可以調正天經恊平炁候中可
　以綏寧邦國保鎭帝王下至學士求仙入
　道則驅滅魔試成就善功以之安鎭方隅
　則壇塲淨肅投之山川河嶽則削罪記仙
　此乃玉訣中之元科上經中之本㫖及夫
　齋法旣興之後則以五書鎭壇而修齋立
　事功成事畢則投簡山川土府願其紀勤
　齋功削除過籍黃籙之投三簡蓋本諸此
　近世妄人更不考究源流乃多撰造符文
　書之簡背或又分時節而改易其符不經
　甚矣豈知五篇之妙靈書之功可以離合
　而用無所不禳無所不度也況赤書玉字
　合居靈寳大法之篇首至於齋科之中編
　入者庶俾行齋之士將知安鎭之儀投簡
　之式實本諸此固不宜隨俗撰符以妄用
　也若夫散齋投簡則全屬齋科詳見投龍
　送簡品矣散壇告簡投龍三呪宜熟味之
　其可用他符於簡後耶
上清靈寳大法卷之十八





上清靈寳大法卷之十九彩一
　　　　　(洞玄靈寳法師南曹執法典者/權童𥘉府右翊治金𠃔中編)
　登齋科範品
　古者行持之士德行𠑽於内精誠動於中
　立壇以朝奏爲先行事以精思爲首故自
　投詞告齋之後次則陞壇按科而行及至
　今世之威儀率繁於古人之典式然諸方
　襲行旣乆難於一旦除之惟其所増多是
　請祝之詞若不大造經誥者非可盡去但
　世之所用者頗無倫序或行正一法籙科
　品之格或兼用諸家雜法之辭道衆欲備
　用於一時未免兼收而並録不知源流旣
　殊措辭亦異况髙功之啓白尤冝深切於
　事情𠃔中所編洞玄靈寳本科實難泛取
　而混用縁廣成先生編集止於齋科而已
　啓祝之辭奏告之語舊典不載故今從本
　法之㫖重行修述一宗關告之文非敢以
　此而自眩蓋欲不戾洞玄之科條爾不行
　此法之士或取而用諸他𣲖大覺違失本
　意亦猶此法中不可雜他書而並用也
　　　發奏儀
　先立玄中大法師正一天師位若巳舒六
　幕則就玄師前將所發文檄悉用淨箱盛
　置列于師前髙功齋官各上香設拜次高
　功長跪致詞請牒此式諸方多獨温台二
　郡不用之居其所者自從習俗此書乃通
　行之文不專爲一隅設也(祝香/如式)
具位某恭謹焚香再拜上啓
玄中大法師三天扶教輔元大法天師正一
靜應眞君靈寳經師眞君靈寳籍師眞君靈
寳度師眞君仗此眞香敬伸供養香乃玉華
散景九炁凝烟香雲宻羅俓衝九天當願侍
香金童傳言玉女傳臣啓奏上聞
帝前令臣所啓咸乞如言臣聞混元未肇潛
一炁以凝眞五太爰分發三乗而立敎道由
敎而乃顯敎非師而莫傳况齋法之有儀實
師尊之上隷伏念臣乆叨玄廕謬沗眞班應
有來詞理難寢抑臣先據某人投詞乞就某
處開建
無上黄籙大齋上資邦國下福群生普度幽
沉廣恩冥漠回兹善果薦㧞亡故某魂超生
陽境以致三𡍼息役六趣咸休臣謹祗率法
流同脩齋直盟天告地按格行科顧惟末學
之塵微難俾齋誠之通逹欲祈天監須仗師
恩恭帷靈寳五師眞君學洞顯幽功齊造化
分形下敎弘正道以接人立願康時出玄科
而濟物凡崇善果仰屬眞師應有請祈俱由
省録况今典儀將肅齋事届期敢慿申奏之
文移用告隂陽之主宰上聞齋悃普逹哀𠂻
恭望曲賜矝憐俯垂憫念特頒眞㫖告下玄
曹差降法籙合屬將兵勑遣傳奏應干神吏
齋持文檄導逹悃忱歴啓萬眞號令不違於
頃刻遍聞三界感通待報於斯須所有奏申
合行關遣即祈眞㫖俾遂凡忱臣干冒
師嚴下情無任不勝惶懼祈恩激切之至謹
言
　道衆同捧所發文字華夏引至功曹位所
　列文字于前知磬舉法事道衆一員吟香
　偈(諸方有不用/處隨常例)
　　　次吟水偈(洒/凈)
　髙功變神歩罡焚符召將諸方皆用表白
　宣三獻白文於召將之後三獻畢髙功發
　遣或有髙功自宣白文者各隨其俗召將
　畢祝白
　　　𥘉獻酒
伏聞三炁資始混茫於龍漢之𥘉三號爰分
昭煥於赤明之後陶鎔清濁肇毓坎離慈周
法界而劫劫度人德被遐荒而方方設敎闡
三乗之妙典列四輔之冲科慶襲顯幽澤均
今古是以三清十極悉當按格以謄詞三界
十方可以依儀而移檄於是備關申之職列
傳奏之司嚴道法之紀綱逹士民之懇禱事
當敷告今具啓聞本司今據入意以今專録
來詞敬行關發功曹使者傳奏吏兵土地衆
神里域主宰任當受事職在宣傳旣辱臨壇
用伸𥘉獻(齋官上香拜/舉散花一首)
　　　亞獻酒
伏聞道廣運以無𥝠天不言而善應雖精神
之可格非牋牘以難通况三洞赤書啓萬途
而濟世十方正典弘衆法以度人旣有司存
合嚴科式今列文移而將發幸兹神馭以來
臨畧備菲儀用攄至悃物則甚陋心惟克誠
神其領之敬伸亞獻
　　　三獻酒
伏聞飛雲走馭駕景乗空示現靡常威靈素
著升騰雲漢上徹於寥陽出入幽𡨋遍馳於
隂境傳上玄之命今逹人世之請祈符檄藉
之宣通表狀資於關奏十方𠃔頼三界依慿
輔天翊教而效專懃導敬逹誠以昭勲績職
惟至要禮則冝處終厥彛科以陳三獻
　　　白文
伏以天之髙也可以誠通神之幽矣乃容心
感故天人之相際雖幽顯以何殊一念旣精
萬眞垂監惟關申之將徹恐神馭之難稽薦
獻巳終文移合發遣造關牒謹用宣呈
　　　宣關牒宣錢馬狀
上來公文已行宣示即請騰雲叱馭整轡浮
空金闕玉房通信誠於頃刻神庭幽府逹文
檄於須㬰九天六地之眞司三界萬方之主
宰髙極太空之上俯窮無底之中隨所詣而
齎傳按關大而逓發母延時刻火急奉行急
去速來立待報應
　　　知磬舉向來
向來發奏功德上資邦國普及顯幽同頼善
功證無上道一切信禮
　　　表白回向
發奏功德無限良因專爲開建大齋奏陳誠
悃伏願萬眞垂監列聖流光齋直無魔善功
成就爲上因縁念十方靈寳天尊不可思議
功德(發奏事畢/衆官復位)
　　　告符命儀(衆官於道場内/上帝前序立)
　　　知磬舉天尊號(髙功出班/上香跪奏)
臣聞因辭逹悃託物寓誠假兹清靜之香仰
徹虚無之境道香德香無爲香無爲清淨香
清淨自然香妙洞眞香靈寳慧香超三界香
三境眞香以今焚香奏啓
虚無自然元始天尊上清眞境洞玄靈寳天
尊太清仙境洞神道德天尊昊天玉皇上帝
紫微北極大帝紫微天皇大帝東極青宫太
乙救苦天尊金闕玉陛下仗此香雲遥伸上
奏香乃玉華散景九炁凝烟香雲宻羅俓衝
九天當願侍香金童傳言玉女傳臣啓奏上
聞帝前令臣所啓咸乞如言
具位(臣)某謹昧萬死輙貢愚𠂻仰覬天恩曲
垂玄聽(臣)乆叨妙䕃幸沗法僚爰領世詞遂
弘眞典巳於今月某日備録奏聞爲某人崇
建無上黄籙大齋依按科條合頒符命巳入
靖書篆次當取㫖吿宣今乞容臣告下元始
符命金籙白簡救苦眞符破地獄眞符校幽
魂眞符太上勑赦生天寳籙東極青宫救苦
九龍符命太乙玄冥混元神虎玉札遍下十
方三界六洞九幽嶽瀆名山城隍社令應干
合屬去處開關赦罪釋放係薦亡故某及十
𩔗幽魂三𡍼苦爽悉離所部盡赴齋壇霑被
宸休以時昇度伏念符式則雲章鳯篆法容
假手於人然而令行乃道㫖天音誓當請命
于帝恭望至仁廣度大造垂憐赦愚臣狂僣
之誅憫萬𩔗沉𡨋之苦特降合干將吏按勑
宣行普告三界攸司依科遵奉(臣)即今敷告
拱俟頒恩(臣)干冒
　天威無任待罪激切屏營之至謹言
　髙功存念如式道衆於帝前捧符命行華
　夏引至告符所先備香燭酒果供養如發
　奏之儀道衆一員吟偈洒淨髙功變神焚
　符召將
靈寳大法司焚香關召十方飛天神王玄都
茭龍驛吏地道功曹使者九州社令神君神
虎何喬二將主魂七司玉女三部追魂張候
魏三使者監獄使者劉將軍聚魂功曹張將
軍盧將軍整魂對魂神將追魂大將馬將軍
陽耀隂靈召魂二使者本司所行法中追魂
攝魄合干官將吏兵黄泉蒿里丈人當處土
地里域正神火急赴壇急急(存/至)
　舉修齋奏請神將吏兵降臨壇所(齋官上/香拜)
　　　獻茶髙功啓白(或表白/宣白)
　　　𥘉獻酒
伏以靈寳立升遷之典下元彰開度之儀紫
虚鬱秀以成文赤玉光芒而結篆萌於上境
爲安天鎭地之基降於人寰弘度死超生之
路祈天請命許以宣行闡事敷齋先當關告
本司先據入意除巳謄詞列款進拜章文外
今望取㫖告下元始符命金籙白簡救苦眞
符破地獄眞符拔幽魂眞符太上勑赦生天
寳籙東極青宫九龍符命太乙玄𡨋神虎混
元玉札遍詣十方三界九壘重隂十洞六天
泉䑓夜府洞天福地嶽瀆靈司社令𡨋曹黄
泉蒿里三元九府百二十曹掌録魂魄之司
一切天牢地獄合屬去處開關赦罪釋對除
愆普召沉魂領霑天貺今請官君將吏合屬
衆神遵元始上帝之敎言守太上道君之律
令一如始青天中之約並從洞玄靈寳之規
火急奉行依時報應壇有常儀禮合薦陳齋
官投誠用伸𥘉獻(齋官上香拜/舉散花一首)
　　　亞獻酒
伏以齋功至重流大宥於𡨋關道力無邉渙
洪思於幽壤降玄都驛吏頒救苦眞符勑飛
天神人下九龍符命以至太一玄冥之典傳
攝鬼之章神虎大將之靈受召魂之職昭昭
天憲敢不遵行赫赫神威所宜聽領雲驂巳
降使騎來臨祭則有儀合陳亞獻(齋官上香/拜舉散花)
　　　終獻酒
伏以神文秘篆可以䇿役萬靈蘂笈瓊章由
是敷弘衆法旣列齋修之式遂開濟度之門
白簡丹書遣茭龍而遍詣紫文玉劄命神虎
以專行律令昭於十洞九幽攝召盡乎三𡍼
五道悉資神力上闡天休况今壇墠巳陳典
儀旣肅合要亡魂而報應普召苦爽以來臨
事非可停禮分有式敬陳三酌少畢精誠(同/前)
　　　白文
伏以九極靈章三天告命疾速宣布火急頒
行攝召魂靈立祈響應齋壇文檄謹用宣陳
　　　宣關牒狀
上來公文巳行宣示衆神承領各詣𡨋司伏
以上帝垂科萬神聽令仰遵典格下救幽沉
拔度亡魂出離苦趣上極三界下及九幽分
野名山城隍里域校量罪福之所主領魂魄
之曹所至宣行依時攝現須神靈之佐助俾
道法以昭彰雲騎速馳立希報應錢馬給散
風火驛傳
　　　投詞告齋
　古者齋法崇嚴而事無繁𤨏後世精誠不
　逮於古人而行用漸増於舊典廣成先生
　科以投詞告齋在立幕之際請玄師之時
　於師前序立先一人讀職狀訖齋官繼上
　香投詞之後即對玄師白齋意次則升壇
　宿啓此蓋古人止於拜章未有發奏預告
　等事故於齋中受詞近者蔣氏立成儀則
　於靖室投詞髙功升座次令一人讀詞然
　後下座結盟退詣齋次方行立幕請師仍
　於玄師前再依古科投詞頗成重復𠃔中
　師授之格一遵廣成科法今於靖室髙功
　正席立先僉定職榜齋官上香次則表白
　長跪致詞請法師升壇詞意乃謂法師巳
　主領齋事奏告畢今大齋届期請師升壇
　行齋而巳不復作齋官懇請此乃正奏之
　後也便引髙功出靖室旋行立幕序立於
　玄師前即依古式齋官自述齋意捧詞函
　投之髙功致詞則謂崇建大齋巳蒙録奏
　上玄關申三界今當升壇宿啓請法師按
　科行事而巳庶合事情免成煩瀆况未議
　齋期未發預奏請法師主行之𥘉巳投詞
　預告正奏之後髙功主領其事巳逹三界
　臨壇之時非投請師之狀乃繳青詞也
　𠃔中所編實遵師授非好爲異或主行之
　士不能從此或者自隨時俗奉行可也各
　依本宗而巳
　髙功齋官道衆名於靖室序立次法師上
　香居髙功位正立表白宣職榜髙功巳下
　僉榜書名表白長跪致詞請髙功行事
具位充齋壇表白某再拜上啓
伏聞赤書闡敎黄籙垂文鎭地安天上可扶
持於劫運寧家福國下能濟度於顯幽乃中
乗之偉功實洞玄之妙㫖儻非宿資善慶豈
能立此殊因要須素藴靈機庶可弘兹眞典
恭惟
靈寳大法師某君先生道鍾神秀天俾清淵
玉檢瓊篇結蟠於胷次雲章鳯篆飛走於筆
端惟其德行之内潜是以感通之外應以今
齋主勵志法衆盟心共修至上之良縁以廣
無邉之巨福旣蒙主領巳荷關申今兹崇建
於瑶壇正當展揚於法事伏願畧攄素藴大
闡靈風開幽顯之迷途作人天之矜式俯從
衆請即整仙儀振舉條綱建陳壇席某等無
任懇禱激切之至
　　　髙功答曰
伏聞洞玄之上法黄籙之冲科自簡寂先生
標三洞之殊遂弘齋法迨清都張君考千古
之式重董典章由世間漸有師承而敎綱未
至全備曁乎廣成先生歴探三乗之典籍旁
稽四輔之源流著成黄籙之科文以崇洞玄
之品格莫不逐事詮舉衆目條陳作萬代之
範模爲十方之依頼付於有道之士以弘無
上之齋壇自古今稱爲重事如某者山林晚
學雲水孤蹤冒居法籙之班未習敎科之奥
勉從齋主之請輕主大縁姑遵師授之書僣
當首職幸巳聞奏不許退辭然尚冀齋主之
始終益堅誠敬全仗壇官之調恊同賜扶持
庶俾齋醮之圓成廣流恩於萬𩔗更冀過尤
之消殄逃譴責於三官拱聽仙音共敷齋事
　　　次書齋狀(或不用/隨例)
　　　舉四結願
願大道興行經法流演至心稽首
正眞三寳
願今上皇帝聖壽無疆明齊二景至心稽首
正眞三寳
願師尊父母亡者生天見存安樂至心稽首
正眞三寳
願一切含生免罹諸苦同證無爲至心稽首
正眞三寳
　　　次舉
金闕化身天尊(威儀引行/出靖立幕)
　髙功詣監壇神前祝白齋意請神監衛壇
　席齋官上香拜髙功不拜
　　　監臨神前白文
具位某焚香上白
監臨某神伏聞眞科昭著齋法崇嚴三界欽
承萬靈遵奉况今玄壇巳肅羽蓋將臨所合
振勵紀綱斥除妖異巳嘗移牒輕屈神驂旣
辱俯從幸垂少駐惡徒異𩔖母使入壇穢氣
塵氛悉令屏跡導千眞而降駕盡六合以霑
恩齋事告終奏功遷賞尚祈留聽以就善縁
謹白
　詣玄師幕序立髙功齋官上香
　　　請師舉
修齋奉請玄師降臨壇所
　　　知爐舉
雲輿巳降鶴駕來臨齋事周圓還當奉送
　　　獻茶
　齋官回身長跪捧詞函向髙功投之髙功
　受詞置簡上長跪白齋意
　　　告齋繳青詞狀式
郷貫姓某
　右某先於今月某日具狀披投乞行開建
　無上靈寳黄籙大齋追度亡過某人巳蒙
　謄奏上玄關申三界以今齋期旣届壇
　席敷陳齋捧青詞須至再録狀申
　靈寳大法師某君先生伏乞告齋登壇依
　式宣行謹狀
　　年月日姓某狀
　　　髙功受詞跪白
具位臣姓某謹稽首再拜上啓
玄中大法師恭望師慈曲垂省録臣聞上帝
慈愍沉淪遂弘開度之典聖師流傳科式乃
垂齋直之門萬法恢張三乗敷布善而能應
感而遂通不揆塵微爰孚悃愊(臣)先據某人
投詞入意其巳於某日録奏三天金闕申牒
合屬眞司及兹巳届齋期再據齋官某人投
詞乞行告齋登壇闡事伏念(臣)季世下材胎
生穢質乆叨師廕獲參佩於天章謬列玄班
僣備貟於法任知道愈逺豈諧通逹於幽冥
寡過未能乃復浮沉於俗網修巳尚謬接人
實難蓋以教在敷揚法當利濟臣雖微陋仰
依大道之至慈齋或可行實頼聖師之原庇
伏願謄誠九極流宥三𡍼容臣奉行願始終
之無障赦其違式俾章奏之上聞齋事圎成
師恩罔極啓壇牋牘謹用陳聞伏匃
玄慈俯垂炳鍳
　　　宣牋(宣關/焚化)
向來牋牘謹以上聞伏乞玄慈特垂省覧流
光法席駐仗齋壇成就善功弘敷眞廕儻從
凡禱實荷師恩臣與齋官無任祈恩激切之
至
　詣三官幕髙功齋官上香拜
　　　請三官
修齋行道奉請水官降臨壇所
修齋行道奉請地官降臨壇所
修齋行道奉請天官降臨壇所
　　　知爐舉
雲輿巳降天駕來臨齋事周圓還當奉送
　　　獻茶(髙功長/跪告齋)
具位臣某頓首再拜上啓
天地水三官帝君臣聞肇混茫於五太分氣
象於三光宰制者百二十曹君臨乎二十七
府功過兼録齋醮仰關敢瀆慈仁用陳誠切
臣先據某伏念臣行無片善識乏寸長冒主
齋盟僣當壇職儻非靈庇難就殊功啓壇牋
文敢伸敷露
　　　宣牋宣關
上來牋牘巳具披陳伏乞眞慈特垂孚鍳少
停仙駕畧駐齋壇矜覆愚蒙圓成齋直庶顯
幽之共濟俾罪戾之咸消儻遂禱祈實由眞
廕臣與齋官無任祈恩激切之至
　詣三師幕髙功齋官上香拜
　　　請三師
修齋行道奉請度師降臨壇所
修齋行道奉請籍師降臨壇所
修齋行道奉請經師降臨壇所
　　　知磬舉
雲輿巳降鶴駕來臨齋事周圓還當奉送
　　　獻茶(髙功長/跪告齋)
具位臣某謹頓首再拜上啓
靈寳經籍度三師眞君臣聞玉篆金書實髙
眞開於大敎琅函蘂笈惟聖師肇於靈基接
引十方陶鎔千古敢希洪造敬露丹𠂻(臣)先
據入意伏念臣乆叨訓育素昧進修濫忝玄
班僣司冲敎非假師尊之覆佑難期齋事之
圓成啓壇牋文敬伸敷露
　　　宣牋宣關
上來牋牘巳罄敷宣伏乞師慈特垂省録俯
臨壇墠少駐旌旄庇晚學以逃辜就善縁而
弘福願終齋直皆自恩𥝶臣與齋官無任懐
恩激切之至
　詣五帝幕髙功齋官上香拜
　　　請五帝
修齋行道奉請青帝降臨壇所
修齋行道奉請赤帝降臨壇所
修齋行道奉請白帝降臨壇所
修齋行道奉請黒帝降臨壇所
修齋行道奉請黄帝降臨壇所
　　　知磬舉
雲輿巳降鸞駕來臨齋事周圓還當奉送
　　　獻茶(髙功長/跪告齋)
具位臣姓某謹頓首再拜上啓
五方五帝臣聞太極凝眞列五方而拱御𣑽
元分炁録四序以司時三界功過之兼書十
方神人之並録敢因齋禱上冒神嚴臣先據
入意伏念臣末學庸資叨承化育濫當壇職
恐冒修爲匪籍甄陶曷能就事伏願暫迂仙
仗俯届人寰大霈慈恩廣恢弘宥鍳觀壇席
削其違謬之愆成就齋功拔彼沉冥之苦啓
壇牋牘敬用敷陳
　　　宣牋宣關
上來牋牘僣巳敷陳伏乞聖慈特垂憫濟暫
迂鸞駕曲駐靈場矜宥愆辜敷弘福祉儻得
顯幽之俱利實由造化之深恩臣與齋官無
任激切之至
　詣天師幕髙功齋官上香拜
　　　請天師
修齋行道奉請天師降臨壇所
　　　知磬舉
雲輿巳降鶴駕來臨齋事周圓還當奉送
　　　獻茶(髙功長/跪告齋)
具位臣姓某謹頓首再拜上啓
三天扶教輔元大法師正一靜應眞君伏聞
金書演妙洞神之教弘敷玉局流光正一之
風大闡立古今之典則開幽顯之津梁旣結
齋盟實由主宰臣先據入意伏念臣法非練
逹學未弘深輙藉玄恩冒當首職教科崇重
慮有隨於善縁師造慈憐願曲矜於齋悃啓
壇牋牘謹用敷宣
　　　宣牋宣關
上來牋牘巳罄披陳伏乞師慈特垂監察暫
迂鶴駕少駐雲驂成齋事於始終敷善功於
幽顯願消魔障實在帡幪臣與齋官無任祈
恩激切之至
　詣監齋大法師幕髙功齋官上香拜
　　　請監齋
修齋行道奉請監齋降臨壇所
　　　知磬舉
雲輿巳降聖駕來臨齋事周圓還當奉送
　　　獻茶(髙功長/跪告齋)
具位臣姓某謹頓首再拜上啓
靈寳監齋大法師臣伏聞靈寳開圖洞玄御
運大弘濟度之格爰開齋直之門教有司存
事關典録臣先據入意伏念臣資凡品下性
昧識昏僣棲眞教之中謬列壇官之首欲俾
齋功之浩博實資師造之帡幪壇有牋文敢
伸敷露
　　　宣牋宣關
上來牋牘巳用宣陳伏乞師慈特垂炳鍳俯
臨壇席暫駐輪輿全善果以無魔廣齋功而
慱浹儻如所禱實自眞恩(臣)與齋官無任激
切之至
　次少歇退入靖室或俓引入道場所開啓
上清靈寳大法卷之十九















上清靈寳大法卷之二十彩二
　　　　　(洞玄靈寳法師南曹執法典者/權童初府右翊治金允中編)
　登齋科範品
　　　表白開啓(髙功齋官/上香拜)
臣聞因言而宣意祈精禱之潜通寓物以將
誠冀清熏而上格普聞三界上叩重霄道香
德香無爲香無爲清淨香清淨自然香妙洞
眞香靈寳慧香超三界香三境眞香恭謹焚
香奏啓供養
虚無自然元始天尊上清眞境洞玄靈寳天
尊太清仙境洞神道德天尊昊天玉皇上帝
紫微北極大帝勾陳星宫天皇大帝后土皇
地祇東極青宫太乙救苦天尊東華上相木
公青童道君南極長生大帝白玉龜䑓九靈
太眞金母元君九天上帝五老天君三十二
天上帝五福十神太乙天君上清十一曜星
君中天北斗九皇星君南斗六司星君四方
二十八宿星君天地水三官大帝北極四聖
眞君玄中大法師正一靜應眞君太極左宫
仙翁冲應眞君九州都仙大史神功妙濟眞
君靈寳經籍度三師眞君三天門下泰玄都
省主宰髙眞上清天樞院聖衆三洞四輔經
籙法中髙眞上聖周天三百六十五𨇠度星
眞三元唐葛周三眞君風雲雷雨電主執聖
衆地府玄天北隂酆都大帝水府東霞扶桑
大帝五嶽五天聖帝五嶽佐命眞君地府玄
天主者十宫眞君鬼官聖衆四明眞公酆都
宫洞曹僚聖衆洞天福地名山靖治主録仙
眞水府暘谷神王九江水帝四海龍王三河
主宰四瀆源王蓬萊都水使者十二溪女仙
眞隂境飛雷電吏國朝祀典聖衆州縣城隍
主者九州社令神君黄泉蒿里丈人靈寳官
屬法籙中靈官將吏三界官屬一切威靈悉
仗眞香普同供養香乃玉華散景九炁凝烟
香雲宻羅俓衝九天當願侍香金童傳言玉
女傳臣啓奏上聞帝前令臣所啓咸乞如言
以今開建道場恭崇法席奉爲鄕貫某人伏
爲亡過某生於某年某月某日某時受生不
幸於某年某月某日身亡今經幾時謹投
靈寳法籙弟子某就某處崇建
靈寳黄籙太齋幾日幾夜燒香然燈朝眞行
道告行符命攝召魂儀轉誦眞經施食普度
先伸上祝祖宗神御社稷尊靈騰景九清升
神十極今
上皇帝乗乾繼聖法道體天延壽曆以無疆
綿皇圖而永奠寰區昭泰邉鄙謐寧兆民永
樂豐登萬物不生疵癘三塗苦趣停謫役以
清閑十𩔖沉魂脫拘迷而昇度集兹善果無
上良因專爲齋主資薦亡過某湔滌愆非解
除𡨚對超神北府錬魄南宫回保家門同増
亨利以今玄壇崇建齋事將陳次第關行先
伸啓告伏願萬靈垂鍳衆聖流光俾功德之
圎成庶顯幽之利濟願頒報應拱俟感通拜
手清場關行法事
　　　次分燈
　先然一燈於玉清天尊前或就壇上則於
　三寳前舊式並合用陽燧俟日正中取太
　陽之火以然玉清前燭髙功却以分燈慧
　光符撚作𥿄燈執在手中仍請道衆兩貟
　各執符燭於髙功本位左右侍立髙功長
　跪奏啓畢方進上帝前以𥿄燭請光在手
　回本位祝白却分與二侍者以次散㸃此
　所謂請光也近有人於道場内並不然燭
　髙功却先明一撚於手中方行奏啓乃以
　燈付侍者祝白詣上帝前㸃之如此則是
　進燈於帝所非自道前而請光矣理大不
　通其立說亦有碍兹故及之
　　　分燈儀(髙功回本位/長跪奏啓)
具位(臣)姓某再拜上啓
虚無自然元始天尊上清眞境洞玄靈寳天
尊太清仙境洞神道德天尊恭望道慈俯垂
省録臣聞九極雲霄之上昭融不間於晨昏
二儀寰宇之中顯晦遂分於晝夜陽輝潜耀
世尚溟濛隂氣凝根境尤幽昧是以繼明西
日眞科莫重於然燈接景北都流宥實先於
破暗敢祈慈愍曲允奏陳伏念(臣)委靡凡資
塵容陋品雖幸聮於班列乆未積於功勤固
當退自省循豈敢進而請禱蓋以法先濟物
教在利人况受誠詞難抑來悃(臣)據入意已
行録奏於髙穹兹合恭開於法席蘭膏繼夜
先祈輝散於一壇靈耀燭幽所冀恩周於三
界願頒生炁曲拯沉迷恭望道慈俯垂玄應
臣干冒道威不勝戰慄待罪之至誠惶誠恐
稽首頓首謹言
　　　表白舉
十方靈寳天尊
　髙功進入三寳前如在道場内則入
　玉清元始天尊前
臣聞道運莫窮隨機而示應天輝無外寓物
以流光是敢仰叩重玄冒聞霄極恭望特攄
大宥曲煥深仁矜此凡忱録兹丹切玉清宸
闕鍚道炁以頒恩清微天中布生津而育物
客臣請命許以分光煥六極而惠十方昭萬
天而輝九地(臣)俯躬持念以俟流恩
元始一炁演化敷光空洞混合幽寥延康
苦魂九夜乗晨希陽惡根應化合精桃康
萬眞順諾生炁汪洋
　　　知磬舉
三清無上天尊(髙功存/念如式)
　以符撚於玉清前㸃之請光入手退本位
　執𥿄撚於左手道衆二貟各執一未然𥿄
　撚於髙功左手右立
　　　髙功再白
臣聞混洞一元一生二而爲體凝澄二炁二
肈三以爲宗天地萬形乃成乃立隂陽品物
以育以生孕此靈樞莫非祖炁是用歸誠反
本請炁分輝伏願自一分三並三晨之明耀
由三及萬流九極之生津體大道生物之神
功結元始開天之妙化天上地下永居不夜
之郷人世幽都悉變純陽之境存亡被福隱
顯蒙恩
　髙功以燈分㸃左右二燭皆然三人執燭
　燈並立宣呪
赤明開圖運度自然開明三景億劫之先
今日大願沉魂受錬重昏幽暗永閉寒泉
欲請慧光照燭𡨋關氷池温和爐炭息熖
刀山劒樹永斷攀縁回光十方照耀諸天
和消五累業除勾連三晨同輝永劫元元
開光童子承恩上仙三光玉女請如斯言
　　　髙功宻呪
道生一一生二二生三三生萬物普燭幽沉
臣請炁分輝曲承道廕流祥錫慶上煥天休
清衆同誠遍然燈燭
　二侍者各持燭分與道衆遍㸃壇席周足
　却以諸燈聚於玉清前燒之
臣謹按冲科仰祈玄佑請光布耀煥暗燭幽
伏願大道髙尊玄穹上聖普覃靈廕大霈慈
休昭映十方顯明三界人消疵癘魂脫幽沉
十𩔖遷升群生寧泰爲上因縁念
十方靈寳天尊不可思議功德
　分燈儀近世於上帝前請光之後再詣天
　師前啓祝宣飄飄帝師駕五列玄上門九
　光騰煥耀三界普光明金符書玉簡鎮響
　出虚間太微回黄旗無英命靈旛攝召長
　夜府開度受生魂此乃是路眞官玉堂齋
　法所用之格洞神正一之崇應行事悉以
　天師爲主與古齋靈寳本科不同後之洞
　玄法師奉行古法乃亦取此呪雜入其中
　或再詣師前分光悉爲失格兼齋法自有
　宗本不可混同輕用兼靈寳舊法中只有
　赤明開圖運度自然呪一段而巳今於此
　呪外増入元始一炁演化敷光呪乃是祝
　請之辭巳出於詳宻矣自上帝前而再回
　師前之禮誠不可増蔣氏立成儀分燈又
　添一呪曰九陽玉清三光道明洞玄靈寳
　古法中不用今合隨宗𣲖不敢泛取續増
　矣蓋請光之儀以陽燧對日火光然一燭
　於玉清前然後髙功致詞再拜進前請光
　在手回本位分與二侍者以次散㸃是請
　之於大道也而浙東有數郡却亦先㸃一
　燈在髙功手中長跪致詞道衆却受之以
　進入三清天尊前逐位宣白文㸃之方行
　分光如此則是髙功進燈光於
　上帝前非請慧光以燭三界也理大不通
　故今止從舊格
　　　金鐘玉磬儀
臣聞眞文隱妙藏萬化而莫形空洞生神肇
一靈而有象是以五篇敷落三洞弘開道之
教也旣彰教之儀而大備惟典則之具列故
制度之聿陳取法隂陽金主剛而玉貴潤配
合天地鐘應上而磬徹幽况齋盟已逹於瑤
宫衆聖將臨於寳席整嚴班列遥瞻仙馭於
虚徐振肅規儀仰睇粹容於杳靄故即噐而
陳禮異以聲而感神虎躍龍騰瑞氣充盈於
法界鸞翔鳯翥靈風鼓振於珂竒肸蠁交通
斯須感格臣等東躬請命拜手投誠荐瀆靈
威不勝寒慄
　　　振金鐘二十五聲
伏以崇體弘聲範澤金而定質懸角隆篆振
鉦鐩以成音配陽德而上昭肅玄綱而悉舉
上極無上隨梵響以凌空眞中之眞浹靈輝
而布祉召陽神呪恭對敷宣
元範恢漠九霞映空丹靈顯著五緯交通
眞陽激切韻合玄宫元始徘徊群仙敬從
萬炁齊仙隱微降𠂻道生自然變化無窮
　　　擊玉磬三十下
伏以浮材潤質惟清緩以揚音廣古修端以
倨方而示象法坤體鎭感隂㑹靈逸響琳琅
宻格四維之表精𠂻昭徹潜通六極之幽均
五炁以𡨋和集五靈而允鑒召隂神呪恭對
披宣
髙上太虚瓊宫紫房玄壇制噐玉磬琳琅
霞霄振舉乾坤合張隂生梵唱流演元綱
慶雲生門升度沉亡克成髙仙永處福郷
　　　鐘磬交擊三十六下
伏以隂召陽凝妙用潜於罔測金鐘玉磬清
韻徹於無窮雖坎實以離虚乃水升而火降
感激之道自然而然應和之功當舉而舉則
剛柔而製噐調音律以迎禧鳴厥磬鐘格于
上下逹靈神呪恭對披宣
混合二炁表隂著陽金和動瑞玉潤靜昌
交感上下格于十方杳振玄宫環佩鏘揚
靈符所告嚴肅壇場祕範重宣萬神開張
　　　振金鐘九聲擊玉磬六下
伏以乾蓋上浮坤輿下奠森羅萬象杳冥莫
接於形嚴周回十方磅礴難窮於境域然㓗
齋以事帝豈髙下之散殊惟至誠以感神宜
天人之相際兹以壇場將肅鐘磬交鳴韻奏
鈞天髣髴神遊於帝所音髙梵唱依稀境類
於玄都益勵衆誠同行讃詠
　次舉法事旋遶出壇引髙功入靖勑水道
　衆在壇續之預請有威儀道士一人行禁
　壇法事
　　　禁壇儀
　存三師在西存絳衣眞官乗斗而下水盂
　劔安于地户上上香啓白
具位臣姓某誠惶誠恐稽首頓首再拜上啓
聖位臣聞一炁之𥘉運隂陽而立極二儀之
始肇清濁以開天旣育群生爰彰衆化是以
五篇敷落禀爲經籍之宗三洞宣行大啓教
科之緒保制劫運鎭奠乾坤福國康時下禳
毒害抜幽濟顯普度天人臣等幻僞結形昏
庸受質幸被正眞之化獲聮道法之階未能
歛巳以潜蹤僣欲宣勞而効職謄詞列款逹
凡世之請祈設醮修齋闡虚皇之典格深知
越分惟兾垂恩敢陳迫切之情上瀆穹髙之
聽臣等謹據入意其諸誠悃具載章詞臣等
祇按明科恭開法席九清道境祈一念之感
通三界眞司願衆靈之鍳映蓋以卑凡之域
無非塵俗之區是恐厭汚之妄干或致凶邪
之未斥惟假天輝之浹庶令妖祲之消伏願
上帝髙尊俯矜奏啓天眞大聖曲省辭陳特
勑有司給遣官將注靈光於法水寓威耀於
神鋒五炁氤氲水從呪而蕩祛氛穢七星煥
爛劔隨罡而殄滅魔精十方肅清萬神侍衛
號令頒而無逺弗届詞章逹而有感皆通臣
謹復簡存神拱俟天恩報應臣某誠惶誠恐
稽首頓首再拜謹言
　次復簡瞑目左手上帝訣右手劔訣次握
　固於脇下存想三歩九跡召四靈
青帝分靈聚眞震位修體千尋蒼鱗呈瑞質
肇青龍降兇掃穢來立吾左
赤帝分靈離宫聚炁晶熒丹彩璀璨赤趐形
現朱雀焚滅妖異來立吾前
白帝分靈凝眞於兊皓姿素質吼動天籟厥
狀白虎誅邪剪怪來立吾右
黒帝分靈坎宫育質丹蛇蒼龜隂陽配合是
名玄武鎭肅壇界來立吾後
四靈將軍隨召速臨禀勑受命電掣風奔
　次近案前就水劔白仍取水劔在手
夫劔乃宣威而布令水能蕩濁以流清况誦
呪召靈存神請炁故得精邪滅跡厭穢消蹤
恭按冲科顯宣天令
　　　次以劔横水盂上取炁
謹請東方青天魔王降眞炁入臣水
謹請南方赤天魔王降眞炁入臣水
謹請西方白天魔王降眞炁入臣水
謹請北方黒天魔王降眞炁入臣水
謹請中央黄天魔王降眞炁入臣水
五帝大魔萬神之宗麾幢鼓節遊觀太空自
號赫奕諸天齊功各降眞炁入臣水中臣某
奉宣上帝勑
吾之劔足濟水火體法乾坤堅剛勵百錬之
鋒雪刄涵七星之象指天而妖星殞晦召雷
而紫電飛騰吾今仗握叱妖氛三界鬼神皆
指攝一揮萬里緫澄清地境邪精俱絶滅
　　　噀水一口
吾之水止流隨勢凝泮以時地六成潤下之
功天一生至桑之性渙雨露而發生無外變
霜雪而肅殺有常吾今用以滌壇場普召五
天鐘正炁一噀六極俱無塵地土緬平成碧
王
　　　噀水一口
　次念天蓬呪噀水一口
　次誦呪行至東方結界
謹請東方無極靈寳官屬飛天神王使者吏
兵浮空而來降臨壇所行神布炁捜索邪精
驅除鬼賊有罪無赦吾從地户結界至東方
急急如律令
謹請南方無極靈寳官屬飛天神王使者吏
兵浮空而來降臨壇所行神布炁搜索邪精
焚燒鬼賊有罪無赦吾從東方結界至南方
急急如律令
謹請西方無極靈寳官屬飛天神王使者吏
兵浮空而來降臨壇所行神布炁搜索邪精
誅斬鬼賊有罪無赦吾從南方結界至西方
急急如律令
謹請北方無極靈寳官屬飛天神王使者吏
兵浮空而來降臨壇所行神布炁搜索邪精
飄蕩鬼賊有罪無赦吾從西方結界至北方
急急如律令
謹請中央無極靈寳官屬飛天神王使者吏
兵浮空而來降臨壇所行神布炁搜索邪精
埋藏鬼賊有罪無赦吾從北方結界至中央
急急如律令
　　　次横劔水上召兵馬
謹請天僊兵馬地僊兵馬飛僊兵馬眞人兵
馬神人兵馬日月星宿兵馬九宫五帝兵馬
三河四海兵馬五嶽四瀆兵馬城隍社令兵
馬列陣於壇場内外守衛壇界如有伏屍故
炁土木石精於道不順者收付魁罡之下入
地千丈無動無作急急如律令
　以至鬼門以劔劃地書鬼字卓劔挿鬼心
　　　誦呪噀地收劔
九天有命普告萬靈促召天眞俱㑹帝庭太
一下觀𩀱皇翊形鍳察禦邪理炁攝生若有
不祥干試神明青帝之道勑整神兵七神秉
越天鋒右征揮劔前驅煥擲火鈴激命甲騶
虎卒天丁風火齊戰伐邪絞精上威六天下
攝魔靈旣威旣攝萬兇滅形神戈電掃姦邪
母生仙皇秉節有命敢停拒節違命是誅是
刑各敬各謹保茲黄寧九天誥命萬神敬聴
急急如上帝律令(次還本位復水劔/再執簡稽首而退)
　次升壇宿啓行事各如本科出靖室詣師
　幕一應節次並見黄籙次序三十五品其
　宿啓建齋科書並在廣成先生科内更不
　重叙所有登壇存想出户入户髙功作焚
　符宻呪等訣並巳詳載於臨壇符法第四
　十二品外登齋之科悉見於此矣
上清靈寳大法卷之二十










上清靈寳大法巻之二十一彩三
　　　　　(洞玄靈寳法師南曹執法典者/權童初府右翊治金允中編)
　臨壇符法品
　凡開建齋壇於正奏之前或十日七日内
　先青繒硃書降眞召靈二符並立位列備
　香火燈燭淨茶時果供養法師旦夕上香
　持誦中篇精祝符使或用髹牌開刻符形
　供養亦可登壇朝謁攝召錬度請神召將並
　篆二符先燒然後行事並用靈寳大法司印
　　　降眞符




　　　召靈符




　右二符硃書青繒上以香花祭二符使者
　七日之外可降千眞檄召萬靈如黄籙大
　齋建壇及追魂錬度之時朱書黄素燒灰
　吹布十方千眞萬靈俱集壇所所感玄通
　學不篤信五嶽試人大齋無此符文則眞
　靈不降徒勞施用錬度追攝無此則三官
　拘執無顯應也
　凡建壇洞視以二符爲首乃九天太霞神
　文祕於玄宫不傳下世有泄此道魂沉北
　府永無仙冀
　　　三晨慧光符




　右用黄𥿄九寸闊三寸硃書三道香上薫
　過符搯玉帝訣存元始天尊降流慧光下
　浹符中請光之時撚作𥿄燭髙功與道衆
　共三人各執其一髙功請光入手復本位
　却分與左右二道衆以次散㸃之
　　　早入户呪
四眀功曹通眞使者傳言玉童侍靖素玄爲
臣通逹道室正神上元生氣入臣身中令臣
啓白皆得上聞
　　　出户呪
出隂入陽萬神開通關啓事畢請閉黄房侍
靖素女明備神宮
　　　夜入户呪
四上功曹龍虎使者正一生氣侍靖素女夜
有所啓願得開明童子上元少女與我俱入
黄房之中通逹所啓皆得上聞
　　　出户呪
玄上太隂八䆫開明向有所陳少女通靈事
畢復位萬神潜寧
　左足右足詳見朝元入靖品中
　凡入户皆先右足出户則先左足臨入户
　存思香官使者左右龍虎君夾侍香案晨
　朝則兼存四明功曹通眞使者各一人侍
　靖玉童傳言玉女各二人共六人羅列左
　右夜則存四上功曹侍靖素女開明童子
　上玄少女各一人龍虎使者二人共六人
　羅列左右入户者入地户也令升壇則於
　地户之左存想宻呪出户則存官將玉女
　傳逹齋誠各各散去應三洞經科中玉女
　出户入户皆此呪近者有淺識之士見正
　一指要中應朝修皆用此呪遂稱洞玄法
　籙行别易此好異之甚不可據也
　　　陞壇
　凡陞壇先上六幕香次則手爐一人知磬
　一人前導讃引法師登壇風儀及道衆並
　分左右序對立壇前未入壇内髙功先行
　入地户陞内壇道衆隨之近有人只如常
　旋行髙功居道衆之後入巽户至外壇之
　後方揖髙功先行入地户道衆却立髙功
　攙越而過大不嚴肅故蔣氏立成儀亦云
　凡陞壇則髙功居前出壇則髙功居後乃
　合古科大爲允當髙功宻呪入地户道衆
　倶入壇中都講旋至中壇之東面西立六
　職於正中壇之西面東立髙功與齋官同
　陞天門入内壇上十方香日以東爲始夜
　以北爲始次上御案香髙功焚香宻呪存
　思如式齋官上香畢再出天門左旋至中
　壇面北立髙功回本位上手爐香宻呪次
　按科行事至復爐知磬舉學仙頌先行道
　衆次之髙功自内壇出天門至中壇最居
　道衆後出地户念呪次旋行出巽户詣師
　幕回向入靖室如常儀壇外諸門皆攔斷
　只留巽户中壇則自地户出入内壇皆自
　天門出入近有中壇與内壇皆自地户入
　却自天門出者悉非也廣成先生科及陸
　簡寂科法皆曰入地户升天門上十方香
　蓋自古皆然不可從俗内壇法天故自
　天門出入中壇象地故由地户出入不可
　易也
　　　清旦存思
思青雲之炁匝滿齋堂青龍獅子(各八數與/經中存思)
(之義同以壇/爲正而守衛)備守前後天仙地仙日月星宿
五帝兵馬九億萬騎監齋直事三界官屬羅
列左右
　按此乃登壇之後先存太上三尊在天寳
　䑓中左經右師儼然如對然後群仙侍衛
　萬神備守巳成玄䑓仙局以次行事三朝
　皆然惟氣不同
又思青氣從肝中出如雲之升青龍獅子在
青氣之中天仙地仙飛仙五方五帝兵馬匝
覆齋官家大小之身
　此乃先存天中之青炁自上而垂巳之青
　炁自身而出混合充滿蓋夜氣方收陽光
　未照木德王盛青炁自生天仙地仙飛仙
　則建壇之始所謂仙眞兵馬此也所謂五
　帝乃東方青帝南方赤帝西方白帝北方
　黒帝中央黄帝是也此乃司五方之正炁
　主四時之候序統緫兵馬翊衛齋壇是其
　職也故章官有道上二玄三玄四始皆節
　候之神與此相表裏
又思五藏五嶽五帝眞炁從鼻中出覆巳身
彌滿一壇之内光明洞煥照徹十方項生圎
象如日月之明身作金色洞見内外
　此五嶽不在外也乃身中五臟所配丹經
　中有圖前叚所謂五嶽兵馬則嶽瀆之神
　皆遣兵馬來護齋壇故自存天之青炁而
　便及兵馬此乃在外而不在内也凡此行
　用悉是内外相應而中間一叚又言五方
　五帝則是四時炁候之神巳見於前矣此
　之所謂五帝者乃身中之氣氣靈則生神
　如大洞眞經中有五帝見於存思者是也
　以洞經屬天寳而此以靈寳之法故不敢
　常引也五臟則見黄庭内景可詳考之登
　壇行齋未免從簡易之法不過思肝出青
　氣肺出白氣脾出黄氣心出赤氣腎出黒
　氣先盛於身中擁從鼻出如雲上騰五炁
　之中各有一帝皆冕旒之服服隨方色炁
　滿齋壇而我身隨炁之輕浮内外煥然不
　復血屍穢質光生項後狀若日輪照徹十
　方光映我身成金色也
　　　午朝存想
思黄雲之炁匝滿齋堂麒麟獅子如前備守
前後天仙地仙悉如清旦之式又思黄炁從
脾出如雲之升五臟五嶽五帝眞炁從鼻中
出當於己時登壇至午時四刻後下壇蓋日
景將中陽炁方盛脾土分旺四時而乗離而
乃生於南方乃火生土也上應元炁之下孚不
可過午時之中炁存思與時不合大爲之夫
格
　　　落景存思
思白雲之炁匝滿齋堂白虎獅子如前又思
白炁從肺中出如雲之升白虎獅子在白炁
中皆如前式又思五臟五嶽五帝眞炁從鼻
出亦如清旦之法晚朝當於日未入時登壇
使炁未全隂白炁方盛上應始炁以合存思
也夫始炁在身則屬下丹田而肺乃水之毋
肺炁盛於昏時是水將生也故肺出白炁上
應而混合也
　𠃔中竊覩廣成先生杜君編黃籙齋科中
　叙曰按金籙古儀及黄籙舊法宿啓之夜
　及言功之時皆先作自然朝然後行齋故
　啓齋儀云相率先行自然朝至三禮後即
　告齋𥙷職說戒宣禁此法自陸先生宼天
　師相傳至今頗歷年代皆以齋法出於靈
　寳自然朝爲齋之祖宗故先行自然朝示
　不忘本也近有愚庸之士不逹古賢之情
　此乃張雲光之謬致使後人逐其波先於
　玄師前𥙷置六職定科授簡然後升壇乃
　云備簡寂先生齋法寡識無知一至於此
　尚有其黨相傚行之不惟獲亂法之愆抑
　亦受謗賢之罪逹教君子宜共斥之舊法
　之中相傳錯誤者啓齋言功之時自然朝
　内合禮靈寳天尊不相傳禮玉寳皇上天
　尊號此稍失自然朝之本㫖恐是年代綿
　逺書冩舛謬今於此儀巳爲攺正非敢臆
　度惟禮所歸此杜君所叙也凡陸簡寂張
　清都科中有毫髮之異同莫不逐事考證
　𥘉非遺去舊文而杜君自爲一家之論也
　(論青黄/白三色)至如早朝存青炁午朝存黄炁晚
　朝存白炁又注釋曰此乃天地相源之始
　祖也故生神經云青黄白三炁爲三境三
　宫乃萬代之本始則當時與陸簡寂科書
　别無差異是以明言三朝存青黃白三色
　之炁也近者陸君科書多零散不全𠃔中
　須見數本亦頗相似獨至浙東有人餘傳
　者皆攺午朝作赤炁其利害甚重且青炁
　在天則屬玉清境在人則屬上丹田其炁
　根於肝也黄炁在天則屬上清境在人則
　屬中丹田其炁根於脾也白炁在天則屬
　太清境在人則屬下丹田其炁根於肺也
　此乃出於正經之中是以存身之炁合天
　之炁各以其時也世人自以傳得科書所
　載稍異便指爲簡寂之定說恐於此理未
　安况杜廣成先生於陸科中有異同處非
　不具言是在唐時簡寂之書於此事未有
　易也後世傳録之乆謬誤甚多非至一節
　兼元科小節不同廣成一暴白其源流所
　有午朝存炁之色乃是齋中重事若陸簡
　寂科中午朝存赤炁而廣成先生亦以黃
　炁當時安得不叙其同異之詳廣成之科
　奏啓上玄盟告天地後世行用昭昭報應
　非一蔣氏立成儀所謂考證經典過於廣
　成博覽古今復於前哲故其建壇散壇幷
　九朝科書須用杜君之文而其典格事情
　或參用杜君之辭或不取杜君之論立成
　儀首尾類多如此因其恃髙出前軰超卓
　不羣然旣逐事重行參究自加去取使成
　一家之學所冝倂廣成科書文辭悉不必
　用盡行重撰使無駁雜不淳之弊自立垂
　世之規乃爲盡善旣是不用其說却用其
　文恐未免璧微瑕千慮一失矣今午朝存
　黄炁正出杜廣成建壇及九朝等科書中
　所載立成儀取其文以備用却於午朝自
　存赤炁易去一朝之存是杜說非也其說
　旣非其文又豈應編入𠃔中曽係度師奏
　授杜廣成科法故不敢易而𠃔中諸師尊
　之說則曰混茫之首雜二象而莫形大道
　之源涵三炁而未肇及其一元旣判三靈
　爰分所以陶育乹坤匠成萬彚道爲之基
　實萬炁之祖自一分三斯爲玄元始三炁
　合而言之謂之大道析而稱之謂之三炁
　形而名之謂之太上三尊且天失此炁則
　不能運地失此炁則不能奠人失此炁則
　不能生夫三炁者經中又曰三素雲也是
　爲天地神靈萬有之祖六合内外皆道炁
　也道之所在三素居之虚極則靈至靈生
　神故齋壇中只立無極大道者是緫三炁
　而言之一炁化三炁𥘉不可名亦不可形
　聚而成形故有太上三尊也教因經而立
　經以師而傳故列經與師也以致行事則
　禮師威儀經先存天寳臺中太上三尊左
　有三十六部尊經右有玄中大法師此經
　中之說也自經而師以至千眞萬靈皆道
　炁也太上三尊炁之祖也齋科經法非師
　不傳故禮師也如此則我與彼道也經也
　了不相干於是以氣合氣以神召神交通
　之機感激之道也至此則術數生焉消息
　盈虚休囚生旺各應炁候人之身中亦有
　三炁而汨於一形不能自靈非先假道之
　炁不能神我之炁非澄巳之神不能感道
　之神故早午晚三時不差是成生炁使我
　身之炁充盈也青炁在人身則屬上丹田
　其炁根於肝木旺於寅卯之間故取未晨
　之際是乗木旺也齋壇則先存青雲之炁
　匝滿齋壇此則天中之玄炁也又思青炁
　從肝中出如雲之升則身中之玄炁也則
　是天之炁與身之炁混合然後諸仙兵馬
　千眞萬神拱衛齋壇是感通之義也黃炁
　在人身則屬中丹田而其炁根於脾土則
　寄旺於四季本非專旺於子也五行之中
　惟土居中宫亦無正生之時其生則出於
　火火旺於午故土乗毋之生炁而盛也是
　以午朝先存黃雲之炁匝滿齋壇此則天
　中之元炁又思黄炁從脾中出如雲之升
　此則身中之元炁也則是天炁與人炁混
　合然後諸仙兵馬千眞萬靈拱衛齋壇是
　感通之義也白炁在人身則屬下丹田而
　其炁根於肺也金旺於申酉間日入之時
　故乗金旺也晚朝則先存白雲之炁匝滿
　齋壇此則天中之始炁也又思白炁從肺
　中出如雲之升此則身中之始炁也則是
　天炁與人炁混合然後諸仙兵馬千眞萬
　靈拱衛齋壇是感通之義也三炁之屬三
　田而三炁出於肝脾肺皆杜科引經格也
　肝脾肺者炁之根也上中下三田炁之舎
　也夫木與火皆陽也金與水皆隂也土則
　於五行之中主火爲土之毋故借火以爲
　生旺之候肝屬木木能生火三體皆爲陽
　故青炁雖根於肝而屬上田者乃陽也肺
　屬金金能生水二體皆爲隂故白炁雖根
　於肺而屬下田者乃隂也惟脾出黄炁以
　應土者天五與地十合於中宫而生土居
　天地之極數爲隂陽之根基其源則在中
　田隨母而旺於已午也故旦以青午以黄
　晚以白上合玄元始之三炁以至鍊凡成
　聖證度通眞亦本諸此非可以言辭盡端
　修用之法散在經中炁之象色不同者亦
　多則非此功法也齋壇所用青黄白三炁
　備存諸經衆典之内而杜廣成所編齋壇
　存念青黄白三炁則依據威儀自然經也
　外靈寳諸經甚廣惟度人一經緫包萬法
　元始所授而道君叙傳爲中乗之機要雖
　天地再造此經亦不可得而廢也齋法岀
　於靈寳今古之所共知行齋則以靈寳大
　法爲宗度人經曰入室東向叩齒三十二
　通上聞三十二天心拜三十二過閉目靜
　思身坐于青黄白三色雲炁之中内外蓊
　冥有青龍白虎朱雀玄武獅子白鶴羅列
　左右此道君所叙之訣也誦經則緫三而
　修存者以誦詠經文可以自早至暮本無
　定時故不得不備玄元始三炁所謂内外
　蓊𡨋者亦以人炁合天之炁人天感通之
　道炁中生象故有四靈之𩔖也齋壇朝修
　則三時一定不可移易各乗生旺者以人
　身中之炁遇時而盈庶可上感然先存雲
　炁覆滿齋堂及思身中之炁如雲之升與
　經中感通之道一也炁盈成象故早存青
　龍獅子午存麒麟獅子晚存白虎獅子與
　經中所用一同也誦經則緫而想之齋壇
　則分存之無二說也杜君本旣諸威儀自
　然經而靈寳法中施用又宗太上道君之
　經格也主行之士可不深考之存念之法
　是平居之時冝修其所當修臨壇之際庶
　可感其所難感若午朝易赤炁出於心而
　午時火旺其說甚通但先存赤雲之炁覆
　擁齋堂者若是天中之炁自古衆經之中
　未常言三境之内有赤炁也與杜君所主
　皆不同近有妄自尊髙之人專談曠蕩虚
　無之禮欲効莊列而不至亦以欺世而盗
　名故於行齋設醮之間悉以大言髙論而
　覆護其短學者不究其淺深被其愚瞽者
　多矣至於玄元始三炁亦㝷未分之始而
　言之自九炁而爲三炁緫三炁而爲一炁
　元故不論玄元始之化三尊不究青黄白
　之分三色是又以誇談之說而罔人也三
　炁之爲青黄白三色也亦見於三元品誡
　經中謂炁之始凝結青黄白三炁置在上
　元三宫中則青陽之炁也左則元黄之炁
　右則洞白之炁天官主之此皆𨽻玉清而
　緫於上元也則玄元始三炁之分而結成
　也及其黄炁之下析則結元洞混靈之炁
　凝極黄之精遂立中元三宫地官主之白
　炁之下析則結混澤之炁凝神皓之精遂
　立下元三宫水宫主之乃三炁之分三元
　此經中之大畧也若身中三炁居三田者
　非以人身直爲天地蓋人法天地以成形
　身中備有三炁也夫天則純陽結輕清之
　炁以上凝爲天天雖非木火之炁然五行
　之中火則炎上純陽而無疑火因木而生
　木乃火之母木之本體生於地則聳致之
　水則浮金水土皆實於木火位居東南安
　得不倶屬陽哉全陽則在上乃青炁居上
　田以象天也用其母而子從之是炁出於
　肝者則身中青炁之根矣天以青陽之炁
　結上元三宫身中青炁所以舎於上田也
　水則全隂禀至柔之資以俯潤五行之中
　水性就下致之於地則滲激之在髙則流
　萬變無窮終居土下水之純隂亦無疑以
　水因金而生金乃水之母金之本體出於
　土堅實沉墜土水火皆輕於金水而金水
　位居西北安得不俱屬隂哉全隂則在下
　乃白炁居下田以象水也水舎於下田不爲
　黒炁而爲白炁者亦用其母而子從之是
　炁出於肺也身中白炁之根矣水以神皓
　之炁結下元三宫身中白炁所以舎於下
　田也若地則濁厚其根鎭二儀之中地爲
　坤而屬隂然地即土爲之體正位於中宫
　黄炁居中田以象地也且中田乃絳宫也
　不出赤炁而出黄炁者蓋以炁岀於脾而
　舎於所生之地亦子之隨母也猶青炁之
　不居肝而居上田白炁之不居肺而居下
　田是三田者皆三炁之舎也按大洞經黄
　庭經所載兩眉間却入三寸爲上丹田心
　名絳宫爲中丹田臍下三寸爲炁海爲下
　丹田存身中三田三炁取法三元三宫則
　道之絳炁之分而見於身中之體用也存
　天中青黄白三色之雲乃玄元始之三始
　則道之宗炁之源也若理五炁於身不捨
　五行之用金木相見水火降升必索黄婆
　媒合於中宫乃合四象爲大藥是金水爲
　隂木火爲陽以土爲基也所以青黄白之
　三炁爲萬法之本始萬化之根源肇六極
　而奠八方生三才而育萬物大包天地細
　入毫芒何所徃而非青黄白三炁耶歴代
　齋科所行旣已悠乆自古經典所載又皆
　明白若一旦以爲黄爲赤非獨正理難通
　恐天理亦不順也行齋而存青赤自三炁
　决不可指作玄元始三炁明矣在身中乃
　木火金之源而肝心肺生之也金木水火
　土五行皆一等而乃去水土而用木火金
　於理安乎心肝脾肺腎五臟同一體乃去
　脾腎而用肝心肺必有的說也儻以隂陽
　言之則木火屬陽金專屬隂三炁之中未
　免二陽而一隂又重輕不等旣非上合三
　境又不通丹經内藥縁齋壇存用早朝先
　則思青雲之覆次思身中青炁如雲之升
　午朝以黄晚朝以白例皆如此乃身中三
　宫之炁上合天中三境之炁也次則繼之
　以兵馬仍降五方正炁也又明言思五臟
　五嶽五帝眞炁從鼻中岀周覆已身彌滿
　一壇是五臟配五行正用金木水火土五
　色之炁矣若前來有青黄白三炁出於身
　中者使不合玄元始三炁則身中五炁之
　用豈非各有所主乎除此數說之外或欲
　以天中玄元始三炁易以爲青赤白三色
　雖辨證於元始天尊之前𠃔中之論必不
　屈也古今正理決難亂也縱有𥝠家收藏
　經文所載亦難據也故𠃔中不敢遵從其
　說陸簡寂科書近來被人更易頗不可考
　第陸君分三洞之源列四輔之目區别眞
　僞考證是非髙絶古今非後世自眩自矜
　者之比凡前來二三說得理至甚必非出
　陸君之手其書自宋齊至今將歴千載傳
　録差誤不一杜廣成齋科於大唐旣考三
　洞經科又叅以陸儀爲準使其元有此說
　杜君安得不叙其詳悉於書中其他末節
　異同尚且逐言之豈應於此畧去是陸君
　之書在唐時尚未訛舛𠃔中所覩者已互
　有不同今以此等事而未出於陸君則有
　成廣成之說非惟得亂教之愆亦獲謗賢
　之罪矣𠃔中冒昧行用巳二十年一遵廣
　成定格凡從遊同學之士受此書而行之
　自可安心若是午朝存黄炁而有差謬則
　是杜廣成輕用威儀自然經而靈寳大法
　遵太上道君所叙度人經用青黄白三炁
　亦不當爲非𠃔中之罪也若是三寳之位
　太上無極大道不當存爲三尊及玄中大
　法師之位當増太上三尊則禮師威儀經
　所載存念之法爲不當矣尤非𠃔中之罪
　也𠃔中從經籍度三師所授而先師乃本
　杜廣成杜乃本於前諸經青黄白三炁最
　爲度人經存念之本雖别經之中或有異
　同尤不應捨度人經之本源而行齋也飛
　天十部妙經緫三十六卷其中大半係互
　相傳録抄寫之本亦有數卷彫印者乃是
　後世鏤版之書於内度人經一卷其來至
　古不容差謬靈寳大法以度人一經為宗
　本存念之要青黄白三色之炁爲根源設
　醮修齋自背靈寳之宗本乃旁引曲證不
　可行也杜君齋科世間遵用已四五百年
　後人不可更易者乃以其卷帙尚全非若
　陸科歴時悠乆篇帙零散而可以昏亂之
　也不爲近人又僞入太上三尊之别號𣸸
　辭三寳之三章天下之衆本可考諸人之
　𥝠意姑混淆於一時事乆而眞僞自彰也
　同學之友奉行此書自可泰然無慮不妨
　奏告上帝直言所存青黄白三炁於三朝
　行用乃金𠃔中今遵行杜先生齋科庶可
　不疑或有失當則非爲杜君之誤後丗而
　三炁存思實出於太上道君經格也允中
　又何慮焉




上清靈寳大法卷之二十一










上清靈寳大法卷之二十二彩四
　　　　　(洞玄靈寳法師南曹執法典者/權童𥘉府右翊治金𠃔中編)
　臨壇符法品
　　　齋壇三寳位次
太上無極大道中三十六部尊經左
玄中大法師右
　右三寳所書牌位出廣成先生齋科諸方
　奉行元本並只如此共計壹拾柒字即無
　異同亦不曽别有他字近有人妄行増易
　乃編入陸簡寂齋儀中如三捻上香願逹
　三境杜廣成科中亦無下文今益以太上
　三尊之號且以三寳繼之分𨽻三境輙行
　編入杜君齋科内始爲此者罪豈容誅幽
　顯不容天人共忿謗賢亂教欺世罔人墮
　其一魂誠不足憫累及九祖情實可怜罰
　重殃深流禍延惡播以償辜非道不慈惟
　人自取後之學者可不戒之
　　　三上香
一捻上香願逹太清境二捻上香願逹上
清境三捻上香願逹玉清境
　　　次恭身端簡宻呪曰
香乃玉華散景九炁凝烟香雲宻羅俓衝九
天侍香金童傳言玉女爲臣通奏上聞
帝前令臣所啓咸賜如言
　謹按廣成齋科一捻上香願逹太清境二
　捻上香願逹上清境三捻上香願逹玉清
　境如此而巳近者世傳雜科却云一捻上
　香願逹玉清境供養無上道寳二捻上香
　願逹上清境供養無上經寳三捻上香願
　逹太清境供養無上師寳或者相傳以爲
　陸簡寂齋科所載殊不知陸君主張教法
　立萬代之範模考訂經典别千古之眞僞
　身得度世名列仙階編撰科書所存雖少
　無非按據經典參合條綱後人不究其源
　凡有好竒尚異之事多委之簡寂齋科大
　唐之時巳有此弊但欺誑後學誣汚先賢
　厥罪惟深至如立成儀中則云一捻上香
　願逹玉清境供養妙無上帝自然元始天
　尊無上道寳二捻上香願逹上清境供養
　妙有大帝虚皇玉宸大道君無上經寳三
　捻上香願逹太清境供養至眞大帝萬變
　混沌玄元老君無上師寳又於其下分明
　注曰出廣成先生齋科且廣成先生之書
　流傳至廣自古至今𥘉不見有此等語不
　知何所出如此况杜君四十卷之中二十
　三萬言其餘太上三尊並無此等聖號三
　寳亦未甞分隷於三尊各主其一也蔣君
　愽洽多聞精通科教若云此說出於僻書
　祕典之内則後學所不敢知若言出於杜
　君則杜君弘科演教立說措辭素無一毫
　竒詭之語觀其書讀其文可以想見其人
　不知何縁遽以此說誣執杜君也蔣君未
　必如是恐其書刻刋之誤耶或蔣君所傳
　杜儀爲後人所傳失加考正耶杜科遍傳
　天下矣若獨以自收之書如此其餘安能
　家至户到逐處増益哉太上無極大道者
　萬氣之祖萬化之源天地象形萬生萬𩔖
　無非出於大道也經則道之文師則道之
　臣亦出於道也所以齋壇旣立無極大道
　左有三十六部尊經右有玄中大法師蓋
　以道本一炁無形無名一炁分三遂爲玄
　元始三炁虚極生神故有太上三尊雖萬
　化萬生皆出於道而太上三尊乃道之宗
　主及其立教則龍漢劫出書號洞眞部赤
　明劫出書號洞玄部上皇劫出書號洞神
　部此則三十六部之經也經出則教興經
　教因師而傳授故齋壇立經與師乃齋科
　之所自也太上三尊皆大道也三洞之書
　皆正經也三乗之教皆師傳也今以元始
　獨立主大道而作道寳是誠𠃔當矣然三
　炁三尊本同一體使道君老君不預此列
　則道君老君無道矣又以道君獨主經而
　作經傳經也今以爲專𨽻上清則是元始
　與老君無經矣又以老君爲人天之師遂
　以爲專作師宗或又以玄中爲老君化身
　此尤不可執泥也此事只見於老君實録
　諸書而巳使果如其說則老君爲天尊則
　以爲上帝旣化身行教則以爲玄中大法
　師而巳不應探其源而稱之也如禮師威
　儀經之說則存天寳臺中太上三尊左有
　三十六部尊經右有玄中大法師此蓋謂
　經則有象師則具形惟大道無形不可想
　念道旣肇始主宰萬生爲歴劫之宗祖作
　三才之根本故存太上三尊輔之以經侍
　之以師其理甚明安得以爲道君專主經
　而老君專爲師乎且三尊之號在經中只
　稱元始天尊太上道君太上老君其别號
　則曰天寳君靈寳君神寳君以三境之名
　而稱之則曰玉清上清太清以三洞之書
　而名之則曰洞眞洞玄洞神如此而矣蔣
　氏儀中所立三尊之稱則廣成儀中何嘗
　有此等尊號杜君爲崇元舘大學士乃唐
　時之執政代臣唐室尊老君爲祖遂上尊
　號曰聖祖金闕妙無天皇大帝杜君在唐
　時編集齋科豈敢輙去朝廷尊號而易以
　萬變混沌之說此蔣氏儀中謂三尊之聖
　號三寳之分𨽻皆出杜儀則不然也至於
　老君稱混元上德皇帝乃宋朝所尊號在
　唐朝亦未有也况太上三寳以一炁分三
　肇基成體本無輕重豈有異同妙無妙有
　之間不可思議實難分别今以元始爲妙
　無上帝道君爲妙有上帝其理大不可通
　杜廣成於廣明二年進三界混元圖於朝
　其中叙曰天尊者極道之宗元挺生自然
　消則爲炁息則爲形不無不有非色非空
　不終不始永存綿綿居上境爲萬天之元
　居中境爲萬化之根居下境爲萬化之尊
　無名可宗強名曰天尊蓋世人尊之如天
　仰之則彌髙攀之則無階杳杳𡨋𡨋不可
　以理究不可以言筌不可以階升不可以
　壽紀生萬物而不爲主宰御萬化而不爲
　言至尊至極故曰天尊也此杜君之論也
　而混元圖自唐于今諸處刻石傳布世間
　人所共覩不可𥝠下増攺杜君之議論源
　流如此肯以元始爲妙無道君爲妙有哉
　如世之人物則有形有質謂之有可也隂
　之鬼爽則無形無體謂之無可也三境天
　尊謂之有則不可覩不可窮謂其無則生
　天地育萬物自古諸經衆典以至莊列諸
　子百家之書未嘗力指其有亦未嘗决稱
　其無兹以元始定爲妙無則不可復有矣
　是元始天尊矣乃隂鬼爾又以道君定於
　妙有則不可復無矣是道君亦非天尊矣
　乃凡人爾竟不曉其意以三尊爲何物且
　爲此說出於杜科則以至愚至陋之軰視
　廣成先生矣蔣氏之書刋行已廣後學之
　士不覩杜君之全書則悞後世不其深乎
　儻有經典中而稱元始爲妙無上帝道君
　是妙有大帝决非出於天尊之金口必是
　世人之僞辭始作僞者罪不容誅或無所
　據而輙以說此誣毀杜廣成則於心寧無
　愧乎又不知何人増於杜儀中蔣君亦爲
　其所誤也至於齋壇書三寳牌位諸家所
　傳杜儀皆曰太上無極大道三十六部尊
　經玄中大法師如此三位而巳蔣氏立成
　儀於中則曰太上無極大道左則曰三十
　六部尊經眞文寳符右則曰太上三尊十
　方衆聖玄中大法師蔣氏不注出處而世
　謂其說出於陸科及考陸科浙東亦有如
　此傳冩者他處衆本多與杜科一同且其
　科文年代深逺差誤甚多惟理之所在則
　無極大道太上三尊也故經曰上無復祖
　惟道爲身是三尊也又曰三十六部尊經
　於左則眞文寳符皆在經中似不必再増
　此四字矣此猶可也又於師位増太上三
　尊則無極大道非三尊乎是三尊之外别
　有大道乎且經乃三尊所演之書爾今經
　居左太上三尊在師位而居右是三尊在
　經之下也三尊降以爲師則大道巳不復
　有主兼三尊之與大道非可分爲二途若
　大道是此三尊而師位又如是三尊未免
　重復或師位之三尊非大道之三尊則兩
　箇太上三尊矣諸經衆典或别有所出儻
　不與道經師並列爲三則以太上三尊十
　方衆聖皆爲之師有何不可如出處不渉
　齋事則難錯雜引用也齋壇之内於中旣
　立太上無極大道則師位不可再立太上
　三尊禮師威儀等經又明言先存天寳䑓
　中太上三尊左有三十六部尊經右有玄
　中大法師即前所謂大道無形之可想故
　存三尊也輔之以經傳之以師與其牌位
　所書相合事理顯然無可疑者今後移三
　尊而加之師位則經中之說亦不可行臨
　壇亦不可如是存思蔣氏立成儀於存念
　之首亦引敷齋威儀經云先存太上三尊
　左經右師其餘位牌却以太上三尊加諸
　師位徃徃其宗𣲖必於大道位存三尊於
　師位又存三尊如此則衆人只存三尊而
　蔣氏存六尊可謂詳宻若於師位存三尊
　則大道又無可想旣以三尊移居師位在
　蔣氏所當除去威儀經存念一節庶幾與
　牌位相合不致自相背馳至當歸一惟理
　所在此非可執巳見而非他人亦不可引
　别經而飾僞妄豈有太上三尊而與玄中
　大法師同其位哉天上人間悉無此理况
　於牌位只如杜儀書之左以三十六部尊
　經右以玄中大法師又有何窒礙有何缺
　事有何非理有何失格何故贅其辭而増
　益之𠃔中亦非曲主杜廣成之書而力排
　諸家之說其如義理不通罔天誤世不可
　得而苟從不獲巳而辨析其非所樂爲也
　𠃔中不願世人皆從此說不敢以蔣氏之
　論爲未善𠃔中三師奏授旣巳若此考之
　經典又以如此依按奉行不敢異此啓吿
　上帝不敢越此所以陳其大畧爲同學共
　宗之士而言𥘉非勉彼以從此也非𠃔中
　同志之友不必用此說受蔣君宗緒之人
　不應由此途使彼别有所據在𠃔中以其
　於理未通尚不敢從况於詐稱杜儀所載
　則𠃔中萍梗之蹤遊歴稍廣所見杜儀善
　本甚多奉行杜儀亦乆其中並無此說是
　以甚不以爲然此心洞逹無疑雖天人相
　去之甚遥而監臨報應之至速若行此法
　者當併前來青黄白三炁之存用並合行
　奏聞上帝直言𠃔中傳付如此或有未當
　𠃔中甘當其責然𠃔中有所授而云固非
　巳見而増攺古人之書必無罰也
　　　焚符
　右法上香宻呪之後不復行用今於三捻
　上香後則焚眞文一道降眞召靈符各一
　道此則見於靈寳大法矣眞文則元始靈
　書中篇天篆之文刻梓硃印於輕黄𥿄上
　臨燒則存元始天尊在天寳臺中如黍米
　珠說經之時次燒眞文吹散存十方無極
　無量品至眞大神無鞅之衆浮空而至降
　眞召靈符同燒散之存監齋直事三界眞
　靈千乗萬騎環侍三尊
　　　御案
　御案則當上帝前中間一案又曰洞案洞
　者通也通眞逹靈焚香之所也在道場中
　則居玉清前壇中則居三寳前散花詞云
　洞案爐烟起無爲道德香是指此案近有
　遐方之人指科案爲洞案非也
　　　本位香
　此科案也齋法之始朝奏爲先恭對髙眞
　恐語言失次故立科文端圭正立不可執
　卷故置科案居於髙功所立位次之前故
　曰本位宋朝以來諸方所用皆一横几畧
　可安科書而已是以於手爐中上香宻呪
　者祝辭也意宣祝言而心存上帝者也蔣
　氏立成儀於科案則安香爐諸方並不能
　通行兼所至處科案亦不如此寛濶以香
　爐置於案之一邊又成非禮欲大造科案
　則壇㣣處下可容也本位香止從舊例以
　手爐上香爲便
　　　呪曰
空因色顯心以香傳心之所逹非火非煙
令臣關啓俓御九天眞靈歆格不假言宣
　　　又呪
道由心學心假香傳香𤑔玉爐心存帝前
眞靈下盻仙斾臨軒令臣關告俓御九天
　師授常用前呪蓋宻呪而不聞聲心存而
　朝上帝故曰不假言宣也
　　　禮師
　凡科中都講舉各禮師存念如法者髙功
　瞑目存太上三尊在天寳臺中左有三十
　六部尊經右有玄中大法師十眞五帝群
　仙侍衛如玉京山衆眞朝㑹之儀次思經
　師所在之方心拜三過曰願師得仙道我
　身升度
　廣成先生曰經者逺也經爲逺師乃籍師
　之師因師授受不忘本也次思籍師所在
　之方心拜三過曰願師得飛仙爲我開度
　七祖父毋早升天堂我得道眞升入無形
　廣成先生曰籍者因也傳眞學道師資相
　因乃經師弟子度師之師也次思度師所
　在之方心拜三過曰願師得升度上登髙
　仙爲我開度五苦八難名入仙籙永爲眞
　人
　廣成先生曰度者進也度我凡身進登道
　品從凡至眞莫不因師乃己之師也
　夫三師者經籍度三師蓋道不可無師下
　而至於一術一訣莫非師傳况身佩經籙
　行大法主領齋醮開度人天豈應無師而
　古者傳籙則以有籙者爲師中古以後建
　立宗壇不容師度故傳經受籙合以宗壇
　爲師若嗣行靈寳奏受齋法則合從所受
　之法存拜三師或於籙外而曽從人授持
　經者亦合兼用之儻以受經之故而遺去
　傳法之師則不可行經乃道之緒餘法乃
　經之施用眞以經之傳授爲宗而傳法者
　不爲三師則亦有所偏矣夫法則岀於經
　捨於經則非法正教之外而别習他書雜
　法者却不在臨壇存禮之數也
　　　五方衛靈呪
　每句皆四字東方之首曰九炁青天南方
　之首曰南方丹天西方之首曰七炁之天
　北方之首曰北方玄天中央之首曰黄中
　理炁近者見南與北皆有方字却於東西
　中三方皆𣸸方字以六字宣之此古經行
　文自有句法不同豈可自加増𣸸乎有識
　之士當革之可也然存思却是五方之正
　炁非三素雲矣夫三號合生九炁而其散
　也萬殊析其大爲五炁在天爲五星在地
　爲五嶽在人爲五臟在物爲五行在事爲
　五常今以所用呪而存降五方之正炁驅
　斥妖氛肅清壇墠夫東之炁則屬木其時
　則爲春其帝則青帝也餘四方皆倣此例
　故有五方五帝兵馬則此神主之也存降
　之法想念於倐忽之間存各方之眞炁隨
　其方色炁中各有兵吏隨呪應召翊衛齋
　壇近有衛靈五方之符者不係洞玄靈寳
　法中故不用之止遵先師所行衛靈呪岀
　眞文要解經亦見金籙簡文也
　　　鳴法鼔
　廣成先生曰法鼓者内正神炁外㓕魔靈
　法事所先也左左叩齒爲天鐘右右叩齒
　爲天磬中中叩齒爲法鼓叩之以八爲節
　三八二十四通身中三部八景二十四神
　法鼓外滅魔靈内集身神二十四不爲虚
　設
　　　法爐
無上三尺玄元始三炁太上老君召出巨等
身中三五功曹左右官使者左后捧香驛龍
騎吏侍香金童傳言散花玉女五帝直符直
日香官各三十六人出出者嚴装關啓比間
土地里域眞官正神臣今正爾燒香行道奉
為某爲國爲家修建黄籙大齋祈
天永命福國裕民其諸誠悃具載章詞願得
太上十方正眞生炁下降流入臣等身中令
臣所啓速逹逕御
至眞無極大道
昊天玉皇上帝御前
　此陸簡寂杜廣成所定者也其間互有出
　處不同廣成先生雖本金籙簡文而叅考
　三洞經誥不爲不詳今此發爐之儀正屬
　洞玄本格難以再有更攺惟太上玄元五
　靈老君召出臣身中諸句爲正一發爐屬
　洞神部與此不同近者有據已見恣行攺
　換如三十六人岀出者嚴裝關啓此間土
　地乃攺云三十六人出當召此間土地速
　出關啓大失舊格所出三十六人皆身中
　之神悉皆嚴裝環列前後關啓土地效職
　傳誠不應攺作土地速出關啓蔣氏立成
　儀亦畧䟽出發爐有不同如金籙簡文三
　五功曹下無左右官使者又一本五帝直
　符下無直日香官四字其餘異同尚多今
　以廣成科爲定者蓋差異之文及張萬福
　天師等科皆在廣成之前巳經廣成刪校
　露剌盟尺而行故當遵用如至眞無極大
　道昊天玉皇上帝御前廣成考之盡矣無
　極大道者緫玄元始三炁而言之三炁則
　三境天尊聚而爲形散而爲炁合而言之
　曰大道且炁乃萬炁之宗祖天地之根源
　至尊無上也及其形而上者謂之天天旣
　有象天豈無主故昊天上帝天之主也齋
　誠所格宗本於大道而主宰於昊天故曰
　速逹逕御至眞無極大道昊天玉皇上帝
　御前所謂並緫根源莫不備盡近又有人
　増以無極大道三清上帝蔣氏立成儀亦
　畧辯此謂近人増以三清上聖字乃拘於
　色相之間不合科式然未能條例科文分
　析義理以驅世惑且晉自陸簡寂唐自張
　清都其後則廣成編集科法至今數百年
　間無人攺易其語今輙於發爐正文亦尚
　竒怪襲而不革其罪惟學者所當深戒
　　　命魔
　髙功左旋於鬼户望西立都講至天門望
　東立髙功三叩齒咽液三過心存日月在
　已面上從鼻入洞房金華宫兩眉間却入
　三分爲𩀱丹田更入骨際三分爲臺闕正
　深入七分左有青户右有紫户眉間却入
　三寸爲丹田宫亦名泥丸宫又却入四寸
　爲流珠宫又却入五寸爲玉帝宫當明堂
　直上一寸爲天庭宫洞陽房直上一寸爲
　極眞宫丹田直上一寸爲玄丹宫流珠直
　上一寸爲太皇宫此乃大洞眞經中之所
　列也務成子引九宫訣云五寸爲玉帝宫
　又曰金華宫九宫皆辟方一寸金華在洞
　房之南也光明出頂後煥然作九色圎象
　薄入玉枕徹照十方隨我旋回而行宻呪
　不得令耳聞聲違者有咎愼之
　　　宻呪曰
　黄中䇿氣斬妖踪察制強精斷邪翁
　太上有命太上房急召北帝詣玉宫
　受承威令宣魔王五炁蓊鬱與命衝
　祕藏玉文方就隆三天運明六天運終
　賢者哉
切謂命魔之格自古齋法已載陸簡寂至杜
廣成諸君所編皆遵古科三朝命魔無可疑
者蔣氏立成儀謂趙道升黄籙儀只於午朝
命魔乃本於政和金籙悉古法也而宣和御
製金籙道場斜儀其間次序乃是三朝皆命
魔歩虚設醮後方行散壇科此乃楊傑所撰
者其餘科案上手爐香用空因色顯心以香
傳一呪乃出此科中與手執玉爐心存九天
一呪少異教門正盛考訂科法大爲詳宻故
御製金籙科文多從古法蔣氏立成儀又引
張清都曰天尊木說經之前諸天魔王遊觀
太空行威縱毒天尊說經之後魔王從化故
衆聖將遊先命魔王前驅也蔣氏曰經云魔
王敬受事故能朝諸天所以步虚先存思命
魔乆中切謂此一節乃張清都釋說經之後
魔王奉化神功受命普掃不祥凡天帝將遊
則命魔先驅此箇一說也今直以此意而引
證歩虚之前命魔亦頗未盡其理若天帝將
遊先當命魔前驅則上十方香已存三尊居
臺中况於啓聖宣詞禮方懴悔悉當對上帝
存諸壇中已乆魔王當於上帝臨壇之𥘉清
塵效職何獨將歩虛而方命魔也其義蓋不
如此且行朝之序先則髙功上香乃寓敬逹
誠也繼以發爐乃關白齋意出身神召里社
以宣謄也各稱法位則髙功與道衆自陳職
位及姓名也同誠上啓則祈告列聖敷露髙
功受詞行齋之由也登齋至此皆髙功之詞
爾旣列受詞之由則宣青詞以露齋官心愫
也齋官心詞旣以如此然朝修功德光當上
祝
帝王普福天下開度九祖以及見存是三捻
上香之意也所請所祈悉寓於言辭矣薦抜
亡靈則慮其生存積諸罪垢保安見存則恐
其平昔作諸愆瑕雖勤勤於請福祈恩儻使
眚結於十方三界之中罪列於天曹地府之
内則玄澤何從而降惡籍何從而消於是禮
十方天尊分方懴謝以至日月星辰山川河
嶽皆乞原除愆犯削落罪書也凡此行用不
出齋壇之中而三界有司關係考察不過預
齋衆聖翊衛神祗而已次則取法玉清天中
玄都玉京金闕七寳玄䑓紫微上宫諸天衆
聖一月三朝其上自清微天以下皆朝元始
也(見靈寳/大法中)廣成先生曰歩虚十首岀靈寳玄
都玉京山經乃十天衆聖旋遶玉京山歌詠
修眞之詞經曰建齋行道四天帝王駕飛雲
緑軿輦入景玉輿眞人玉女手執花旛前導
鳯歌後從鈞天白鶴獅子嘯歌邕邕燒香散
花浮空而來瞻禮行道觀聽法青此則罪福
考録關與不關文移請降及與不及皆當歩
虚旋遶之時天眞大神不間遐邇無極無量
浮空下臨故先當命魔澄清寰宇是不止於
一壇之中也其法髙功宻用神光恭宣道旨
以太上令召北帝俾宣魔王察制強精斷絶
邪源玉文就隆則三天運明正化流行仙道
隆矣邪源閉塞鬼道消亡隂炁零墜六天運
歇六合之内道炁盈充上極九霄旁周萬㝢
無鞅衆聖悉可浮空觀聽法音所以能宣太
上之令而致比感應者乃在髙功吐納内錬
胎息靜神泥丸洞明於是一想而神光昭煥
更籍太上呪令則魔王受事以至奉承帝令
掃清字内遐邇澄肅衆聖浮空以聽歩虚也
是不上於一壇之内外不拘預齋之衆眞而
巳此其所以用於懴謝禮方之後而居散花
歩虚之前故也而科式之𥘉因經立教歩虚
旋遶巳畢義當禮經所以言天魔敬護世受
大福乃因受經持戒念道遣欲而至此嘆其
功而禮之次則言經道興行家國隆盛進修
不已入于大乗旣使七祖升遷身乃超舉於
是再禮夫愛經而味道棲教以成仙終至於
與道爲徒固錬形質超三界之難度地獄之
苦功之所自悉因於經故三禮以終之此禮
經三啓之義也自齋而至經使我聞經而知
道修眞而佩符籙行教以度天人今齋官懴
罪而禮十方祈恩於上境嘆功而禮經矣於
是禮謝三寳然後重稱法位恭對天關普行
懴謝非止於十方及嶽瀆靈司而巳故謂之
大謝次方願念復爐其理暢然矣如趙道升
輩以命魔爲專意内景是太上不出泥丸矣
衆眞居於身内命魔作用於體中此其不逹
經旨誤認本源亦猶黙朝上帝啓告齋事於
上丹田也差誤甚矣夫泥丸之有九宫身内
備具萬神此豈期無之耶自洞眞天寳之道
以至靈寳神寳三乗之教莫不悉有身中修
存有可專意於内者有内外相應者法師入
室端坐内錬形神此内也豋壇朝謁闡事敷
齋此以凡誠而格上帝也拜表上章飛神謁
帝此岀身神而謁髙穹也朝眞懴悔行道燒
香降五炁以肅壇場合三素而存大道以致
命魔王而清六合法玉京而詠歩虚皆内外
相應感激之道也豈得以命魔全用功於身
中乎又有以陽生於子而終於午隂生於午
而終於子隂陽交錯之際故午朝命魔此又
全無經據亦以其執泥於身内而爲此說果
使玉帝三清不出我身千眞萬靈悉歸我體
則何須升壇建齋謄詞列款也只今齋官致
詞於巳我知泥丸亦知矣章詞齋醮一切可
罷與聖師垂科濟世之意大相反矣二十七
品齋肆拾二等醮各有等差互分品格豈專
力於内功而遺經籙齋修耶若夫比和金木
匹配坎離永結鉛凝龍降虎伏此則在内而
不外矣然却非可以弘科應世設醮修齋之
事也學者於内修外錬當知其源流奉教行
科合明其宗本庶免指南爲西顚倒錯謬也
若云命魔呪皆作内功魔王衆神悉在我體
理誠難通如歩虚經詞曰俯仰存太上華景
秀丹田左顧提鬱儀右盻携結璘六度冠梵
行道德隨日新此乃言常存太上而行日月
之上法以至於道德日新亦功成於内而効
見於外也至於天挺超世才樂誦希微篇此
則言非超世之才則不足以知希微之篇能
悉其章而洞逹妙理也又曰冲虚太和氣吐
納流霞精胎息靜百關寥寥究三便泥丸洞
明景遂成金華仙此則悟經誥之深機以吐
納而施用行胎息致祕訣致泥丸洞明克成
眞仙與道爲一此則言内錬以成眞仙在我
之身内而不外也自成功若此則天中魔王
亦敬而受事豈止保舉哉遂得上朝諸天矣
故曰魔王敬受事故能朝諸天也凡所以得
致此者皆由齋戒累功而成是以終之曰皆
從齋戒起累功結宿縁飛行凌太虚提携髙
上仙也夫飛行於太空之中乃輕舉矣非止
於身内者也若使魔王不離身中諸天止居
頭上則魔王受事於身田朝謁天帝於泥丸
以是成功而數盡之時乃一守尸之鬼爾非
仙也此等朝泥丸之功用乃修存之始者終
焉不如此也升陟空玄臣事三境方爲眞仙
行功於身内輕舉於天中乃歩虚經之意也
今齋壇命魔而先存日月入鼻然後洞房之
光煥者以泥丸之景未至自明故假存念以
行事也我身尚未眞仙未能遽使魔王受事
故假太上之命以設之也其事與歩虚一章
理極相貫故歩虚第十章又曰散花陳我願
握節徵魔王亦此義也經中乃言成仙而自
然者也臨壇則行事而假之者也儻胎息之
道旣就泥丸之景巳明則不存曰月而光映
十方不宣宻呪而魔王受事矣然得至乎此
乃必不身踐齋壇名彰世俗此之科條乃齋
法也故詳陳之



上清靈寳大法卷之二十二
上清靈寳大法卷之二十三彩五
　　　　　(洞玄靈寳法師南曹執法典者/權童𥘉府右翊治金𠃔中編)
　章詞表牘品
　章乃古式也丗之法書隨時不同惟有章
　格不容以𥝠意更易也如黃籙齋則自來
　用五通章并朱表也曰素車白馬章破酆
　都拔罪章開通道路章沐浴錬度章升度
　亡魂章近有更易移動其格者矣師傳舊
　式非可移時故從古式也
　　　素車白馬章
上清靈寳法籙職位臣某誠惶誠懼稽首頓
　首再拜
上言臣聞薦資幽爽遷昇實藉於玄庥頒告
眞符宣布必資於神吏敢伸下悃僭冒
髙穹臣謹據某州府某縣某處居住奉
道某官某姓名開列暨家眷等入事崇建
太上黃籙大齋㡬晝夜上資
國祚普福羣生開度七祖靈魂廣拔九幽孤
爽集資善果超度亡某早豋道境臣據詞虔
切難以抑違除巳備録奏箋冒聞穹壤恭依
科式建立壇場行道轉經朝眞懴謝以今告
行元始符命金籙白簡救苦眞符太上勑赦
生天寳籙太上破地獄眞符拔幽魂眞符東
極青宫九龍符命太一玄冥混元神虎玉劄
拔度亡某等門中七祖父母及諸𩔖孤魂悉
赴齋壇於某月某日宿建皇壇攝召亡爽示
見報應引朝眞靈某日清旦正齋闡事三日
普施斛食廣濟孤魂錬度靈識傳授戒符臣
謹爲上請素車白馬大將軍一人官君將吏
一百二十人玄都茭龍驛吏飛天神人東極
青宫九龍符命使者各一人宣傳符命告下
三官九府百二十曹五帝考官六宫掾吏酆
都宫府考罰職僚五嶽九幽河源泉界五道
都府溟泠大神四瀆三河九江八海黄泉蒿
里九州社令天牢地獄幽關𡨋路一切王者
咸領符命原宥亡某等門中七祖父母姻親
及九州分野三途五道萬𩔖四生幽魂苦爽
衆苦咸除出離地獄永辭長夜覩見光明蠲
除罪戾落滅惡根承此功因受錬更生恩惟
太上分别哀求臣謹因二官直使三五功曹
左右官使者隂陽神决吏科車赤符吏剛風
騎置吏驛馬上章吏飛龍騎吏等官操臣章
上詣
太上三天曹伏須
告報臣某誠惶誠懼稽首頓首再拜
以聞
　　　空三行
　臣姓某屬某州某治某處焚修
　　　空三行
太上無形無名虚無自然至眞大道七寳金
闕玉陛下
　　　空三行
　　年𡻕次月某朔某日某甲子某時章
　　　文於齋壇中拜上
　　　空三行結尾
　　　可陋
虚無自然金闕七寳玉陛下(具位/姓名)上奏謹封
　　　内函
(謹謹上詣/太上三天曹請進)具法職臣姓某謹内封
　　　外函
(章文謹謹上詣/三天門下請進)具法職臣姓某謹外封
　右素車白馬章舊格如此近世有於請官
　之後𣸸入解穢衛壇官將一併請降者又
　有易其名爲解穢章者却除去素車白馬
　大將軍皆各遵師授或自有巳見今此法
　中乃師傳舊式也宗匠不同者自從其𣲖
　解穢乃有司之事解驅妖穢以候帝眞降
　鑒不宜請上帝自遣法職解穢也

　　　酆都拔罪章
上清靈寳法籙某職臣某誠惶誠恐稽首頓
　首再拜
上言臣聞衆生積罪自罹𡨋憲之中大道流
慈廣度泉扄之苦欲昇沉滯須仗恩庥臣謹
據某州府某縣某處住坐奉
道某官某姓某名入事薦拔亡魂上豋道境
臣領詞䖍切理合關行除巳預録奏聞尅於
某日宿啓建壇某日爲始開建黄籙大齋㡬
晝夜朝眞懴謝行道轉經請命頒符攝魂度
化咸令幽顯俱沐生成臣謹爲上請降眞召
靈符使降眞召靈童子恭請太極眞符頒下
東極青宫大慈仁者太乙救苦天尊乞降慈
光普照十方世界北隂酆都六天十洞五嶽
溟泠泉曲考掠𡨋司一切天牢地獄悉承慈
澤普得寧閑差降救苦眞人救苦童子青玄
玉女遍下地獄𡨋曹幽扄夜府開關赦罪停
苦即使劒刃摧鋒桎梏廢毀罪書沉滅過籍
消鎔執對蠲平𡨚讎和解擔砂負石之衆漣
汲溟波之徒驅雷役電之神運風掃山之鬼
受報償辜之魄穿地引水之龍九先七祖之
魂靈六合萬途之孤爽普停謫役大宥拘囚
度品南宫超離圵府斷地逮役注上生名動
植飛沉羽毛鱗甲各安本性咸遂昭蘇恩惟
太上分别哀求臣謹因二官直使三五功曹
左右官使者隂陽神决吏科車赤符吏剛風
騎置吏驛馬上章吏飛龍騎吏等官操臣章
文上詣
太上三天曹伏須告報臣某誠惶誠恐稽首
頓首再拜
以聞
　　　空三行
　　　　臣姓屬某治某州某處焚修
　　　空三行
太上虚無自然至眞大道七寳金闕玉陛下
　　　空三行
　　年𡻕次月朔日某甲子某時
　　　於齋壇中拜上
　　　空三行結尾
　　　可陋
虚無自然金闕玉陛下具位臣姓某上奏謹封
　　　内函

(謹謹上詣太/上三天曹)具位臣姓某謹内封
　　　外函
(章文謹謹上詣/三天門下請進)具位臣姓某謹外封

　　　開通道路章
上清靈寳法籙職位臣姓某誠惶誠恐稽首
頓首再拜
上言臣聞幽途溟漠難逢超濟之縁妙道慈
仁大啓遷昇之典非仗玄穹之惠澤莫弘幽
顯之津梁敢昧宸嚴僣伸下悃臣謹據某府
某州某縣某處住坐奉
道某官姓某列名家眷等投詞入事意修建
太上黄籙大齋㡬晝夜攝魂度化尚慮隂陽
關隔魂魄拘沉謹爲上請太上直符使者三
界直符使者各一人齎持太上符命籙章吿
下三元九府百二十曹五帝考官四司主吏
北隂酆都内外宫洞九幽萬曹無窮地獄泉
曲河源溟泠水界五道都府九壘土皇地下
土府九州社令五嶽名山洞天幽治考較曹
僚山林孟長天下城隍壇廟神司今年太𡻕
當境土地正神善惡二部長吏一百二十曹
官天牢地獄𡨋關幽治一切主者敬聽上玄
符命開關啓路拔罪釋囚係薦某魂附薦某
等及門中宗親并九州分野五道四生萬𩔖
幽靈無極鬼爽各令解脫部衛形魂悉赴齋
壇參朝三寳聞經聽法受戒傳符大昭長夜
之途廣闢𡨋郷之路功圎果滿進品仙階違
滯之神𡨋曹降職恩惟
太上分别哀求如前結尾
　　　方函可漏並依前式
　　　木函貼黄
臣奏爲某處崇建黄籙大齋請降將吏宣通
告召事伏取進㫖
　謹按酆都抜罪章并開通道路章皆以廣
　度爲主雖齋官追薦專爲一人然普及幽
　冥係薦之魂自然蒙有兼地獄之多未易
　盡述考掠之具難以悉聞故廣成先生曰
　地獄者以其獄在地中故曰地獄考理罪
　魂或在城邑聚落之處有隂宫執而理之
　亦曰地獄業報因縁經云世人陽罪陽過
　則世官理之隂罪隂過則𡨋官主之謂有
　三十六獄又仙戒經謂有一十八獄正一
　經謂有八大地獄因縁經又謂酆都三官
　有二十四獄諸經所載旣以難窮經文所
　不述者又何有限極至於金槌鐵杖劍樹
　刀山鑪炭鑊湯火車糞穢之𩔖亦經中畧
　叙其可畏之狀以警戒世人使母造罪故
　也若拔罪章中有言銅柱鐵床成寳之具
　鑊湯鑪炭成清凉之燈歴陳地獄之狀則
　言之終不能盡反使其意不廣如開通道
　路章吿下大小鐵圍無間地獄等名亦爲
　拘泥恐地獄之衆名稱尤未易盡知故𠃔
　中所行拔罪章則畧言執對消平𡨚仇和
　解之意而巳不復歴數獄具之形開通道
　路章則緫言酆都宫洞無窮地獄不復悉
　陳地獄之名庶使言簡而意深辭省而事
　廣蓋陳詞之語决不能盡而幽隂之境名
　不可殫故普其辭而緫其事則凡有地獄
　之所咸被宸恩應罹獄具之刑悉蒙玄宥
　又何必指其名而後能消罪苦定其地而
　後可廣齋功耶儻蒙上帝垂慈則無所不
　度學者正當廣用其心固不宜執泥於淺
　近也此最爲學道之第一事淺中狹量非
　開度天人之胷襟也
　　　沐浴錬度章
上清靈寳法籙職位臣姓某誠惶誠恐稽首
頓首再拜
上言臣聞形神暫滅顧麈累之猶纒魂識散
馳乃靈根之未復非憑冶錬豈遂生遷輙叩
天閽用攄凡愫臣謹據某府州縣某處居奉
道某官某姓某名列名家眷等入事至資度
亡魂超登道境臣據詞䖍切理合關行謹率
法流尅以某日建壇某日修建
太上黄籙大齋㡬晝夜轉經行道懴謝朝眞
請命頒符攝魂度化普及三途滯爽萬𩔖幽
靈咸沐神津盡消鎔於塵垢皈依道化重假
合於隂陽臣謹爲上請五方五靈童子各五
人解穢官將吏兵各一百二十人浣濯夫人
黄華玉女各一人應時下降請取黄華神水
錬尸素漿靈腴玉醴甘露金津灌注香湯之
中即使受度亡魂幽爽蕩除隂穢湔濯塵勞
表裏無罪債之根内外消熱惱之垢即令五
方童子上請東方青靈始老眞炁哺飴以九
炁之青津南方丹靈眞老眞炁哺飴以三炁
之丹華西方皓靈皇老眞炁哺飴以七炁之
素漿北方五靈玄老眞炁哺飴以五炁之玄
泉中央元靈元老眞炁哺飴以一炁之黄華
使係錬一切亡爽承哺飴之恩安鎭魂魄自
生五神又請金剛百錬千和玉液太白流光
元皇散液解除鬱結驅滌滓穢灌錬身心智
慧洞明又爲上請隂陽正炁金木靈津給降
丹天世界朱陵火府南昌上宫冶錬官君將
吏下臨壇墠錬度亡魂開明本性整復形神
更生福郷永承道廕恩惟
太上分别哀求臣謹因
　　空行結尾方函可漏並用前式
　𠃔中切聞人之生也血肉成形榮衛所及
　則有病痛痒痾道德經云吾有大患爲吾
　有身蓋以身爲神之累也近世宋齊丘化
　書時我本無害而筋骨爲之害我本無痛
　而血肉爲之痛此言實㡬乎道矣若一神
　旣離百骸皆爲腐土向之所謂肢體傷殘
　心腹疾患夫復何在一靈若滯或執對而
　拘纒或沉迷而自惑是以反生無期儻本
　性之旣明則應時而度化所以太上垂科
　之意齋修之㫖乃因建立齋功轉經行道
　昭明幽翳開悟沉淪而巳沐浴錬度之章
　意謂亡魂身經太隂魂拘罪網故欲先消
　其塵垢然後聚凝神識假合隂陽重立根
　基反生人道其始也人而爲鬼今經上玄
　度化則聚其神明乃鬼復爲人託生之時
　方有帝君品命九炁生神再造肌膚矣但
　恐齋功不足以格天二炁未臨於亡爽而
　巳若舊來章書請降天醫神藥以療生前
　之疾患補續骸肉之傷損則去道逺矣非
　獨人之質壞而神不壞兼以天地隂陽之
　正炁錬化亡魂而反生又何慮其神之有
　患而不愈哉故今從先師之付傳不敢同
　俗而超世如所授不同者自從師法𠃔中
　則不敢越也
　　　昇度亡魂章
上清靈寳法籙職位(臣)姓某誠惶誠恐稽首
　頓首再拜
上言臣聞教恩廣被拔沉滯之遷昇齋福無
邉拯幽冥而超濟願垂省録終賜慈憐(臣)謹
據某府州某縣某處居住奉
道某官某姓某列名家眷等入事意崇建
太上黄籙大齋㡬晝夜薦悼亡靈超登仙境
臣已按科教依式宣行開度係薦魂儀祭錬
本音宗親及以九幽滯爽旣承道力更仗天
恩臣謹爲上請南昌上宫司命君司録君延
壽君益筭君度厄君上生君各一人昇度亡
魂上生南宫定筭玉簡注名金文又爲上請
司馬大神衛房聖母洞陽童子奉爲亡魂玉
眸錬質黄華蕩形書紫䇿之生名應朱宫之
品格仰依覆育永遂逍遥恩惟
太上分别哀求臣謹因
　　空行結尾方函可漏並依前式
　按正一指要每十二月分上章則分太上
　宫名每日則分宫曹此係正一科條自行
　遵用今此章法屬洞玄品格見於上經與
　正一異源是謂上清科式兼正一章舊來
　亦巳有不用宫曹者惟道門定制集乃今
　人定入宫曹爾用之未爲深當况於靈寳
　弟子上章於太上道君自來上詣三天曹
　而巳𠃔中前後以此拜奏章文屢蒙玄應
　方敢編續於書非自不曽用而妄以惑世
　也學者深詳之
　　　章函
　　長一尺二寸八分濶二寸八分用古尺
　　黄絹作袋外封仍用黄羅帕袱包之
　　　章凡
　　如香案狀脚曲用黄羅卓衣覆之四圍
　　　書章
　於靜室母令人徃來預期掃㓗臨事時以
　解穢符用醋炭薰之戒書章表之士必先
　沐浴更衣入室書冩應凡章文每行止十
　七字上空八分下通走蟻一說作不通走
　蟻但字近𥿄下邉則筆畫易致失落故令
　通走蟻爲當每行濶一寸二分𥿄髙一尺
　二寸自首至尾行以單數法位前空二行
　法位至再拜字作一行上言字平闕臣字
　及人名與鬼字死字並不得居行頭生字
　不垂於行末以淨綵覆卓然後書之年月
　後空三行辭長者則續𥿄章裁𥿄剩下者
　隨即燒之不得飛落床席地上筆墨以新
　㓗者不得雜用字渉㐫穢者不得居行頭
　皆避於行中不得令人見不容婦人僧尼
　雞犬猫畜等入章室書章不得言語交亂
　冩未畢不得出室爲字未成不得放筆㸃
　筆對章不得髙讀以聞低二字平前行告
　報下臣字以聞後空三行臣姓低二寸四
　分前具法位而無姓至臣姓處則云姓謂
　如臣姓某住某屬某處焚修之𩔖是也蓋
　章之前無姓而章中亦止稱臣名而巳故
　於内間後言臣姓以終牘無姓而於此陳
　之也今於此而書臣姓名者失格者𠃔中
　先經師髙君章本云臣姓髙屬徽州祈門
　縣紫元庵焚修不係𠃔中之𣲖者自從便
　臣姓後空三行太上聖位後空三行年月
　結尾凡冩章不隔日塡陛下不隔時拜章
　日向東夜向北應章文一幅十七行每行
　十七字惟黄素朱表每行二十四字餘如
　章式古法章官不用六十甲子神入章中
　書章以𥿄隔手不得令衣䄂拂章磨墨左
　轉四十九轉不以口吃筆不得出口炁於
　章上本法當口含香水焚香面北而書章
　表書士不得履穢若經渉生死厭穢觸汚
　者易其人𥿄不得破裂字不得漏㸃畫暑
　月不得單衣露體不得據案書字不得挑
　剔改抺書成不令人讀不得安于有人徃
　來處太上聖位端謹作一行書不得拘以
　寸數古法取三寸長若排比其事不下反
　致不端陛下二字不細注只以謹楷爲貴
　宣章副本仍敷露正章於御前以筆置聖
　位之右龍頭書刀置於聖位之左法師長
　跪於科案遣章畢香上度過緊卷入内封
　誦開函呪入函入腦子沉香以青絲三過
　繫之舊用蠟印實蠟不㓗今止用糊粘印
　繫絲處封之次入外函以付侍香法師存
　伏行持如式
　　　章信鎭綵
天子用匹數
　公侯以下用丈數庶人用四十九尺
　錢臺萬貳千文禄米壹石貳斗
　油壹斗貳井香五兩
　𥿄壹百幅筆大二枝小三枝
　墨三笏硯貳枚
　金魚壹枚玉鴈壹枚
　龍頭書刀一口(長六寸以銅鐵爲/刃銀半兩爲龍頭)
　塩壹斤豉壹斤
　柴五十斤炭五十斤
　淨巾二條命信各隨年庚
　科曰拜章備信證質誠心若心希功徳而
　恡惜財物即神明不納若爲寒棲之士貧
　乏之家則師爲代之
　　　章關
靈寳大法司
　當司今爲某崇建
　太上黄籙大齋㡬晝夜祝
　國安邦濟幽利顯以今依
　科拜進某章一函謹謹上詣
　三天門下上奏須至關者
右關
齎章某官將同進章諸從事二官直使三五
功曹左右官使者飛章從事五帝直符十二
時直使者隂陽神决吏科車赤符吏剛風騎
置吏驛馬上章吏飛龍騎吏等官千乗萬騎
官君將吏請捧章文上詣
天闕以時進
奏母得稽延星火施行故關
　　年歳次月日時關
　具法位
　　　章官獻狀
　齋官姓某謹備
　　元始靈書中篇㡬本
　　雲馬金錢
右謹具狀上獻
三元唐葛周三將軍
三天門下上章詞表靈官
三天門下引進仙官
法中飛章從事促炁靈官
録章呈章齎章從事三五功曹
左右官使者五帝直符
十二時直使者隂陽神决吏
科車赤符吏剛風騎置吏
驛馬上章吏飛龍騎吏
十二書佐小吏甲子諸官吏
章中千乗萬騎將吏伏惟
聖慈俯賜采鑒謹狀
　　年歳次月日齋官姓某上狀
　　　黄素朱表
　　廣成先生科中全文毎行二十四字發
　　表不用關文
具位臣姓名誠惶誠恐稽首頓首再拜
　上言
太上無極大道至眞自然金闕七寳玉陛下
　臣等猥以下愚謬叅大法功無塵露釁重
　丘山俯仰慚惶形魂罔措臣誠惶誠恐稽
　百頓首臣等實謂几微幸藉前福叨逢妙
　化欣荷過情旣沗玄司職主救度雖禀性
　庸瞽叅學昏蒙誓罄丹誠服膺妙訓見義
　思勇日夜切心因縁所值敢不以聞今有
　某州某府縣某豦住坐奉
　道某官姓某列名稽首列詞伏聞無上正
　法黄籙大齋解除生死先世今身心口意
　罪上資帝王下及羣品保國寧家禳災却
　害増延福壽解釋愆非拔度九玄七祖一
　切幽爽濟度存亡惠澤普加謹齎十方金
　龍鎭信本命紋繒香花油燭供養之具證
　質丹心奉詞以聞因臣等行道懴悔首謝
　宿世衆愆斷絶殃咎集兹善果濟度亡某
　超登道境言詞丹切理合申謄臣謹率道
　士一壇謹依下元黄籙簡文靈仙品格擇
　就某處建壇設玄科之式法天像地以某
　所齎金龍繒綵施鎭十方祈天請命救度
　存亡共相警勵洗心淨念歸命至眞所祈
　所願修建無上黄籙大齋㡬晝夜九時朝
　謁十遍轉經自某日爲始立齋闡事至某
　日滿散修設謝思清醮三百六十分位謹
　即言功解壇將投龍於山水丹書槿劄以
　奏言於靈壇拜表上聞九天伏惟
太上無極大道元始天尊大上道君太上老
　君太上丈人無上玄老十方自然靈寳天
　尊已得道大聖衆至眞諸君丈人大帝天
　帝天師君玄中大法師曲鑒所奏垂憫丹
　心如蒙上御乞勑典者宣告十方五老上
　帝五嶽眞仙三官九府十界眞靈抜度亡
　某及本家九玄七祖有縁無縁冤親平等
　一切幽魂立令開度得出長夜九幽之中
　昇入南宫冠帶枯骨反骸生華轉輪漏盡
　化生福門所在土地榮衛屍形精神返舊
　與景𡨋合齋主某前生今世一切罪咎並
　乞蕩除和釋冤對度厄消災延生保命存
　亡開泰眷屬安寧上願七曜玄明二儀永
　固六合清靜帝祚延長隂陽調和九榖豐
　稔疫毒永殄善瑞日臻國冨人安天下太
　平克保元吉永遇道恩謹遣所請天仙兵
　馬眞人兵馬地仙兵馬日月兵馬星宿兵
　馬五帝兵馬三河四海兵馬五嶽四瀆兵
　馬各九億萬乗臣等身中各人所佩三洞
　四輔經籙法中眞仙將吏靈寶官屬監齋
　直事三五功曹左右官使者侍香金童傳
　言玉女五帝直符傳言奏事飛龍騎吏飛
　章從事章中合屬官君將吏降眞召靈符
　使降眞召靈童子太上直符使者三界直
　符使者玄都茭龍金龍驛吏素車白馬大
　將軍官君將吏沐浴解穢官吏南昌上宫
　錬度官將神虎攝召將吏玉女神兵正法
　諸部同力追魂攝魄合干將吏城隍社今
　守宅將軍此間土地里域真官正神三界
　神祗監壇神將應係監臨衛護宣通召命
　營衛齋事有功勤者一切嚴裝隨臣表文
　上詣玄都列受功賞謁言仙宫進品上眞
　加崇爵秩隨品署眞髙下等級皆令増進
　一如太眞之儀臣等學法未備俯仰失儀
　進止犯科不合儀格恐四司所紏五帝所
　執千愆萬罪乞蒙赦宥哀憐未悟不見罪
　罰臣等身中五體眞官受功事訖各還臣
　等身中宫府使臣學道得道求仙得仙永
　爲眞人同三光煥燿與五炁長存恩惟
　太上衆尊分别哀憐臣謹因二官飛仙直
　使三五功曹左右官使者隂陽神决吏科
　車赤符吏剛風騎置吏驛馬上章吏飛龍
　騎吏天仙騎吏各二十四人操臣表文上
　詣
　太上三天曹伏須
　告報臣某誠惶誠恐稽首頓首再拜
　以聞
　　　空三行
　　　　臣姓某屬某州某處焚修
　　　空三行
太上無形無名虚無自然至眞大道無上元
尊金闕七寳玉陛下
　　　空三行
　　年歳次月朔日甲子時表
　　　文於齋壇中拜上
　右朱表謹按廣成先生曰用細熟黄絹六
　尺取其末幅硃界硃書毎行二十四字第
　一行名御至再拜盡一行至上言字平闕
　獨占一行生字不得居下鬼死字不得居
　行頭毎行之終不得抽破人名臣字亦不
　得居行頭一如章法不得挑抺𡍼攺儳字
　𣸸注損汚等唯須精心且人間奏表尚湏
　謹楷精細况奏於天眞豈可輕忽乎若不
　然者但恐天司譴責拜表不逹反獲罪咎
　安能感通
太上聖位臨時法師自書以二十四分内取
　盡蓋古人純質絹皆界行而書之𠃔中尚
　見前輩法師守古法界行也近世絹亦薄
　𥿄背過庶可操露先師只用十分厚㓗黄
　𥿄書之尤便用絹固是古法但焚化之時
　反有絲縷之炁不復界行矣獨此表則官
　君將吏隨表上詣天廷故不用關文只於
　散壇科中就拜且黄素一表世人多欲遵
　用廣成先生成藁殊不知古人崇建大齋
　詞㫖必先祝君保國而後已身重於廣度
　而及亡靈故始終之意一貫則此表可用
　也近世建齋保安則惟切切於一巳不及
　福國而康時薦亡則惟汲汲於亡靈而不
　意於普度爲髙功者亦隨順齋主之意切
　切乎慮齋福爲人所分故黄籙五章近時
　絶無保國祝君之辭且輕於普度之㫖直
　至朱表而用廣成之格乃與前五章頗相
　背馳豈非欺天乎𠃔中所述章文則僅存
　古意故用此朱表可以相安若止於用趨
　時之章書順媚齋主之詞㫖則此朱表大
　不冝用兼髙功素無及物之懷及修齋之
　時惕惕驚懼惟恐稍拂齋主之意慮其續
　有齋修則不復見招趨承不暇又安敢喘
　炁於齋主之前也欲其辯析是非敷陳正
　典又其難矣古人齋修而施財散寳廣濟
　幽𡨋一則釋其鄙吝之心二則上不忘
　君中度九祖旁及𥠖庶普福寰區三則廣
　度五道四生三途十𩔖至於鳥獸草木俱
　被齋功以此而保家保身則福壽無極以
　此而薦親度亡則超升可期爲齋主者儻
　聞𠃔中之愚論亦必能少廣其善心惜乎
　主行之士毎對齋主惟恐奉承之不暇未
　敢舉此意也𠃔中㝷常備貟主行齋醮悉
　以此㫖而行之齋主亦未嘗固執𥝠意同
　學之士更能少安分義爲教門自重毋被
　星粟施利所拘而極其折腰下禮亦教門
　之幸也大抵財物得失係乎宿縁貧富窮
　逹自有定分枉㝷而直尺甘言而求用實
　徒然爾
上清靈寳大法卷之二十三
上清靈寳大法卷之二十四彩六
　　　　　(洞玄靈寳法師南曹執法典者/權童𥘉府右翊治金𠃔中編)
　章詞表牘品
　　　救苦表
上清靈寳法籙職位臣姓某誠惶誠恐稽首
　頓首再拜
　上言臣今月某日爲某府州某縣某處姓
　名開建無上黄籙大齋㡬晝夜薦抜亡某
　等係薦男女等魂仍設斛食普度孤魂者
　臣聞旋四不息惟大化之機縁救度無窮
　乃弘慈之警願敢依靈宥輙露凡悰臣誠
　惶誠恐稽首頓首臣伏以死生大變未免
　而有始有終臧否業因於是而或升或堕
　况身經太隂之後魂歸長夜之中冥冥永
　隔於陽光寂寂難超於隂府所頼慈悲之
　教主普遷黒壤之沉魂惟是臣罔洞至眞
　自慚蒙陋謬列宣謄之職誓殫利濟之勤
　爰録誠祈上干極度恭惟
東極青宫慈悲太乙救苦天尊陛下道均覆
　載澤被幽明開至眞接引之門闡大化裁
　成之教宸輝所浹遍九地以清寧玄廕誕
　敷盡十方而昭泰恭望流恩酆部垂祐泉
　臺專遣飛天神人特勑救苦童子下九龍
　之符命開六地之冥關萬類幽靈三途滯
　爽悉承殊貺同陟仙郷抜兹係薦之魂儀
　脫彼多生之障難咸蒙錬化永遂逍遥謹
　奉表上進以聞臣誠惶誠恐稽首頓首再
　拜謹言
　　年歳次月日具位臣姓某上表
　　　請隂陽正炁錬度表
上清靈寳法籙職位臣姓某誠惶誠恐稽首
　頓首再拜
　上言臣今月某日爲某府州某處信某官
　姓名開建無上黄籙大齋以今某日夜錬
　度在㑹普度衆魂及三途萬類一切孤魂
　以某日夜錬某人魂儀者臣聞立根賦命
　乃炁化而形分䘮本迷眞故釁成而報至
　欲離苦趣須仗善功輙陳迫切之情上冒
　穹髙之聽臣誠惶誠恐稽首頓首臣切惟
　質摧神徃魂散魄沉旣經於太隂慮纏於
　苦網不假正眞之炁莫遷𡨋昧之靈臣猥
　以庸才謬當首職懼不明於玄奥誠難冀
　於感通今信官某并在壇士民等䖍啓清
　場恭開法席祈天告地列像陳儀露哀罄
　之𠂻瀝薦資之悃爰念九泉之滯爽不悟
　一性之本源仗此微因明其宿命恭惟
白玉龜臺九靈太眞金毋元君
東華木公上相青童道君玉陛下二炁之祖
　萬有之宗立極先天流祥育物隨機濟度
　應念哀矜恭望曲軫洪慈廣推大宥魂靈
　魄識獲承金木之神輝本始根源咸復隂
　陽之正性九幽罷對萬類蒙休臣無任祈
　恩激切之至奉表上進以聞臣誠惶誠恐
　稽首頓首再拜謹言
　　年歳次月日具位臣姓某上表
　　　九天上帝表
上清靈寳法籙職位臣姓某誠惶誠恐稽首
　頓首再拜
　上言臣今月某日爲某府州某處某官某
　姓名開建無上黄籙大齋㡬晝夜抜度各
　人先逺宗親同超善境普度九州萬類一
　切孤魂以某日夜錬度在㑹係薦男女衆
　魂及正薦某魂儀者臣聞一元肇始凝二
　象以分靈九炁結形俾萬生而立命若非
　歸根返本豈能復性聚眞敢冒冲科恭攄
　凡愫自知越分實負戰兢臣誠惶誠恐稽
　首頓首伏念臣塵濁庸材昏蒙陋識不明
　氣候濫叨濟物之靈司未習典章冒攝靈
　壇之首職念人死而爲鬼藉陶鎔始遂還
　生度鬼復以成人非冶錬豈能受質木輝
　金潤爰資合炁之功隂極陽回須頼生神
　之廕恭惟
九天上帝陛下上翊三境髙拱重霄無爲而
　庶物自繁不言而十方被澤曲憫沉淪之
　苦特頒養育之恩布九極之生津胎全十
　月授五行之粹炁體備百神俯拔隂靈俓
　超陽境三途滯爽咸停謫役之勞萬類孤
　魂同遂更生之樂臣無任祈恩激切之至
　謹奉表上進以聞臣誠惶誠恐稽首頓首
　再拜謹言
　　年歳次月日具位臣姓某上表
　𠃔中切見章文乃古格其來尚矣𠃔中今
　編黄籙合用五章亦古儀也其間請禱之
　辭猶遵師傳也散壇朱表一通乃廣成先
　生之體格也而畧増法中所請官將而巳
　至於天帝之前而上表則中古以後世法
　而爲之故合守古今朝廷之典式𠃔中所
　列救苦表錬度表九天帝表皆從師㫖其
　辭則𠃔中冐昧撰述者非敢自以爲當蓋
　取其與洞玄靈寳錬度行用不相背馳髙
　逹之士更能以雄偉之文而易之但不違
　科典又其善也九天上帝分作九通專表
　尤爲詳盡然須九表各自命矣以九炁之
　次序而爲之乃佳𠃔中不才豈應悉備其
　事當俟後之作者以成垂世之規
　　　青詞
　黄籙大齋專位拜詞則合用七通曰玉清
　上清太清此三通則大道也次則昊天北
　極天皇此則上應三炁乃天中之主也地
　祇則昊天之配也至尊至上盡於此矣若
　齋醮事體稍小不專位拜詞則從章格書
　大道階也此外黄籙齋醮有南極大帝救
　苦天尊皆拜詞者各有所見自從師授隋
　唐以後朝廷青詞皆列聖位宋朝亦因之
　今録眞宗皇帝景德間内醮青詞一首存
　此叅照及今之詞格于左
　　　眞宗朝内醮青詞
維某年歳次某甲子某月某朔某日某甲子
　嗣
　天子臣某謹遣入内内殿頭某代拜於大
　内朝元殿開啓
　黄籙大齋一月日散日恭設
　羅天大醮一座二千四百分位謹謹頓首
　上啓
元始天尊太上道君太上老君三清聖衆十
　極髙眞北極星君九曜星君南北二斗星
　君天地水三元帝君玄中大法師三界官
　屬一切眞靈㐲以叄天兩地於覆載以無
　𥝠隂慘陽舒實生成而莫測緫萬靈而上
　列甄庶物以下臨順之則昭應禎祥逆之
　則比生災異先王所以祗畏前聖由是範
　圍臣纂紹祖宗撫綏億兆莫不觀髙穹而
　取法循先憲而守成今以邊陲克安𡻕時
　茂稔伊何凉徳恊比慶圖敢忘馭朽之心
　以奉臨深之戒將酬神貺恭啓醮筵伏冀
　錫慶邦家垂休動植二氣罔生於疪癘八
　紘永息於干戈十曜臨天無差於順度四
　溟紀地靡覩於揚波黔首咸安品彚斯㤗
　朝廷凝於庶績寰宇逭於三災顒叩玄靈
　伏切丹愫臣無任瞻
天望
聖之至謹詞
　　　黄籙青詞式
維某年𡻕次某甲子某月某朔某日某甲子
　某府州縣某處住坐奉
　道某官姓某謹投某經籙法師某於某處
　啓建
　無上黄籙大齋㡬晝夜上資邦
國普福羣生開陞七祖魂靈廣度九幽孤爽
　集兹善果專用薦度亡故某魂超生善境
　謹謹頓首投詞上啓
太上無形無名虚無自然至眞大道無上元
　尊金闕玉陛下臣伏以入文臣無任瞻
天望
聖激切屏營之至謹詞
　　　黄籙散壇設醮青詞
維某年𡻕次某甲子某月某朔某日某甲子
　某府州縣某處住坐奉
　道某官姓某謹投某經籙法師某人於某
　處啓建
　無上黄籙大齋㡬晝夜上資邦
國普福羣生升度先亡廣抜孤爽集茲善果
　追薦某人魂儀超生
　福境齋事圓成謹用修設
　三界髙眞清醮三百六十分位昭答
　天恩臣謹頓首投詞上啓
太上無形無名虚無自然至眞大道無上元
　尊金闕玉陛下臣伏以入文至臣無任瞻
天望
聖激切屏營之至謹詞
　此詞聖位乃俓拜大道則不復三境天尊
　詞矣蓋三炁即三境三境則大道此一階
　位兼緫三炁包統一元無不盡矣今若具
　洞玄靈寳階行靈寳法而章用太清階則
　越格甚矣理亦不通如正一法師諸章旣
　用太清階則青詞亦止得同章而用或分
　作三境天尊位也今緫以大道階則不拜
　三境詞或有分位則玉清曰虚無自然元
　始天尊上清曰太上道君洞玄靈寳天尊
　太清曰太上老君洞神道徳天尊近有人
　用虚皇上帝於天尊之下者非也虚皇上
　帝别自是一位至於以道君爲妙有上帝
　以元始爲妙無上帝者亦不逹至道之人
　爲之也夫天尊則炁也則道也一炁分三
　是爲三境同生一炁以言其有則不可名
　以言其無則不可泯均處於妙無之間是
　三境同體也今以一尊爲妙有以一尊而
　妙無則有者不可使之無無者不可使之
　有豈非去道逺矣此等出竒好異三境天
　尊聖位亦戾古撰述多違科典乃浙東諸
　人爲之𠃔中足跡所歷江湖亦爲稍廣他
　處之好譎者不如是之衆也正一章太清
　階曰太清玄元無上三天無極大道太上
　老君太上丈人天帝君天帝丈人九老仙
　都君九炁丈人百千萬重道炁千二百官
　君太清玉陛下此階則專於太清而全屬
　洞神部矣正一齋醮青詞若用此階則合
　别拜玉清上清詞可也故不若作三境天
　尊拜詞矣外昊天詞則曰太上開天執符
　御曆含眞體道昊天玉皇上帝北極則曰
　中天紫微北極大帝天皇則曰勾陳星宫
　天皇大帝地祇則曰承天效法厚徳光太
　后土皇地祇此外杜撰不典之言母得汚
　瀆上天也非我法眷不在此限
　𠃔中稽考古式齋醮自始及終皆備詞關
　申是髙功措辭者獨青詞乃齋主之情㫖
　髙功之所據慿科所謂謄詞者也青詞代
　剖肝丹書象瀝血所以形容齋主之誠切
　其辭貴簡而不尚繁貴質而不尚麗傾心
　露膽求哀於上帝也近世能文之士則專
　肆浮華強記之人則多引故事儒家程文
　尚不得引史以證經况於混元未判大道
　先天而史傳記載乃世間塵迹豈應取以
　質證於先天上帝之前近代詞賦多愛斷
　章用事而於青詞置謎語有同兒戯亦敢
　爲謄奏良可哀也若用道家經典切冝詳
　審道藏所蓄經文近來眞僞混雜未易分
　别如天台桐栢崇道觀乃五代之末吳越
　王錢氏所建藏中諸經拘集道童及僧寺
　行者衆共抄録以實其中碧𥿄銀書悉成
　卷軸當時四方割據錢氏處於偏方隨其
　境内所有之書一時欲應限數故其間顚
　倒錯謬不可勝記有脫字漏句全不可讀
　有言辭鄙俚昭然僞撰者于今㡬三百年
　更數世之後不知始末則謂道典果有此
　等經文髙識之士自能剖决是非淺學之
　人執爲正典或者取而引用可乎𠃔中所
　見諸方經教混淆不失於天台况𠃔中足
　迹所不經行之地耳目所未渉歷之書尤
　多遐方僻郡道舘琳宫經籍失正者甚衆
　學者所當深加詳酌不冝一例輕用如應
　世諸雜經中人多取其全句入章詞中絶
　有礙理者俗人之見每於薦度則力稱亡
　者之徳行備述生前之勤勞豈是告天請
　宥之意耶人子孰不愛其親若欲稱其行
　義當求大手文筆以爲墓誌行狀及祭文
　挽章之𩔖可詳書之此詞非此例也矜耀
　死者之所長以誇於天下乎謂亡者而天
　不知乎禱病禳災之詞亦不能悔愆引咎
　反行怨天尤人或取經史中語以爲請福
　之辭或希求爵禄或僥望壽祉極口形容
　不識退遜彼以天爲何物耶古今印行青
　詞極其浩愽文章偉麗者甚多體合科格
　者至少前輩主行之士皆預取青詞遂字
　叅訂不違科格始爲申謄𠃔中諸師尊多
　通古今剛介不奪雖大貴人請行齋醮亦
　將青詞契勘未嘗順俗録奏豈畏齋主之
　誚也士大夫髙上之人其文有違道家典
　式者自可以理商議或世俗無知之輩輙
　陳猥陋之㫖又豈當爲其拜詞哉邇來世
　態澆漓巳甚主行之士曲意趨時廉耻道
　盡惟恐齋主之不見用也何論詞㫖之當
　否其間未諳科教不通義理冒昧行科者
　固不足責此等關奏未必上逹而天眞亦
　應原其無知春秋責備賢者錬逹典章之
　士心知其非乃敢徇情順意不畏考罰拱
　手聴命於俗輩録其俚語而土奏其罪當
　如何哉青詞之首曰維國號某年古今巳
　定近有人謂維字犯天諱而易曰時夫時
　字之義乃題梁書壁記序中之格謂書此
　之時年月使後人讀之知其爲當時之事
　故也今青詞書於壇中即時焚奏又非隔
　年異代而後行用却書時字於其首是誠
　何義也紫微夫人謂天中之書非世俗穢
　濁之跡若諸天隱諱之𩔖悉是天中之字
　世不可識經文逐時下降譯以世書遂有
　凡世之字諸天之名列眞之諱於大道至
　尊之前不應回避自天而道無名無名諸
　天隱諱乃天地以分經籍旣降世方有之
　今世俗之維字而指爲大道名諱縱有經
　據亦不可行自唐以後累朝上天帝尊號
　前後一應玉𠕋皆曰維某年而陳隋以來
　百數年間亦止用維字何獨近來上天方
　有此諱在朝廷不用皇▲其皇者大也
天子稱臣於天不應自稱▲而朝廷不用
　國號者以下文有宋嗣
天子之衘故不重疊也臣下詞於
天子則曰維
皇帝某年乃古今之通義有石刻中或謂維
　字犯天諱者亦不可據也今録景徳間青
　詞一首於前及蔣氏立成儀亦載唐朝青
　詞一首前後體制相𩔖也朝廷則緫列聖
　位乃從古式民間獨位拜詞則三清三函
　昊天北極天皇后土各一函共拜七函江
　東㝷常設醮或專拜昊天一函以其天之
　主宰事所𨽻也有三境緫以太上大道之
　階則只作一函也夫拜詞乃露誠切者也
　朝廷青詞自上帝而列至三界官屬者乃
　普行祈禱也故北斗醮中亦上青詞但言
　辭冝别重輕而不稱奏也又有妄人誑世
　稱青詞上上於天帝而斗星或用白𥿄或
　用黄𥿄青詞能於𥿄中分别髙下却稱奏
　與上天一同何其謬哉夫豈知青素丹書
　乃剖肝瀝血之義爾在天則稱進稱奏在
　列眞則曰申曰上而已詞中言辭大冝斟
　酌不得與天同等凡青詞之前巳具郷貫
　姓名於某處建某齋爲某事至詞中却叙
　哀祈之情而巳若有將一雨聮形容建壇
　行道燒香然燈之意則理渉重復其文切
　在簡當一念萌於胷次萬靈鑒於空中但
　不可不致辭以伸懇禱而已又何待繁文
　盈牘而後動天乎𠃔中㝷常齋醮不預主
　行之時每承士友委撰青詞僣易應命者
　頗多第一末學之文不應傳逺故不欲收
　聚入法中姑叙世俗之弊然此事全在髙
　功該貫古今精考科典謄奏之時嚴加詳
　酌儻有違戾則齋官不爲無罪而髙功罰
　倍餘人可不戒哉可不謹之𠃔中每厠跡
齋壇一備貟首職旣當主行則青詞不應自
　撰所承詞旨縱有毫髮違礙必白齋官削
　易以用而士夫亦未嘗而不見聽也全不
　合典格者决不謄奏𠃔中之窮逹悉歸之
　分定何須謟侫施士以苟求微利此實師
　尊之訓而𠃔中賦性尤不敢䛕齋士而瀆
　上帝也所有黄籙建齋至散壇方行設醮
　謝恩此隨齋之醮以其營衛壇場傳逹誠
　悃功成事竟醮謝眞靈者也與四十二等
　專醮之義不同故齋中青詞則求哀請宥
　述建齋之所禱也至於醮謝青詞則叙齋
　修有闕祈請蒙恩陳謝之辭也如曰齋事
　慶成懼典儀之違謬亡靈獲度沐恩造之
　宏深此乃謝恩醮中青詞意也常俗齋官
　或非自已撰述詞文率多委之他人而士
　人用力於功名未免專心舉業又不復辭
　以不能徃徃齋中青詞祈一次醮中青詞
　又請祈一次間有善於作文者不過形容
　齋之與醮而巳彼又安知道家齋後設醮
　之本旨治經之人於詞中而狀其事多𩔖
　經義破題治詞賦之人則又多似世人之
　啓箚如薦父母則用經句曰生我劬勞此
　詩隨寓之詞𥘉非對君上之語豈可遽執
　其說而對天稱我可乎又有曰母𠔃鞠我
　皆此𩔖也士大夫青詞自叙曰自踰知命
　之年屢玷觀風之節夫五十而知天命孔
　子自述之語施於人前可也若以知命五
　十𡻕亦藏頭語爾施於天可乎追薦青詞
　曰居諸云邁哀悼何窮其意謂日居月諸
　儻用日月云邁則太熟出於其麗然除去
　日月字而獨稱居諸是何物也是何義也
　又如日豈期一夢之不還俄見八旬之甫
　及夫以一夢而形容其死施於挽章雜文
　可也又不用曰字而獨稱八旬是八十日
　乎八十年乎如曰遽染河魚之疾旋興隙
　駟之嗟此尤無禮以河魚而作㵼痢之隱
　語以隙駟爲人死之謎言况人生若白駒
　之過隙乃譬喻爾祈上帝而用之可乎如
　曰玉京金闕歩八景之雲霞圎嶠方壼住
　三山之樓觀拔度亡魂而所請如此上帝
　可以施行乎如曰朝露旣晞悲風徒切此
　用事之閑語爾然朝露易晞以言其出處
　則喻人之性命易損若斷章止用此四字
　隨尋常之理言之則朝露旣晞不過日出
　而巳又何可用之天乎若夫詩詞之格有
　藏頭有歇後有隱語有𩀱關其句而去其
　上一字或二字謂之藏頭蘇東坡有戯語
　詩曰聖善方當而立𡻕乃翁巳及者稀年
　上句以三十而立言其母三十𡻕也下句
　以俗諺有七十者稀言其父巳七十𡻕是
　乃藏頭也用其句而去下二字或一字謂
　之歇後有人作石詩曰天漢支機罷仙人
　捧膞餘蓋有天漢支機石仙人捧膞石又
　東坡有詞曰斷送一生惟有破除萬事無
　過蓋他人有全句斷送一生惟有酒破除
　萬事無過酒東坡各去一字而取爲詞正
　歇後體唐末有鄭綮多爲此等諧語當時
　號作歇後鄭五是也狀其事而不言其名
　則謂之隱語如近代有詩曰蕭蕭出屋千
　㝷玉▲▲當空一炷雲乃上句言竹也下
　句言香也即隱語體也用其句之義在此
　而寄意於彼謂之𩀱關東坡有詞曰日岀
　西山雨無晴又有晴此本晴雨之晴而暗
　用作無情中有情此即𩀱關格也此等皆
　詩詞雜文之體至於書啓則用於平交勢
　均位等之人可也或上大貴人及朝廷表
　牋已不可用而近時有青詞用藏頭隱語
　者甚多求哀請命於天乃用變格異體以
　肆䙝瀆於心安乎此特摘其畧耳此外不
　識避忌者尚衆至於違戾道典格者皆是
　也不知考究而但欲主行齋事髙功之職
　豈易爲哉無知者旣不足責有識者又不
　敢言貪施利而媚齋官順俗情而罔造物
　良可驚也章詞之用所係不輕髙功若不
　自加叅究廣覧求其至當而臨事畧無去
　取咎將誰歸𠃔中不足道也慮天之不可
　侮不免陳兹萬分之一有志之士必察之
　區區之用心無知之輩未必不因此等正
　論反興謗諾吁𠃔中之論爲髙識之士而
　發也異時豈無知此意者亦教門之一𦔳

上清靈寳大法卷之二十四
上清靈寳大法卷之二十五彩七
　　　　　(洞玄靈寳法師南曹執法典者/權童𥘉府右翊治金𠃔中編)
　上章科格品
　三洞垂科五文開煥自古以肇其機惟洞
　眞之道降流雖乆戰國之末三茅眞君始
　開祥於句曲遂立宗壇其後如許長史許
　逺遊楊司命郭眞人諸君相繼不絶無非
　精練上道修誦洞經教出玉清繁文不立
　洞眞科格本無章奏之規至東漢正一天
　師應運挺生科條荐布於是齋修之典章
　表儀之燦然昭煥斯爲洞神之道正一之
　宗東呉左仙翁玄受靈寳洞玄科品於是
　傳上章謁帝之科元綱飛歩之訣至晉許
　旌陽行孝道明王之教遂有驅妖馘毒之
　法濟世立功之文悉皆洞玄之道靈寳之
　宗自古至今不可誣也夫靈寳拜章之法
　乃洞玄禁祕之文自太極仙翁内行飛神
　謁帝之妙外傳上玄境域之祥可以修眞
　而煉形豈止謄章而啓事傳之非類殃考
　一身不奏妄傳禍鍾九祖若章中官將即
　隂陽神決吏剛風騎置吏驛馬上章吏飛
　龍騎吏等官須與正一章同用蓋剛風騎
　置之司無兩途也校章定章諸從事等職
　以學者先佩都功諸籙故行兼用除去亦
　可至於功曹玉女印篆法階屏炁存神躡
　罡飛步朝元肇事㑹道通眞則專本洞玄
　之品靈寳本科上不僭用玉清大洞之儀
　下不雜行正一洞神之訣道有本源如精
　金美玉苟有一毫駁雜無非僞物惟精惟
　一始可感通仙翁修之而得道成眞司馬
　承禎獲聞其祕嘗隱於少室山中以此洞
　玄章法流傳於世遇之者切須保祕儻非
　盟天告地臨壇付授謹勿輕用非此宗𣲖
　尤不冝行用也寧可指以爲非棄而弗取
　乃至漏慢爾平居閑暇之時先當習定夫
　定者非釋氏所謂寂滅頑空之義也惟儒
　家顔子心齋坐忘之道則近之矣内念不
　出外想不入湛然靜空綿綿若存靜中有
　動法術生焉擁三炁而内𠑽聚一神而中
　峙立此妙本身世雨忘漸覺此神輕浮冉
　冉離世乗虚馭炁飄飄而上依法飛歩其
　訣巳散在法中學者當自得之始於人之
　共知而終也非人所可知不用術數而功
　自隆不待吹嘘而形自煉不出神而神自
　出不俟修眞而眞自成施之章奏剪除妖
　妄殄滅精邪超度存亡禳郤災難萬道歸
　一簡而不繁實靈寳之樞機眞仙之徑路
　也
　　　上章沐浴
　凡遇拜章先淨外穢沐浴更衣用香湯先
　沐後浴即易新衣入靜室夫身不㓗則神
　不居則法不靈法不靈則難格天矣
　　　煎湯方
　桃皮(半斤)茒香(半斤)藿香(半兩)
　香白芷(半兩)苓陵香(半兩)
　　右爲麤末同煎
　　　服符以淨内穢



　　　呪曰
天地運用日月之精光徹四海能斷邪精
斬妖去病身有光明神水漑作萬禍滅形
急急如律令
　誦呪書符燒灰淨水調服仍以一道安章
　格案下勿令人見
　　　常服符篆
　凡拜章之士尋常當持誦靈文飡服符篆
　感㑹靈炁濯煉身神庶可臨事有應常服
　之符具存法中欲於此䟽出恐見者忽畧
　忘義故不立爲定格但能以平時行用有
　驗之符逐時自服足矣
　　　服章告心神法
　凡臨壇拜章於三日之前先畧具章中事
　意用十分輕薄𥿄二寸半細書却入靜存
　神以章吞服此拜章之作用也若靈寳有
　心章之格乃告急宻切之條與此大畧
　近世有聞其名而得其傳者乃曰心章長
　三寸三分即是告心神章也邇來多以此
　爲心章製度告天差謬甚矣所服章格巳
　臨壇盟受此不再叙
　　　上章燒符(香爐中)



　此常用符也又名都匠符古儀於拜章臨
　伏時燒之御案香爐中不可以其名稱常
　熟而忽之
　　　章前後空𥿄
　正一章用一十二小印自再拜至太𡻕後
　皆印之有一家印有弦如印式有一家小
　印不用弦只如符用之故正一章太玄都
　前不空行洞玄之科則章前後各空𥿄悉
　依式書符不用一十二小印於年月上只
　用通章印而巳世人但見神霄籙内載通
　章印遂遽稱此印玉清屬洞眞部殊不知
　神霄之教未興而洞玄章法自五代以前
　並用此印而通章印文乃靈寳升天大劵
　但去其下文耳生人用之以爲升章入天
　廷之質證而巳夫印者誌也信也正此義
　也洞玄章法用通章印則是靈寳本科或
　者見此等行用以一符一印稍渉他書便
　稱玉清靈寳非也升天大劵自古及今昭
　然屬洞玄部給付亡人則以九玄使者字
　下有召魂升等字生人用以爲印則去下
　文豈應便以爲屬洞眞部神霄籙中自編
　入備用耳其籙與法亦未嘗力指謂此印
　不係洞玄靈寳之品目蓋神霄當時以爲
　天壇萬法俱緫是以靈寳有一二符編入
　籙中未可以此便易古之綱目也
　　　靈寳拜章儀
　髙功立靖服符存念本科
　排酒果三十六分列兩廡備威儀詣靖
　引髙功詣師幕啓事竟升外壇至地户
　念入户呪升天門上十方香御案上香
　焚香符上本位香髙功移科案居壇右
　靣西北次存四靈衛巳日月照形去靣
　各九寸北斗蓋頭魒向前禮師如齋法
　存三將軍自天門降上元左腎黒炁
　中元右腎黒炁下元心赤炁存朱
　衣吏兵翊衛壇所
　都講舉各禮師存念如法
　髙功宣呪
　　　呪曰
大始元眞五老髙尊太常皓映無幽不均
上御九天中制鄷山下鎭江海十二河源
八威神呪靈𠕋五篇召龍浮水收炁聚雲
萬精摧落所誅無蠲日月五星此斗七元
諸天諸地諸水諸山天王遊宴五帝仗旛
天丁前驅金虎後奔钁天猛獸羅閉四門
所呼立至所召趍前赤書豁落風火無閑
有所攝言金龍驛傳
　　　都講舉鳴法鼓二十四通
無上三天玄元始三炁太上老君召出臣身
中三五功曹左右官使者左右捧香驛龍騎
吏侍香金童傳言玉女五帝直符直日香官
各三十六人岀岀者嚴裝關啓此間土地里
域社稷正神臣今正爾燒香奉爲入意其諸
情悃具載章文願得
太上十方正眞生炁下降流入臣身中令臣
所啓速逹俓御
至眞無極大道
昊天玉皇上帝御前
　　　各稱法位
具法位臣某與合壇官衆等謹同誠上啓
無極大道上帝髙眞日曺太陽帝君月府太
隂皇君北斗七元星君天地水三元帝君北
極四聖元帥眞君五方五徳星君四方二十
八宿星君玄中大法師正一靜應眞君靈寳
經籍度三師眞君太極左仙翁冲應眞君九
州都仙太史髙明大使神功妙濟眞君古今
傳教眞師三洞宗壇上聖靈寳經籙中神仙
洞玄科法中聖衆十方飛天神王三元唐葛
周三眞君監齋直事靈寳官屬章中千乗萬
騎一切眞靈臣聞上帝髙眞玄極至尊之主
玉京金闕紫清無上之天仰之而杳邈難窮
瞻之而穹窿無際勢豈容於言接形非可以
階升自惟髙下之殊途亦且聖凡之異轍然
而科列關謄之職教宏飛謁之規雖天人交
通於肹蠁之間實師資接引於思存之頃蓋
出其神得以朝帝而㓗其躬許容格天騰翥須
㬰感通倐歘將列封章而上逹先期眞馭以
下臨召出身神恭迎天吏願堅𥘉誓曲軫玄
慈稽首投誠謹當上請
　　　請章官位
　　　上香獻茶𥘉獻法事
　　　重稱法位
具位臣某謹同誠上收
無極大道上帝髙眞日月星斗上聖三官四
聖五師眞君三洞經籙神仙三元將軍章中
官吏咸望眞慈俯曰洞鑒臣聞洞玄啓運大
宏章奏之儀靈寳重科廣示齋修之格眞風
普浹玄化誕敷由眞師開曲濟之門乃上聖
闡無窮之惠萬方仰頼千古攸遵豈地界晚
學可以賛揚實上境聖師俯加接引尚祈憫
濟終賜提携臣所據某人勵志精勤投詞激
切乞貢章文而上逹欲祈穹極之垂慈然臣
俗網凡夫地行賤質昌當職位叨任關宣未
能恩氣以輕身豈遂飛雲而謁帝惟遵定格
徒按成規非仗師恩難聞天聽恭望玉京教
主金闕師尊降日時功曹勑章奏官吏赴壇
傳悃依式升章庶顯教科俾昭報應敢伸菲
薦用罄愚𠂻稽顙致恭謹陳亞獻
　　　上香法事
臣謹重誠上啓
無極大道上聖師尊三元唐葛周三眞君三
天門下上章詞表靈官引進眞官上官典者
法中飛章從事促炁功曹驛亭令丞四部監
功謁者察姦執正諸君吏齎章進章諸從事
三五功曹左右官使者五帝直符日時主者
直日香官太𡻕官君十干當直將吏山川溪
谷海嶽洞天靈官將吏章中千乗萬騎一切
眞靈伏以蒼蒼上極非人可親翼翼小心惟
神能格欲竭存思之妙全慿傳奏之靈以今
某遵奉科儀投詞啓事貢謄章牘願徹髙尊
若非天吏以通傳安得塵詞而洞逹恭陳薄
薦延降神驂鑒此微𠂻鍚諸靈貺𦔳人神之
存想指雲路以衝升引進眞官導迎前後上
官典者評省通呈俾茲懇切之忱即遂昭通
之應敢終三酌以畢醮儀
　　　讀錢馬狀
謹白五體眞官八景神吏金堂玉室一切尊
神伏以首列九宫宗奉泥丸之上帝中理五
炁混合身内之百神欲造眞機冝通妙用又
况傳經授籙裂劵分環凡有請祈法當利濟
今陳章牘上逹丹閽出一身正炁之神奏三
境髙眞之御從凡入聖自地升天先度罡風
荐浮空界歷角亢而治氣旋箕斗以護形謁
兩曜之神宫度五常之星府欲界色界無色
種民上通金闕之髙朝奏玉京之聖啓陳事
竟還復身中謹按科條關出將吏
　　　長跪岀官
謹出臣身中五體眞官功曹上三天執法開
化隂陽功曹消災散禍解厄君吏各一十二
人出治中建節監功大將軍前部効功後部
効殺驛亭令驛亭丞四部監功謁者法中飛
章從事促炁功曹三五功曹左右官使者五
帝直符玉童玉女隂陽神决吏岀出者嚴裝
顯服冠帶垂纓整其威儀功曹弁朱陽之幘
冠通天之冠衣皂紈單衣腰帶龍頭之劍捧
持謁簿使者弁玄隂之幘冠九徳之冠衣絳
章單衣腰帶虎符齎執玉版直使功曹住立
四方三五功曹住立中央治病功曹營衛臣
身左官使者建節在前右官使者持幢在後
陽神决吏立左隂神决吏立右上部功曹住
立上方中部功曹住立身中促炁功曹催促
十方上部使者逺望上天中部使者逺瞻八
方都官使者匝繞臣身天騶甲卒狼吏虎賁
察姦勾騎都官僕射天丁力士治正執正吏
收神食神吏収鬼食鬼吏收炁食炁吏收毒
食毒吏收精食精吏誅符破廟吏罡風騎置
吏驛馬上章吏飛龍騎吏等官並皆屯駐臣
左右前後咸受臣所宣詞語分别關啓此間
土地里域正神監察考召左右都平君二十
八治三十六靖廬七十二福地三百六十名
山崑崙上宫洞天海嶽道上二玄三元四始
二十四炁十二時神皇天后土今年太𡻕某
太隂六十甲子諸官君風炁注炁里邑社
四面八方東九夷胡老君南八蠻越老君西
六戎氐老君北五狄𦍑老君中央三秦倉老
君玄元正炁二萬六千神仙川源溪谷山林
孟長十二溪眞根源本始本地之主社稷靈
官將吏謹同誠上啓
太上無形無名虚無自然至眞大道太上道
君上清玉陛下臣幸以宿縁叨奉教法告盟
之日約以流通誓願敷賛眞風振揚道妙永
扶國祚普濟生靈凡有投誠理冝關奏今謹
有某投詞入意齎持法信求拜章書臣謹爲
伏地拜奏章文今在素案之上伏願上官典
者垂神省理以時上逹請省章文
　　　捧章露於御案
　　　龍頭書刀鎭左
　　　硃筆魚鴈鎭右
　　　宣章副本
　按舊儀先遣章後乃封章但未封先遣官
　則封後不復啓祝頗爲未順今以封章在
　前遣官在後儻欲自從舊儀隨便道衆捧
　章文及章函面印絨線糊黏等就髙功案
髙功捧章函宻念開函呪函不先開以章安
　函外舊用蠟塡印池上用蠟印而蠟實不
　㓗今止用絨線繫畢以糊黏印在池上用
　印之紙亦不用蠟
傳言書佐開函小吏手執書刀開發函軌
章文上御開通道理所奏速逹臣獲終始
　次以章於香上度過宻念熏章呪
五色之煙衝章上天五色之炁衝章逹帝
下官故炁不得妄干
　封章法師自入函章表道士授線以糊黏
　印池髙功安貼𥿄印次宻祝勑章呪
臣筆靈靈勑此上清仙童玉女開發龍函
令臣關奏速逹天庭急急如律令
　　　又宻呪
遣章威儀及時關奏祕印心傳靈章宻授
朱煙起夜雲路通晝仰望玄恩濳垂福祐
　髙功封章畢捧于簡上長跪遣官
謹遣臣身中五體眞官官一小吏十二書佐
三五功曹左右官使者促炁功曹飛章從事
五帝直符飛龍騎吏等官嚴裝顯服冠帶垂
纓佩劍持籙爲臣及時操持章文俓上詣
三天合屬曹治隨章進對臣幸以夙因謬膺
玄職不逹正眞未明炁候資品凡陋識見愚
庸所進章文或違科禁文字不整詞旨差訛
脫落乖違語言䙝瀆請章中從事書佐小吏
以時削治俾遂進呈無令上官典者有所譴
却臣屏息隨章俓上
太上無形無名虛無自然至眞大道太上道
君上清玉陛下謹勿稽停左右歷關吏章中
諸靈官以次分别當令所請者下所召者到
所治者愈所濟者度所誅者滅所遷者逹若
有下官故炁於空界之中邀截臣章文使不
上逹者即請録付合屬天獄依律治罪以明
天憲所有章牘必使上聞臣俯伏御右恭俟
天恩乞垂報應
　髙功以章授道衆置章几上知磬舉法事
　監齋隨章引至焚燎所焚章用烈火焚之
　宣官將關
　壇中舉焚章詞頌髙功送章出隨即拜伏
　存思行用如式壇四角安香爐四方燒符
　髙功伏章起稱以聞焚章頌畢
　　　宣科
臣謹重誠上啓
無極大道太上眞師玄中大法師三天大法
師正一靖應眞君靈寳經籍度三師眞君此
極四聖元帥眞君太極左仙翁冲應眞君九
州都仙太史髙明大使神功妙濟眞君三洞
宗壇上聖萬古傳教宗師十方巳得道神仙
三元唐葛周三眞君三天門下上章詞表靈
官引進眞官章中功曹玉女從事直符虚空
雲路翊衛仙僚五體眞官身中萬神臣聞存
眞念道冀通㭝炁之髙拜表謄章未徹教中
之妙徒按彞章而就事深知凡骨以非仙輙
藉恩𥝠以二十四神而飛章紫極仰依覆育
由三十五分而緫炁上玄但以想念不精薦
陳爽禮仰攀霞仗幸沐俯臨恭戀雲輿誠難
後從願曲原其狂僭冀終鍚以生成所請所
祈能通能應懷恩實切俛首知歸引領天衢
再拜奉送
　　　送聖頌
　　　高功長跪納官
臣奏章事竟所出身中五體眞官功曹使者
各從衆妙之門而入在左還左在右還右彌
綸天地直使功曹主領檢押各歸本位安穩
金堂玉室母令差互後召復到一如故事
　　　十二願
　　　復爐
香官使者左右龍虎君侍香諸靈官當令臣
拜章之所自然生金液丹碧芝英百靈衆眞
交㑹在此香火爐前令臣學道得道求仙得
仙齋官受福天下蒙恩亡靈受度幽爽升遷
十方仙童玉女侍衛香烟傳臣所奏所啓之
言速逹俓詣
至眞無極大道
昊天玉皇上帝御前
　　　出户下壇
　　　師幕稱謝
　　　退入靖室
　　　章官醮位
上元道化唐眞君
中元定志葛眞君
下元護正周眞君
三天門下上章詞表靈官
三天門下引進仙官上官典者
治中建節監功大將軍
治中炁中官將
呈章通章從事
録章校章從事
定章剌章從事
印章禦章從事
齎章從事章中官將
法中飛章從事促炁功曹
三五功曹左右官使者
五帝直符玉童玉女香官驛吏
四部監功謁者驛亭令丞
察姦執正諸官君
收邪食炁諸君官將
隂陽神决吏
科車赤符吏
罡風騎置吏
驛馬上章吏
傳言玉女書佐官吏
三元四始二十四炁神君
天門引進神吏守衛官君
六十甲子諸官君
今年某太𡻕尊皇君
十干當直功曹將吏童子
十二時直主者
三界四直功曹傳奏直符
監察考召諸司官將
洞天福地靖廬治化靈官將吏
山林孟長山川溪谷靈官將吏
九州分野社稷正神
當境城隍社令根源本始神司等神
當境土地里域正神
章中千乗萬騎一切眞靈
　𠃔中師授章法乃洞玄靈寳之道兼章出
　於古科有如正一之宗世所常行與靈寳
　之品其官將吏兵大同而小異至於飛神
　謁帝存想施爲則靈寳與正一全不相𩔖
　非對天盟授不容顯宣如玉清之品洞眞
　之部不出章奏之格古今之所共知近世
　天台法中却謂心章之𩔖玉清合用通章
　印此其見神霄籙内載通章印遂創此說
　不知印文乃靈寳昇天大劵也又謂洞玄
　部合用九靈飛步章奏印夫九靈飛歩乃
　拜章之作用爾古無司局立此印名指爲
　洞玄部則非矣又爲洞神部用黄神越章
　印此印亦非專主正一之宗蓋彼不考其
　詳也蔣氏立成儀則謂齋法出於靈寳而
　章奏始於正一蓋其源流嗣法於正一之
　宗壇而天師合從本科上章故不旁考靈
　寳也從立成儀之論須不用靈寳本科且
　不失正一章奏之式是刻鵠也亦爲稍穩
　儻不考洞眞部本無章式從天台而自分
　三洞拜章恐不免違戾教典是爾世有謂
　三五飛歩爲正一章法九靈飛歩乃洞玄
　部之行用至有取神霄官將吏兵混同拜
　章者須神霄之教盛於宋朝宣和間而神
　霄未行之先靈寳之科降世乆矣元不與
　神霄相雜故近世叅行大洞益以神霄却
　行靈寳遂謂之玉清靈寳者似覺詳盡而
　古來未見此格也夫洞玄靈寳拜章之法
　當行功於平居閑暇之時習炁鍊神升虚
　入妙在内則謂之十轉回靈在拜章則謂
　之元網飛歩臨壇之際不復紛紜舉措手
　搯足行惟令道衆以香爐四枚安於拜壇
　之四角皆烈火豐香𦆵候髙功拜伏即以
　四符焚於四角香爐内高功遣官畢捧章
　授道衆齎章徃焚燎髙功隨即㐲章所謂
　寂然不動感而遂通當致力於平時也此
　則與正一存想飛神大不同矣惟傳此宗
　沠受此法衘書此章式以此聖位用此印
　記習此功法自始及終從表至裏悉成一
　家始有感徹若𥨸此一二行用以増益舊
　學或以傳法之士耻於見從其印篆文移
　章式衘位不伏攺定却取元網飛歩之名
　以詐世俗則道有常憲不可欺



上清靈寳大法卷之二十五
上清靈寳大法卷之二十六彩八
　　　　　(洞玄靈寳法師南曹執法典者/權童𥘉府右翊治金兊中編)
　六幕啓謝品
　君前用表禮也太子諸王以至宰執大臣
　用箋用啓亦禮也此世法也道家古來立
　教之𥘉止有章詞中古以後體效世法遂
　有文檄表狀夫旣叅古典而約以禮經則
　六幕合用箋文舊格用表於師前戾乎禮
　法矣近者有用䟽者及考漢唐朝臣論事
　皆用䟽如宋之上殿劄子之𩔖今師前之
　䟽乃叙事於前而以排句四六之文作右
　語此又非古之䟽體故止從古者上
　太子諸王之例用箋於禮不悖乃爲適中
　謹按文選有晉梁箋九首内二首上
　太上箋則稱臣其首云臣某言其末云死
　罪死罪其餘與
　朝廷元輔并
　諸王皆不稱臣首末一同並無中謝若宋
　朝令格内箋式則與今之表相同只攺頓
　首爲叩頭却不稱臣𠃔中從師傳止於天
　帝前用奏牘上表其餘列具並用箋通考
　古今之式則體
　太子之例用箋稱臣儻依晉梁舊體以散
　文爲之或從今制則對偶排語亦從其便
　須更典則無𧇊不爲致
　君臣一等其中言詞却以簡切而無䙝瀆
　爲尚若務文詞華麗牽引故事如几世
　朝廷表箋體則於道典違科誠非以實應
　天之本意也𠃔中所述姑待一時之用非
　敢執爲定式髙才慱學練逹科教之士自
　以雄深雅徤之文而易之尤幸也
　啓六幕壇箋六式
　　　啓玄師
臣某言臣今月某日爲某人修建某齋爲某
事以今肅啓建壇者
臣聞龍漢開圖包萬天之祖炁
赤明啓運列三洞之明科旣宏濟度之端遂
有齋修之格輙遵師訓仰叩
天閽臣不揆么微濫司教典舒壇闡事庸罄
竭於齋盟列欵謄詞以敷陳於哀愫况奉精
虔之懇恭攄朝奏之儀儻非仰賴於
師慈豈獲上通於
帝闕恭惟
玄中教主大法師靜老天尊
道均天地
化並隂陽陶鎔萬象而自不以爲功訓育三
才而物皆被其澤俯察告齋之至願不違立
教之𥘉心接引愚迷矜憐迫切冀章詞之上
　逹保齋直以無魔俾茲一念之忱上徹
　九重之聽謹奉
箋陳啓
以聞臣某叩頭惶懼死罪謹言
　　年𡻕次月日具法職臣姓某上箋
　　　啓五帝
臣某言臣今月某日爲某人修建某齋爲某
事以今宿啓建壇者
臣聞混茫資始分
三炁以凝眞浩蕩裁形列
五方而作鎭典功過之録籍司懲勸之權綱
將賴帡幪敢攄情懇伏念臣生身麈濁受性
昏庸偶藉夙縁獲依冲廕旣奉
正眞之教敢宏濟度之科肅壇襌以朝修列
詞章而關啓非仰干於
鑒録豈能遂於
感通恭惟
中央黄帝天君
北方黒帝天君
西方白帝天君
南方赤帝天君
東方青帝天君
毓妙劫𥘉融神化始
佐乾坤而拱極
秉造化以司方
恩浹萬生
利覃羣品專體精誠之禱俾成齋直之功悃
誠上徹於九霄
惠澤遐霑於六合百靈效職十地開光謹奉
箋啓
以聞臣某叩頭惶懼死罪謹言
　　年𡻕次月日具法職臣姓某上箋
　　　啓三官
臣某言臣今月某日爲某人修建某齋爲某
事以今宿啓建壇者
臣聞至仁闡教垂濟度之明科
大道宣慈列齋修之教典人天同福幽顯均
休輙録凡悰上陳淵鑒伏念臣蠢愚濁質瑣
陋庸資夙際善因獲陶眞化愧才能之謭薄
念識見之昏蒙行道建齋乃謬當於首職濟
生度死慮難格於髙穹匪賴成全曷能就事
恭惟
下元水官帝君
中元地官帝君
上元天官帝君
斡旋萬化
掌握三靈羣生悉𨽻於統臨衆善咸歸於
校録况屬齋盟之始敢干
考察之司所冀謄啓
九清關聞
三界赦愆宥過俾齋直以無魔錬魄陶魂庶
幽沉之獲度曲停
仙仗
俯察齋功謹奉
箋陳啓
以聞臣某叩頭惶懼死罪謹言
　　年𡻕次月日具法職臣姓某上箋
　　　啓天師
臣某言臣今月某日爲某人修建某齋爲某
事以今宿啓建壇者
臣聞運偶眞期播
靈風而育物
天開神化宏
至道以垂文
昭示典彛
作成今古爰徼
慈佑庸啓清場伏念臣宿藉善因早濡惠澤
愧功能之未立念濟拔之當勤况承虔切之
辭敢伸關告恭按典章之格用竭修崇
實藉提携庶期
感徹恭惟
三天扶教輔元大法師正一靜度顯佑眞君
禀資道粹
分炁魁靈
功拯世於萬方
職侍宸於三境
陶鎔末學
接引將來益恢
立教之恩
俯録告齋之悃伏願謄詞
天闕
頒命地司降
法籙三洞之官君
勑經科十方之將吏
禀符受
令啓道開關俾齋直之圓成庶幽顯之昭泰
謹奉
箋陳啓
以聞臣某叩頭惶懼死罪謹言
　　年歳次月日具法職臣姓某上箋
　　　啓三師
臣某言臣今月某日爲某人修建某齋爲某
事以今宿啓建壇者
臣聞運肇重玄列萬途而布化
祥開三洞緫
衆妙以流輝
昭示典彛
恢張矩範僭孚愚愫仰冒
靈司伏念臣拯幽護明功莫先於齋福謄詞
列𣢾事實𨽻於
師垣况奉堅誠式稽舊典欲期
感格須仗
恩矜恭惟
靈寳度師君
靈寳籍師君
靈寳經師君
立教𥘉元
垂科永劫惟
經籍度之累洽傳
道法籙之羣書
曲軫深仁
俯憐後學伏願
特迂眞馭
俯駐皇壇俾齋直之就成庶詞章之
上御謹奉
箋陳啓
以聞臣某叩頭惶懼死罪謹言
　　年𡻕次月日具法職臣姓某上箋
　　　啓監齋
臣某言臣今月某日爲某人修建某齋爲某
事以今宿啓建壇者
臣聞道啓冲科遂列齋修之格
教敷眞䕃乃分
典領之司事仰𨽻於
玄曹誠用攄於凡悃尚祈
淵鑒俯録齋盟㐲念臣幻網結坯庸昏受質
本無逹識冒玷玄班旣承齋主之傾𠂻恭勵
法流而孚
告祈顯幽之共濟庶遐邇以霑
休匪仗
鑒觀豈容成就恭惟
靈寳監齋大法師眞君
錬眞累劫
宏化萬方
恩普浹於迷途
澤廣周於後學畧停
仙仗
千靈翊衛於玄壇
少振典儀
三炁𠑽盈於法界謹奉
箋陳啓
以聞臣某叩頭惶懼死罪謹言
　　年𡻕次月日具法職臣姓某上箋
　謝六幕散壇六箋
　　　謝玄師
臣某言臣今月某日昨爲某人崇建某齋巳
遂圓成者
臣聞天覆萬有塵愚俱頼於陶成
教出九清幽顯悉蒙於
開度遂令末學獲畢齋修敢罄凡悰荐干
冲聽伏念臣建壇行道須仰
籍於教科思神念
眞實難全於
典格臣等微行淺陋進止乖踈性愚識昏詞
章䙝瀆幸關行之旣畢念違戾之誠多拊已
自慚捫心有慊恭惟
玄中教主大法師
功超十極
位列三天
綱紀隂陽
恩普霑於六合
扶持造化
教廣被於萬方遂令草芥之微𥨸冒
師尊之庇伏願
大垂矜憫
曲賜慈憐原貸深愆削
五帝四司之籍
鑒昭凡悃超三途九獄之魂
澤被無窮
恩霑有識謹奉
箋稱謝
以聞臣某叩頭惶懼死罪謹言
　　年𡻕次月日具法職臣姓某上箋
　　　謝五帝
臣某言臣今月某日爲某人崇建某齋巳遂
圓成者
臣聞元𣑽萌輝
靈機運化
惟度人之無量故
拯世之有經
幸依典録之恩獲畢齋修之禮敢殫下悃荐
瀆靈威伏念臣禀質卑微賦資愚鈍身濫膺
於符籙學未逹於
典章列款盟心難抑來誠之切謄詞展敬遂
全法席之終慚無善之可書徒積愆之是懼
非祈
憫濟難冀
原容恭惟
中央黄帝君
北方黒帝君
西方白帝君
南方赤帝君
東方青帝君
與道分眞
隨天肇粹
校萬靈之陞黜
運五炁之循環塵凡悉在於
矜包幽顯咸依於
覆育願勒修齋之渺福
曲寛戾格之深辜苦爽遷神
昭六天而清泰含生遂性
寧萬𩔖以安平謹奉
箋稱謝
以聞(臣)某叩頭惶懼死罪謹言
　　年𡻕次月日具法職臣姓某上箋
　　　謝三官
臣某言臣今月某日爲某人崇建某齋巳遂
圓成者
臣聞瑶壇崇啓旣霑
鑒應之恩
玉節旋回敢罄
禱祈之悃奉
彛章而荐愬仰
靈眷之再孚伏念臣季世凡資塵勞末學一
念無統莫知修進之階百過未消豈錬齋修
之典徒按儀而就事慮違式以成愆深知
譴罰以難迯敢露忱誠而自訟恭惟
下元水官帝君
中元地官帝君
上元天官帝君
尊臨九府
攝制三元神人悉𨽻於
校量幽顯咸資於
陶鑄憫兹蠢昧
賜以寛容
赦失格之深辜
宥同齋之衆過
恩覃三界願紀勒於齋功
澤被十方
普超升於滯爽謹奉
箋稱謝
以聞臣某叩頭惶懼死罪謹言
　　年嵗次月日具法職臣姓某上箋
　　　謝天師
臣某言臣今月某日爲某人崇建某齋巳遂
圎成者
臣聞元綱啓藴
開濟幽度世之科
眞教垂文
列闡事修齋之品遂令末學獲畢善功伏念
臣體未洞眞才非格物誦
經行
道輙祗事於
彛章犯
禁失儀實有𧇊於
成典惟籍
師尊之宥庶寛凡陋之辜恭惟
三天扶教輔元大法師正一靜應顯佑眞君
天目誕靈
雲臺錬秀感
玉局再臨之駕
傳琅函千軸之書
願憫凡才
益恢洪誓
扶持隱顯
曲行紀善以頒
恩原宥愆非免俾因齋而獲罪曁諸有識同
證無爲謹奉
箋稱謝
以聞臣某叩頭惶懼死罪謹言
　　年𡻕次月日具法職臣姓某上箋
　　　謝三師
臣某言臣今月某日爲某人崇建某齋巳遂
圎成者
臣聞妙本無言
隨機而設教
元樞著式
應物以宣慈爰因典則之恢宏
俾迪齋修之成就不慚累
瀆再貢誠
祈伏念臣猥以凡微叨承
化育自顧謬庸之品僭班
濟度之司建
壇席而行
香誦
經奉章詞而濟幽度顯
幸關宣之畢事愧終始之違科非仗
師恩豈迯𡨋譴恭惟
靈寳度師君
靈寳籍師君
靈寳經師君
翊天典教
宏道傳眞
振清化而不窮
播神休而罔極
曲矜末學
削罪籍而宥愆非
俯録齋忱
紀善功而昭
惠澤
十方均慶九夜蒙
休謹奉
箋稱謝
以聞臣某叩頭惶懼死罪謹言
　　年𡻕次月日具法職臣姓某上箋
　　　謝監齋
臣某言臣今月某日爲某人崇建某齋巳遂
圎成者
臣聞立儀闡事爰遵齋直之規奉
教行科實籍
鑒觀之澤敢終愚悃荐冒
靈慈伏念臣素之青才幸霑
玄廕典章莫練濫居
濟度之班存念未眞謬列關謄之職雖勉強
以事竟驚違戾之愆深輙賴
矜容亟伸悔
謝恭惟
靈寳監齋大法師眞君
主權科範
典録教綱巳
蒙成就於
善功尚冀原除於重譴伏願謄詞
九極關告
諸司勒齋福以無窮
渙眞休而普浹合壇法衆
咸消紀過之編率土含靈
盡迪有生之樂謹奉
箋稱謝
以聞臣某叩頭惶懼死罪謹言
　　年𡻕次月日具法職臣姓某上箋
　𠃔中依按杜廣成齋科列六幕次序叅酌
　古今典禮故用箋文惟五帝近世多以爲
　五老上帝遂列位作東方青靈始老天君
　之類但五炁在天中則爲五老上帝在天
　文則爲五星在地則爲五嶽在事則爲五
　常在物則爲五行在神則爲五帝是東方
　青帝威靈仰之𩔖是也在人則爲五臟夫
　五炁無徃而不在但五老上帝乃五炁之
　根宗天中之上帝若紏察凡人之功過典
　録世間罪福恐非天帝所當下臨故玄中
　法師主領教綱而三官五帝攷察功過此
　五帝實三界之有司而巳若東方青帝靈
　威仰南方赤帝赤熛怒西方白帝白招矩
　北方黒帝叶光紀中央黄帝含樞紐蓋舊
　來有經中注解即以此五帝爲五老巳恐
　不安而有青帝司春赤帝司夏之𩔖乃五
　方帝也此則當與三官同爲考察之司此
　外五帝之位尚不止此酌其事體則齋壇
　之位只用東方青帝南方赤帝西方白帝
　北方黒帝中央黄帝乃爲通義不必指五
　老上帝以爲定制况先儒論五帝古今未
　有酌義而司盟齋事乃三界有司之職故
　位在玄中之下而與三官同列是尤不可
　定爲五老上帝也貫通經教之士更詳考
　之又重序于醮謝聖位内矣

上清靈寳大法卷之二十六





上清靈寳大法卷之二十七彩九
　　　　　(洞𤣥靈寳法師南曹執法典者/權童初府右翊治金允中編)
　奏申文檄品
神仙之門户不一而立功濟丗爲首故法籙
行持之士冝勉力於教科旣未能通眞逹靈
　凡有請祈須仗文檄然須言辭有理亦要
　典格無𧇊有如朝廷䟽狀尚有定格髙天
　上帝無極至尊豈可妄亂褻瀆主領齋醮
　職在關宣通逹悃誠利濟幽顯旣在練逹
　科教要在少通文辭况黄籙大齋人天所
　重全在髙功立意措辭不當隨順俗情鹵
莾備奏於理窒礙决難感通科法之中事先
關奏故以奏申文檄隨法應用而不敢畧也
　　　奏狀式
具法位(臣)姓某誠惶誠懼稽首再拜
　上言臣入意謹録狀上奏
　某帝尊玉陛下臣恭望
　天慈𠃔臣所奏特賜頒降施行臣干冐
　天威下情無任惶懼待罪之至謹奏
　　年𡻕次月日具法位(臣)姓某奏
　此一奏式世人用之者少浙中尤不識此
　格𠃔中師傳一宗行之乆逺仍只用於三
　清上帝昊天北極天帝而巳蓋以三清天
　尊即玄元始三炁也三炁爲萬化之根源
　三界之宗祖生育天地肇造隂陽無形無
　名難思難議號爲天尊蓋強名之也至于
　昊天上帝爲萬天之主宰統御萬靈上應
　玄炁圵極大帝緫録萬星爲天之樞紐上
　應元炁天皇大帝現象則居句陳之下位
　亞紫微垣上應始炁三界之外六極之中
　莫尊於此矣故用此奏牘畧如章首之文
　不敢於世間常禮瀆之也故其所乞亦不
　敢繁辭只乞頒降施行而巳至於請醮則
　於上帝之前只云欲望天恩鑒録可也
　奏狀前貼黄在衘位之右黄上之字行與
　狀字行踈宻相同貼與上言字平行以單
　數狀後倚黄云乞付合屬眞司頒降施行
　貼在年月之右通倚黄上用印如世間奏
　狀式也
　　　内封皮
某天尊玉陛下具法位臣姓某謹封
　　　方函
(奏狀謹上詣/三天門下天樞院進奏)具法位臣姓某謹封
　方函上或云奏狀謹上詣
　三天門下天樞院投進亦可仍别狀申天
　樞院謂之引進狀單發一通則附奏狀函
　内如累牘則開列申狀别函申天樞院此
　則猶世間奏狀别申門下省也
　　　申天樞院狀

具法位臣姓某
　今爲某事見行録狀上奏
　天闕須至申上者
右謹具申
三天門下天樞院主宰髙眞欲望眞慈特與
通進施行某干冒眞威不勝惶懼謹狀
　　年𡻕次月日具法位臣姓某狀
　𠃔中考之教典而髙天主宰亦有可知者
　亦有不可窮者若非洞徹玉清面朝金闕
　固不宜𥝠見臆度妄撰名位也今於天曹
　省府只稱主宰髙眞免犯禁忌正典不出
　而世間所傳呪之書難於據慿也上界諸
　天尊諸天帝道君元君天君若天尊天帝
　則正典位號如道君則紫微上宫明皇道
　君之𩔖是也元君則萬炁祖母元君之𩔖
　是也斯皆與諸天帝相同並用奏狀則如
　世間奏狀式近世傳受法書妄立上眞名
　位不可備述並不在此例如天師而過呼
　天君追魂玉女而呼元君者其爲紊亂典
　章尤甚斷不宜因迷蹈誤也戒之戒之
　　　奏式
具法位臣姓某
　右臣謹據入意謹録狀上奏
　某帝尊陛下欲望
　天慈𠃔臣所奏特賜如何施行臣干冒
　天威下情無任惶懼戰慄之至謹狀
　　　𡻕次月日具法位臣姓某奏
　巳前後貼黄並同世法方函則隨所詣宫
　闕若非正典所載不得撰立宫闕名號本
　欲異於他人以誑世俗殊不知䙝瀆上象
　自貽天憲愚者襲之愈誤後學切冝遵古
　可也若世間奏狀亦有先具衘位次録事
　因後起右列者道家近用之全依世間格
　也
　　　世格奏狀
具法位臣姓某
　凖格或據詞入意頌至奏
　聞者
右所據已如何施行欲望眞慈允臣所奏謹
録狀奏
聞伏候
勑㫖
　　年𡻕次月日具法位臣姓某狀
　　　世間格内又一式
具法位臣姓某
　右臣入意謹録狀奏
　聞謹狀
　　年𡻕次月日具法狀
　前後貼黄並如常式但世間之格式惟道
　家所奏帝尊位號不一難悉得其傳授近
　世多用此二式而添入聖位是又與世法
　大同而小異矣如章文之狀惟允中一𣲖
　用之從世俗者多止用此世間之格自從
　事冝也
　上界列眞日宫月府五星四曜北斗三官
　四聖五師髙天上輔玉帝貴臣天曹主執
　上境諸司並用申狀
　甞謂齋醮之儀關宣之典文移奏告利害
　不輕近世所行或於七元五師上界列眞
　悉用奏牘甚至泰玄都省亦有用奏狀者
　且故依効近世朝廷名位自行注擬髙眞
　隨意䙝瀆且如玄中法師雖爲科教之宗
　然於天則臣也或者以爲老君化身行教
　而正典未見出處設使果是老君分炁易
　形亦不可尊爲帝也蓋始炁居於太清則
　爲天尊也若化形而行教且曰玄中法師
　是三境之臣也老君先天立教歷劫度人
　不可備舉至周爲柱下史隱名易號託質
　人寰志在度人無拘髙下當此之時不過
　周室之臣爾及其紫炁度關青牛返闕凝
　眞霄極正位太清當此之時謂之天帝謂
　之上帝故分形下降臣事周室之時不以
　爲卑炁返髙穹君臨上境之時不以爲尊
　本於妙有妙無之間隨其化現而名之可
　也若爲道徳天尊則天中之君也合用章
　奏也若爲玄中大法師則天上之臣也合
　用申狀也今欲俓指玄中爲老君則不然
　也或者又稱玄中法師爲靜老天尊尤其
　謬矣道經師三寳蓋道不可名因經立教
　教典旣立非師不傳齋壇之中合崇宗本
　故自道而經自經而師非以其位列三寳
　而便爲上帝舊有羅天醮位及宋朝再加
　編考當時道録院叅稽典格而五師之位
　乃在三官四聖衆眞之下爾至如正一天
　師尤不可誣之按天師以東漢光武之世
　生之於呉之天目山後世甞立神仙觀是
　其所也漢末永壽二年飛昇於蜀太上遣
　五帝使者授天師位爲正一眞人面朝九
　清臣事三境本傳并經籍昭然者齋醮之
　科師爲宗本别立專幕者禮也文狀之間
　合用申牘降於天帝可也豈應君前亦奏
　臣前亦奏可乎陞天師玉帝爲一等可乎
　天師上昇之日位方爲眞人宋朝方上號
　爲正一靜應眞君巳自穹於天爵矣或者
　又稱爲天君夫天君則與天帝並也清微
　天寳禹餘靈寳大赤神寳即三炁天君也
　東方青靈始老天君曁西南北中則五方
　天君天師得同此位乎天師傳通經籍九
　流百家莫不精究功成行著拜命升天其
　於禮法名分之間其嚴也審矣茲覩世之
　愚夫貢䛕獻佞上之奏狀呼爲天君又安
　得不振怒哉第恐此等文狀未必可通上
　境無知之徒敢致如此良可驚也上眞名
　位世莫得許詳遵依古典而用之則可若
　務過呼以眞人爲眞君以眞君爲天君以
　使者爲便則冒天禁甚矣上界男眞極尊
　者稱道君女眞極尊者稱元君亦諸天尊
　之𩔖也今世但知杜撰過呼甚至以女君
　過呼道君者有矣及其經典不載之目人
　自云某眞知某院某人爲某主某人緫天
　省唯其意之所欲輙將天曹上聖自加遷
　除且矜已之所用異衆吁世可罔也而天
　可罔乎天上之分司列職嚴於世間故神
　仙有上界足官府之語毫分不可冒越而
　庸人乃敢妄亂䙝瀆允中亦頗見此等行
　用之人不爲無報應也而未知警省者尚
　多今於上界列眞稱臣而用申狀或者以
　爲旣稱臣則當具奏旣用申狀則不當稱
　臣允中𥨸謂三代之時陪臣於諸國之君
　皆稱臣其於天子亦稱臣後世廢封建而
　爲郡邑天下一家故不見陪臣之禮人間
　奏申之格秦漢巳前無昭然之文可考但
　陪臣之上簡牘於其國必不敢與天子同
　禮也且君臣之分天地之大經也堯舜禹
　湯文武周公孔子作爲教化詔天下後世
　其君臣之分父子之親夫婦之義亦應天
　而立也且以天文言之日月星辰燦然可
　覩者巳肇於開闢之𥘉聖人未出之前君
　臣之分在天者素定矣北極居於天中與
　南極相對爲天之樞紐日月萬星隨天而
　轉惟兩極不動故天得以運也北極居於
　紫微垣中常現不隱晉天文志曰北極五
　星在紫微垣中北極北辰最尊者句陳口
　中一星曰天皇大帝居句陳之下今按天
　皇則位同北極則天象中之君也上則華
　蓋句陳覆之左右則上丞上衛諸星環之
　中斗魁𩲃𩵄䰢魓𩳐魒居其前爲喉舌之
　司調理四時斟酌元炁出納帝命緫録三
　界外則天巿垣太微垣紫微垣各有帝座
　乃紫微垣之分司爾周天萬象日月星辰
　悉緫于北極北辰在象而衆星拱之則此
　也聖人仰觀天文以考玄度亦因其素定
　者而稽之豈非聖人未出上天巳有君臣
　耶且天巿太微兩垣帝座尚不得以並北
　極矧中斗之内暗曜二星乃斗中之帝座
　爾近世妄人以旁通圖武威經北斗籙諸
　書悉更變其名撰作璇璣法遂俓尊中斗
　七元及斗中帝座二星皆與天帝同列文
　移章奏一依玉帝之例其爲不典可勝言
　哉古科固有斗醮夫醮者道家緫祭之名
　非謂有醮法而便尊爲上帝也以其事屬
　斗宫則緫斗中衆眞而專醮之以伸祈禱
　耳安可以有專醮之儀輙陞中斗星眞以
　爲天帝乎法中有稱斗星爲天之太尉者
　有爲天之上帝者乃以其主宰而言如東
　嶽進號天齊功徳可以齊天非直以東嶽
　之神爲玉帝也古科有四十二醮其中如
　丁甲之將八史之神亦皆有醮儻牽於專
　醮之義則亦陞丁甲之將爲大帝可乎自
　星界而上九清十極之郷非儒書所載無
　象度可窮然三洞正經四輔眞典述之甚
　詳夫玄元始三炁聚而成形爲三境至尊
　下則昊天北極天皇上應三炁宰御萬天
　爲天之主允中今遵師授及叅考事冝用
　第一等奏牘謂不敢以世間常禮而瀆天
　畧體章格古人祈告率多拜章今章文旣
　不可常行未免更用奏牘則章文之餘意
　耳而非正章式也此一式世多未知或止
　從常格而不用此亦從便也自此而下諸
　天尊天帝天君古科正典所載者並用第一
　等奏狀乃中古立教之後用世間奏狀格
　也而世間奏狀不用聖位以天下一君也
　若天尊上帝現象示形不可悉數今隨經
　科有名號者而奏位亦不一所以不得不
　入聖位於狀内若非正典所載而近世法
　中稱呼者皆不在此例如以玄中爲天尊
　以天尊爲天師爲天君其𩔖頗多皆不可
　慿據輕用自非天尊天帝道君元君者一
　例用申狀須位最貴如上境之眞君權至
　要如紫微垣之中以至四聖上輔天省髙
　眞三官五師日月星宿悉從甲例却復稱
　臣者謂行持之士恐未能過度三界之上
　徑爲金闕之臣或得道成眞不過受書洞
　府蛻質空玄而已故於上界衆眞亦當稱
　臣猶古者陪臣之於國君也不用奏狀者
　猶陪臣不敢尊其君爲天子也設若行持
　之士道尊徳隆自揆他曰飛昇輕舉徑陟
　九清臣事三境則於上界衆眞不必稱臣
　不用陪臣之例此則存乎其人愚意恐地
　界法官似未冝遽當此品然不可謂世無
　其人是以允中不敢妄議也至於用表於
　師前以後世之禮君前方得用表今乃用
　表於師前於禮非便所當體効古者上太
　子以牋文選及古書皆有格故於師前以
　牋易表也若不分尊卑不問典格降三清
　玉帝與五師四聖三官七元皆爲一等乃
　並用奏狀恐人間天上理皆不然如諸家
　法書或立格式令人用奏狀於五師七元
　者亦一時有失契勘不應因之而亂正理
　允中一介晚生幸陶眞化罪縁深重未遇
　至人不練教科識見短淺非敢故爲異論
　欺世溢名理之所在不忍甘心以從謬妄
　且大塊末判至道混融簡䇿不形無名可
　别中古以降科典宏敷因世定儀遂有關
　奏旣立文字須按科條後世妄庸之徒或
　以爲只據師傳或以爲只循舊式然迷以
　傳迷而執夫師傳可乎俗格礙理而因夫
　舊式可乎而狂詐之言則云道以神㑹天
　以心通不專俟乎文字之間如此則果能
　出神面帝大定朝元矣其於奏申可停表
　章可罷苟事未免於形質之間神未超空
　玄之上乃大言誇張以文過飾非恐爲昏
　迷之下鬼矣奏申之格名分所關不可輕
　也於人間而以臣爲君是亂天下也於髙
　眞而以臣爲君豈非亂天上平亂天下平
　其罪不容於誅亂天上者爲無罪乎天人
　一理幽明一致下俗而輕紊天規雖天上
　不可亂也然誅心之法其罪爲如何哉人
　若以此而立身行巳爲臣則不忠爲子則
　不孝古者亂臣賊子專致擅權當時姦臣
　賣國之徒先期尊崇之以啓權臣之禍心
　則此等人也不恤謬妄不顧禮義詭詐爲
　計謟佞存心其於冥間尚爾於人世可知
　矣行持之士叨受一籙獲傳一祛遽以不
　經之典納謟於天其於行事尚爾於爲人
　可知矣蓋關奏之儀教科所重故允中不
　得不委曲而條列之允中此論可聞之於
　上帝可白之於衆眞非𥝠意也非曲說也
　非是巳而抑人也非已衆而沽譽也千靈
　昭列萬象森羅實鑒允中之用心也
　　　上界申狀式
具法位臣姓某
　右某謹據入意須至申
　聞者
右謹具申
某聖衘欲望
眞慈允兹申請特與
施行臣干冒
眞威下情無任惶懼之至謹狀
　　年𡻕次月日具法位臣姓某狀
　申界下界如酆都大帝扶桑大帝五嶽上
　卿五嶽聖帝晹谷神王洞天福地主宰九
　江水帝泰山府君地府六天十洞酆宫凡
　有司及累經封爵貴典祀之𩔖當用申狀
　前以司額年月下具衘位或狀前俓用衘
　位亦可
　　　中界下界申狀式
靈寳大法司
　切照本司據某處入意須至申
　聞者
右謹具申
某聖衘恭望
聖慈允從申請特與施行謹狀
　年𡻕次月日具法位姓某狀
　中界下界之神位次稍輕及酆宫泉曲諸
　府九州社令城隍祀典太𡻕官君神虎將
　吏皆用牒法官端楷僉名細謹押字不可
　輕慢無禮且如州縣城隍自來天心諸法
　並行公牒蓋法官濟人利物事皆公行兼
　中界有酆都大帝王嶽聖帝尊崇宜分髙
　下故也後丗行遣失中狂妄之人則大書
　押字言辭輕瀆無禮而退懦之士至有城
　隍亦有申狀者過與不及悉爲失格今具
　二等牒式
靈寳大法司牒上某神
　當司據某處入意須至移文者
牒請詳前事理(云云)謹牒
　　年𡻕次月日牒
具法位姓押
　中界下界之神位稍輕或祀典得額而未
　受封爵或山川之正神未受封額及法中
　將吏之次者或尊貴典祀廟下分司之神
　並用次等牒則牒前不用上字後只云故
　牒於禮輕巳若祀典之神雖不受今朝之
　封號而是古之聖帝名王忠臣烈士生前
　位號尊崇至今廟食者自當用申狀不得
　一例行牒且如越中有大禹廟之𩔖皆古
　之聖君豈可輕忽自冝酌量事體施行可
　也
　　　牒式
靈寳大法司牒某神
　當司據入意須至移文者
牒請詳事理(云云)故牒
　　年𡻕月日牒
具法位姓押
　中界下界神祇位次卑者及本司將吏如
　天心中於嶽下借到將兵之𩔖並用帖三
　洞四輔法籙本有定品今世法書家數不
　一流𣲖散殊將吏名稱無限極不復在三
　洞四輔之内矣若其髙下位次旣不出正
　典則在行其法者自加詳酌
　　　帖式
靈寳大法司帖某神
　當司據入意須至移文者
帖(云云)故帖
　　年𡻕次月日帖
具法位姓押
　　　功曹并本司吏兵用關
　應關引不可撰冩功曹姓名所冝叮嚀齎
　送關尾不得用如違等語法官行移全賴
　功曹傳逹古今齋醮壇儀皆以功曹爲重
　法官旣未能乗空馭炁非功曹何所倚仗
　儻輙加凌慢及冩如違自干壇律等語未
　審有違則法官欲如何懲治關後當云以
　時傳逹切勿稽停之𩔖可也正縁近丗詭
　詐之徒好異之士𥝠見臆度杜撰法書是
　致更易古文增飾舊典或取他書中符呪
　𣸸减撰集妄置名額自造印文僞立天條
　詐作壇律千變萬化惑亂丗人典格乖踈
　行遣麄謬以致侮慢典祀慿忽正神不識
　重輕文移失當有不可勝言者髙逹之士
　當深考是非可也
　　　關式
靈寳大法司關某神
　當司據入意須至關行者
右關某神施行故關
　　年𡻕次月日關
具法位姓押
　凡人家司命土地神名位最小可以指揮
　者用劄
靈寳大法司
　當司據入意須至指揮者
右劄付某神仰詳事理特與遵凖施行故劄
　　年𡻕次月日劄
具法位姓押
　凡沿路土地發城隍牒或嶽下申狀不當
　關功曹者用引付土地傳逓前去
靈寳大法司引
　當司今發某狀前去某處須至指揮
右仰某處土地某處等土地神以次逓發(云/云)
　　年歲次月日引
具法位姓押
　凡關申之式大槩如此古者符法則出於
　經誥若行移文狀則體丗法而爲之然師
　尊付授其來乆矣所冝稍遵舊典母越禮
　經輕重務得其中言詞不致碍理庶㡬幽
　明可格誠悃能通若法職不合古儀行遣
　出於鄙俚以致上眞名位亦加改更三界
　神物多換曹局無非好竒尚異以眩一時
　如北斗星宫却稱九晨玉闕之𩔖則以意
　妄加尊崇者也如日宫稱鬱儀宫之𩔖則
　以經中别號而用之似此尚多皆爲失當
　所是黄籙之齋顯幽并濟古今之所重者
　今畧撰述奏申關牒一宗文字以備修建
　若其事體之重輕行遣之詳畧却乃在高
　功臨事自加裁度非取一定之規也預告
　以至散壇但干狀牒悉列于左
　凡應授黄籙投詞先期奏告
　　　奏昊天上帝
具法位臣姓某
　右臣謹據某府州縣郷貫某人等投詞擬
　就某處啓建
　無上黄籙大齋上資
　社稷尊靈升神霄漢
　今朝皇帝壽等乾坤海宇乂寧生靈昭泰
　三途五道俱冀升遷九地六天悉祈超濟
　集兹善果專爲某人薦拔宗祖先亡保安
　五姻六族臣承兹精禱不敢抑違除已擇
　日開壇修建别行詳具上
　聞外謹先録狀上奏
太上開天執符御曆含眞體道昊天玉皇上
帝玉陛下臣恭望
　天慈曲垂矜允容臣奉行仍乞告下三界
　合屬有司照應候開建齋壇文移所至悉
　與遵禀施行臣干冒
　天威下情無任惶懼激切之至謹狀
　　年歳次月日具位臣姓某狀奏
　　　右用引進狀申天樞院
具法位姓某
　今爲某人修建
　無上黄籙大齋先期具奏
　昊天金闕須至申上者
右謹具申
三天門下天樞院主宰高眞恭望
聖慈特與通進施行謹狀
　　年𡻕次月日具法位姓某狀
　　　預告申天省
具法位臣姓某
　謹據入意除已擇日開壇謹先次録奏
　天闕外須至申
　聞者
右謹具申
三天門下泰玄都省主宰髙眞欲望
眞慈特與敷奏
天闕容臣奉行仍冀取㫖告下三界合屬眞
司照應候開壇建齋文移所及咸令遵
禀施行臣干冒
眞威下情不勝惶懼謹狀
　　年𡻕次月日具法位臣姓某狀
　　　預告申童𥘉府
具法位臣姓某
　謹據入意須至申
　聞者
右謹具申
三天扶教輔玄大法天師正一靜應眞君
眞武靈應佑聖眞君
翊聖儲慶保徳眞君
天猷副元師眞君
天蓬都元師眞君恭望
眞慈允今申請特與敷奏
天廷取㫖行下三界合屬眞司依格照應施
行仍冀容臣書行符命給降靈寳官屬臣干
冒眞威不勝惶懼謹狀
　　年𡻕次月日具法位臣姓某狀
　　　預告申三官
具法位臣姓某
　謹據入意同前須至申
　聞者
右謹具申
下元水官帝君
中元地官帝君
上元天官帝君恭望
眞慈允從申請特與行下三元九府百二十
曹十方三界應干合屬去處依格照應仍乞
容臣奉行俾成齋事臣干冒
眞威臣下情不勝惶懼謹狀
　　　預告申五師
具法位臣姓某
　謹據(入意)同前須至申
　聞者
右謹具申
靈寳度師眞君
靈寳籍師眞君
靈寳經師眞君
三天扶教輔元大法天師正一靜應眞君
玄中大法師恭望
師慈同天省狀式
　　　預告牒九州社令
靈寳大法司牒上某州社令(所屬分/野州名)
　當司據郷貫某人投詞伏爲某人年月日
　時生於某年月日於某處身故今来乞行
　崇建
　無上靈寳黄籙大齋㡬晝夜用薦超生本
　司據詞難抑除巳録奏
　天闕外須至移文者
牒請詳前事理即與牒諸州社令關告天下
名山大川城隍典祀古跡靈壇考録丗人罪
福校量亡魂功過主掌魂魄宰制冥途應干
合屬去處悉令依格照應凡遇文移所及並
與遵守施行仍請前赴齋壇同力恊賛俾遂
善功牒至疾速依應施行謹牒
　　年𡻕次月日牒
具位姓押
　　　預告牒當處城隍
靈寳大法司牒上某州城隍主者
　當司據同前入意須至移文者
牒請詳事理即與行下管内名山大川及諸
州縣城隍典祀同前結尾
　此黄籙預告大畧如此或欲詳盡則别増
　申牒者臨時詳度而行但近世多牒天下
　都城隍司及遍考典故並無所出如宋朝
　建都之地亦止有本府城隍佑聖王而巳
　今駐䠋錢塘亦不過立臨安府城隍廟巳
　封顯正王夫城者州軍之城郭是也隍者
　城外之池是也蓋此神乃主城隍之事是
　一郡之所屬者也今若言都城隍則天下
　之大恐不可緫以一城一池繞之雖秦始
　皇之長城東自臨洮北至遼水亦甫能繞
　東北之半而巳天下之大旣不共成一池
　城則稱都城隍者未便夫城隍之稱因城
　池之建而有神以主者爾今無如是之城
　池實難置其神矣以朝廷言之今無都城
　隍之廟以道典言之又無所出故今牒九
　州社令隨其分野以布文移可也近者亦
　有人指冥中之他神以其意義相似者謂
　便是都城隍殊不知城隍二字難以言天
　下都作一城盡繞一池也儻自欲隨俗行
　牒亦可但𡨋中無此神丗間無此廟况黄
　籙科式嚴重考録功過神物司臨自預告
　之後一符一字不可妄用不考是非公然
　印押關告文檄豈冝不加謹審使其别有
　所據實有此神而不行文移却不致違背
　典格或無其神蹈非習妄以取美觀則𡨋
　譴可迯乎此說爲愽古髙識之士而言之
　愚陋俗夫不學小軰必加竊𥬇矣學者更
　加考訂而行之
　　　𥝠家專薦一名啓建即用此齊意
具法位臣姓某
　右臣謹據某人投詞伏爲亡過某年月日
　時生於某年月日時身故經今㡬日未測
　升沉齎信效心攄誠列悃修建
　無上黄籙大齋㡬晝夜上資
　邦國普福寰區開度五道三途保寧九州
　四海集茲善果專用薦㧞亡過某超生度
　化臣據詞虔切不敢抑違除已擇日建
　壇次第修建外須至先次録狀上奏(云云)
　巳上申奏狀關上界功曹日時主者逓發


上清靈寳太法卷之二十七
上清靈寳大法卷之二十八仙一
　　　　　(洞玄靈寳法師南曹執法典者/權童𥘉府右翊治金𠃔中編)
　　　第二次奏
玉清上清太清昊天北極天皇
地祇東極
　　　次申
天樞院引進天省玄師三官三師
五府地府水府東嶽
　　　牒
九州社令當郡城隍法中官將
　　　奏玉清狀
具法位臣姓某
　右(臣)乆玷靈司素無善行軄在宏教理合
　濟時敢貢凡忱上干
　宸聽(臣)謹據某等投詞乞崇建
　黄籙大齋保國安家拔幽濟顯來詞勤篤
　不敢遜辭巳於某月日預期奏聞
　天闕外切縁黄籙科法事極崇嚴(臣)么麽
　微軀昬愚陋質未明炁候謬主齋修慮魔
　障之莫除致顯幽之難濟況普度䰟爽實
　爲深切若非先次頒行尚恐冥關拘滯須
　至録狀上奏
虚无自然元始天尊玉陛下恭望
道慈曲垂憫録先次
原赦臣夙世今生深罪重過俾無魔障許以
敷宏仍乞下
泰玄都省照臣申請亟賜頒降施行臣干冐
道威無任戰慄待罪之至謹狀
　太歳年月日具法位臣姓某狀
　　　上清
太上道君洞玄靈寳天尊玉陛下
　　　太清
太上老君洞神道德天尊玉陛下
　　　昊天
太上開天執符御曆含眞體道昊天玉皇上
帝玉陛下
　　　北極
中天紫微北極大帝玉陛下
　　　天皇
勾陳星宫天皇大帝玉陛下
　　　地祇
承天効法厚德光大后土皇地祇(闕下)
　度師云三清玉帝奏可用引進狀若北極
　天皇乃是星界后土乃是配天者屬地界
　此三狀不當發三天門下此亦金先生一
　時失詳也
　右七狀並同式用引進狀申天樞院可漏
　子上簽聖位方函上簽黄並云奏狀上詣
　三天門下天樞院進奏
　　　奏東極
具法位臣姓某
　右臣同玉清狀須至録狀上奏
東極青宫太乙救苦天尊陛下恭望
道慈俯垂憫録特宏誓願廣煥慈光普燭三
界十方天牢地獄隂境冥曹應干昬衢夜府
咸令開霽仍乞分遣飛天神人先次責勒冥
司主宰將一應執對非䰟日下疾速結絶䟽
出應度之衆發詣齋壇及乾坤之中九州分
野遊神飛爽有主無親五道三途一切䰟識
並令逐處拘集一併俟候九龍符命到日遣
至齋壇領沾道澤施行臣干冐
道威下情無任戰慄待罪之至謹奏
　　　方函
(奏狀謹上詣/東極青宫)具法位臣姓某謹函封
　　　再告申天省
具法位臣姓某
　右臣猥以庸資叨承大化未明炁候胃列
　班行夙夜戰兢罔知自効誓勒利濟或報
　毫分臣比據入意臣據詞䖍切不敢抑違
　謹爲祇按典章擇日修建巳於某月幾日
　預期申告外切縁黄籙齋法事極崇嚴而
　臣肉質凡夫庸才淺學謬當重任力豈能
　勝兼欲修篆應干符籙及先次行下有司
　證結罪䰟以時遣發若非取㫖施行豈得
　早遂感通須至再具申
　聞者
右謹具申
三天門下泰玄都省主宰髙眞㳟望
眞慈特與敷奏
天闕取㫖行下三界十方天牢地獄隂境冥
曹應干合屬去處責勒有司將見係薦執對
一應罪䰟日下疾速結絶䟽出應度之衆發
詣齋壇及九州分野五道三途一切孤䰟並
令逐處城隍主者社令里域等神拘集前来
伺候開度施行臣千冐
眞威不勝惶懼謹狀
　　　再告申五府
具法位臣姓某
　臣猥以庸資云(同省/狀)
右謹具申
三天扶教輔元大法師
眞武靈應佑聖眞君
翊聖儲慶保德眞君
天猷副元帥眞君
天蓬都元帥眞君(同省/狀)
　　　申
玄中大法師
　　　申
靈寳度師眞君
靈寳籍師眞君
靈寳經師眞君
　　　申
下元水官帝君
中元地官帝君
上元天官帝君
　巳上三申狀並同天省狀式
　　　再告申地府
靈寳大法司
　當司據入意本司據詞難抑除巳録奏
　天闕施行外照得黄籙明科事關幽顯理
　冝廣度庶成善功須至録狀申
　聞者
右謹具申
北隂酆都大帝伏望
聖慈特與行下六天十洞五嶽九幽泉曲冥
關黄泉隂獄中元地府四十二曹應干合屬
去處責勒有司將執對罪䰟日下疾速取證
結絶䟽出應度之衆及九州分野飛爽遊靈
五道三途四生萬類有主無親昔亡往化一
切孤䰟並仰逐處城隍社令里域主者各行
拘集部送前來祗領
天澤以副上帝生成之恩謹狀
　太歳年月日具法位姓某録狀
　　　再告水府
靈寳大法司
　當司據(入意云同/地府狀)須至録狀申
　聞者
右謹具申
水府扶桑東霞大帝伏望
聖慈特與行下九江四瀆八海五湖水國龍
庭溪源潭洞溟泠水獄下元三府四十二曹
應干合屬去處(云同地/府狀)
　　　再申東嶽
靈寳大法司
　當司據(云同地/府狀)須至録狀申
　聞者
右謹具申
東嶽天齊仁聖帝(云同地/府結尾)
　　　牒社令
靈寳大法司牒某州社令
　當司據入意來詞誠切理合奉行除巳節
　次録奏
　天廷外照得齋法崇嚴眞科隆重合關三
　界依應施行須至移文
牒請詳事理即與轉牒關告天下城隍典者
古跡靈坵社稷冥司隂宮神館郊源道路村
谷山林應干合屬去處責勒所𨽻主者將沉
滯幽途拘留里域尚應考録執對未除一切
罪爽並要日下疾速取證結絶䟽出應度之
衆及浮遊四野飛爽遊䰟五道三途四生萬
類應干孤䰟滯𩲸伺候文移到日悉行拘集
逓發前來承領齋功以時升度事畢具奏依
格叙勲謹牒
　太歳年月日牒
　　　當郡城隍
靈寳大法司牒上某州府城隍主者
　當司據(入事/同前)
牒請詳事理即與行下管内縣鎭村墟山林
溪谷古跡靈壇社稷典祀應千合屬去處(皆/同)
(前/牒)
　　　牒官將
靈寳大法司牒上靈寳官屬童初府官將
　當司據(入意同/社令牒)
牒請詳事理依準
洞玄靈寳經科即與部帯吏兵一合前赴齋
所駐劄奉宣天令翻布符章攝𩲸召䰟謄章
進表旁周三界上極九霄地府水府隂曹冥
域文移所及隨事感通齋事圓成奏勲如律
謹牒
　右件上境奏申則關上界直符日直主者
　地府嶽府申牒則關中界功曹同逐處里
　域等神
　水府申狀則關下界直符逓發
　黄籙再告之例大畧如此若請命天廷告
　聞齋事則止奏上境則不必申聞中下界
　亦可儻齋期尚逺則告之後又三告可也
　今立第三告奏檢以備行用或齋期己近
　擇日巳定則不必用前件再告文移只預
　告之後便以第三告之檢作再告申發更
　詳事體重輕齋期逺近臨事斟酌務令適
　中乃爲盡善或資觀美廣列文移繁冗太
　過則徒費爾髙識之士更從長行之
　　　第三次奏
玉清上清太清昊天北極天皇
后土東極
　　　申
天樞院引進泰玄都省童𥘉五府
玄師三師三官
牒
官將
　　　奏三清三狀同式
具法位臣姓某
　右臣先據入意郷貫某人投詞稱某親年
　月日時生於某年月日時在某處身故乞
　行崇建
　無上靈寳黄籙大齋幾晝夜朝眞行道備
　物陳儀上福邦家保安寰宇旁資含識普
　度孤䰟集兹善功專用薦拔亡過某䰟起
　生度化謹取今月某日於州縣某處舒壇
　蔵事恭爲關行(臣)擬告行元始符命金籙
　白簡長生靈符救苦眞符破地獄眞符拔
　幽䰟眞符九龍符命太上敕赦生天寳籙
　靈寳本科諸眞符命混元神虎玉札遍下
　十方三界地獄冥曹原赦三途五道十類
　四生應度一切孤䰟及某人家九玄七祖
　内族外親與係薦某䰟出離幽境悉赴齋
　壇顯現形儀以時受度謹再録狀昧死上
　奏
虚无自然元始天尊玉陛下恭望
道慈𠃔臣奏請所有前件符命容臣奉行仍
祈道炁廣覃特俾幽冥開泰臣干冐
道威下情無任戰慄待罪之至謹奏
　　　奏昊天北極天皇后土四狀並同
具法位臣姓某
　右臣先據(入意/同前)謹再録狀昧死上奏
太上開天執符御曆含眞體道昊天玉皇上
帝玉陛下恭望
天慈允臣所奏特降
敕命告下十方三界應干合屬去處普行赦
宥係薦亡爽及各家宗祖親姻三途萬類一
切幽䰟赴壇受度所有前件符命容臣便冝
書篆次第宣行臣干冐
天威下情無任戰慄待罪之至謹奏
　　　奏東極
具法位臣姓某
　右臣先據(入意/同前)謹再録狀上奏
東極青宫太乙救苦天尊玉陛下恭望
道慈允臣所奏特敕飛天神人下九龍符命
遍詣十方三界地獄幽關(云寫皆同/昊天狀式)
　　　第三次申天樞院引進狀(同前/𥘉式)
　　　第三次申泰玄都省
具法位臣姓某
　臣猥以庸資叨承大化未明炁候冐列班
　行夙夜戰兢罔知自效誓勤利濟或報毫
　分臣先據某郷貫某人投詞穪某親某年
　月日時生於某年月日時身故乞建
　黄籙大齋福國康時拔幽濟顯集兹善果
　資薦前件亡䰟臣謹祗率法流於某處舒
　壇立纂列像陳儀以某日爲始宿啓建壇
　攝召幽䰟修齋啓事於某日昧爽以後三
　日九時朝眞懴謝行香誦經廣施無礙斛
　食普度十類幽䰟併係薦某䰟請炁錬度
　傳符受戒俾遂超生至某日修設三界髙
　眞清醮三百六十分位昭答
　天恩今者齋事有期臣擬告行元始符命
　金籙白簡長生靈符救苦眞符出離生死
　眞符東極青宫九龍符命太上敕赦生天
　寳籙靈寳本法元始符命諸品靈符混元
　神虎玉札遍下十方三界地獄冥曹赦宥
　亡䰟某及其家九玄七祖徃逝宗親四海
　九州三途五道十類四生幽䰟滯𩲸出離
　隂境悉赴齋壇須至再具申
　聞者
右謹具申
三天門下泰玄都省主宰髙眞恭望
眞慈允兹申請特與敷奏天闕取旨告下三
界隂曹主録亡䰟應干合屬去處悉令依應
開扄啓閉釋宥罪䰟仍乞差降三洞四輔經
籙法中官將吏兵法中官將吏兵靈寳官屬
神虎追䰟攝𩲸將吏(臣)所行諸法中追攝官
將十方飛天神人玄都金龍驛㬰茭龍驛吏
三界四直傳奏直符功曹玉童玉女監齋直
使千乗萬騎眞靈付臣行司頒命宣符追䰟
攝𩲸傳神達悃營衞齋壇俾遂感通以福幽
顯臣干冐
眞威不勝惶懼之至謹狀
　　　第三次申五府
具法位臣姓某
　臣謹據(入意同/省狀式)
右謹具申
天師眞武翊聖天猷天蓬(云同/省狀)
　　　第三次申玄師
具法位臣姓某
　臣謹據(入意同/省狀式)
右謹具申
玄中大法師恭望
師慈(云同省/狀式)
　　　第三次申三師
　臣伏覩黄籙齋法䇿役萬靈苟有謬違莫
　逃譴罰如(臣)者塵途下士季世晚生匪仗
　師恩委難昭格臣先據(云入意/同前式)須至再具
　申
　聞者
右謹具申
靈寳度師眞君
靈寳籍師眞君
靈寳經師眞君恭望
師慈(云同/前狀)
　　　第三次申三官
具法位臣姓某
　臣夙籍微因乆承眞䕃冐膺法籙之職獲
　居利濟之司誓盟之初退墮有譴再申衷
　愫荐瀆靈慈臣比據入意至超生道境臣
　據詞度切理合關行臣謹柢率同齋之士
　恭就某處舒壇列象備物陳儀尅取某日
　宿啓建壇至某日修齋行事除巳再行録
　奏天闕告下符命拔度召攝施行外須至
　録狀申
　聞者
右謹具申
下元水官帝君
中元地官帝君
上元天官帝君恭望
眞慈允臣申請特與行下十方三界三元九
宫二十七府百二十曹應干合屬去處悉令
依格照應符命所至根攝亡䰟疾速放停考
對不得拘留隨召赴壇霑領齋薦仍乞原宥
臣與同齋法衆等宿生今世萬罪千愆許容
奉行俾無魔障善縁成就幽顯蒙恩實出生
成之賜臣干冐
眞威不勝惶懼之至謹狀
　　　第三告牒官將
靈寳大法司牒上靈寳官屬童初五府官將
　當司據(入意同前/三官狀)除巳録奏
天闕告行符命外今來齋事屇期合要急行
拘集天下一應孤䰟滯𩲸根攝係薦亡過某
䰟儀依時赴壇報應須至移文
牒請詳巳行請降事理即與關告三洞四輔
經籙法中官君將吏攝召鍊度傳符逹奏十
方三界五嶽四瀆監齋直事兵馬萬神分靈
布炁駐劄行司通逹文移營衞齋事傳符宣
令上表謄章攝𩲸召䰟關聞幽顯周旋齋果
事畢言功録奏
天廷一如玄律牒至幸疾速依應施行謹牒
　恭覩
　三境天尊號曰虚无自然洞眞元始天尊
　曰太上道君洞玄靈寳天尊曰太上老君
　洞神道德天尊只得如此蓋三炁則大道
　也本不可名聚而成形故謂之天尊乃不
　得巳而强名也至於太上道君太上老君
　之稱則見於古來經典及其立教則有洞
　眞洞玄洞神之分是以三尊之號極止於
　此近世天心正法中則稱王清上帝上清
　大帝太清大帝此則以世法尊之以主宰
　言之謂之帝此外以意杜撰好竒尚異未
　免褻瀆矣
　　　黄籙正奏及關申三界合屬去處
玉清上清太清昊天北極天皇
后土東極南極木公金毋九天
上帝三十二天上帝五老天君
　巳上並係奏狀
申師𥙷軄童初府祈晴畫一申天省
北斗日宫月府九皇夫人五星
二十八宿南斗玄師童初五府
葛仙翁許眞君天官地官
五帝監齋採訪使者救苦大惠
二眞人九天司命九天司馬
三界魔王黄籙院南昌上宫
三元將軍天樞院引進狀五帝大魔王
　巳上並係申狀
牒神王緫牒將吏
　前項奏申牒文並關上界功曹日直時直
　主者
酆都東嶽上卿五嶽帝君泰山府
洞天福地靖治九壘紂絶隂天宫
泰殺諒事宗天宫明晨耐犯武成天宫
恬照罪炁天宫宗靈七非天宫
敢司連宛屢天宫泰素妙廣眞君
隂德定休眞君洞明普靜眞君
玄德五靈眞君最勝耀明眞君
寳宿昭成眞君神變萬靈眞君
無上正度眞君飛魔演慶眞君
五化威靈眞君酆都髙明司直
酆都東明眞公酆都西明眞公
酆都南明眞公酆都北明眞公
鬼官北斗酆都大禁晨酆都中禁晨
酆都侍帝晨酆都鬼官司命
酆都丈人宫酆都北都宫
　巳上並係申狀
酆都變生府酆都五道都府
酆都泉曲府酆都北天修門郎
酆都北彈方侯酆都南彈方侯
酆都溟泠大神酆都西明郎
　已上並係牒文前項申牒關付中界功曹
九州社令州縣城隍太歳土府
蒿里丈人
　已上牒文引付逐處沿路土地傳逓
水府暘谷漢江水帝楚江水帝
湘江水帝淛江水帝吳江水帝
楊子江水帝川江水帝松江水帝
荆江水帝
　巳上並係申狀
東海淵聖廣德王南海洪聖廣利王
西海通聖廣潤王北海沖聖廣澤王
江瀆廣源王河瀆靈源王淮瀆長源王
濟瀆清源王馬當山上水府
採石山中水府金山下水府
青草湖大神彭蠡湖大神
丹陽湖大神謝陽湖大神太湖大神
　巳上並用牒二項狀牒並關下界功曹
　　　玉清狀上七御狀
具法位(臣)姓某
　右臣胎生濁質末學庸資幸承宿慶之深
　叨佩靈章之寵功能未著罪戾巳彰惟有
　濟顯拔幽庶可立功𥙷過是以不量微賤
　輙瀆穹髙況奉誠詞豈容抑絶臣謹據某
　郷貫某人投詞乞行崇建
　無上靈寳黄籙大齋祝君康時保國安家
　拔度九先六族普資五道三途集諸善因
　專伸追薦亡過某等䰟及保安某家見存
　眷屬臣除巳節次上聞外今來謹爲祗率
　法流按儀修建尅取某月幾日宿啓建壇
　自某昧爽爲始三日正齋九時朝奏攝召
　係薦亡䰟及九州四海萬𩔖四生五道三
　途沉䰟滯𩲸享食受鍊證品超生滿散修
　設清醮三百六十分位昭答
　恩庥庶俾幽關無沉溺之䰟斯民躋壽㡽
　之域謹再昧死録狀上奏
虚无自然洞眞元始天尊玉陛下恭望
道慈容(臣)開度頒下合屬眞司照應施行請
降恩光證明修奉臣干冐
道威下情無任戰慄待罪之至謹奏
　　　上清
太上道君洞玄靈寳天尊王陛下
　　　太清
太上老君洞神道德天尊玉陛下
　巳上三狀同式
太上開天執符御曆含眞體道昊天玉皇上
帝
中天紫微北極大帝
勾陳星宫天皇大帝
承天効法厚德光大后土皇地祗
　巳上四狀並同三境狀式三帝攺云天慈
　后土攺云宸慈
　　　申天樞院引進狀如前式
　　　東極狀(方函上詣/東極青宫)
具法位臣姓某
　右(臣去同三/境狀式)謹再録狀上奏
東極青宫太乙救苦天尊玉陛下恭望
道慈允臣奏請特與申敕十方无極飛天神
人救苦童子合千官將吏兵遵照巳行請降
九龍符命事理遍詣十方三界夜府幽扄考
治之司執對之所應千合屬去處開關啓閉
赦罪釋𡨚拔度係薦衆䰟以至四海九州三
途萬𩔖遊神飛爽一切孤䰟出離苦趣悉赴
齋壇領霑宸休以時升度臣干冐
道威下情無任惶懼待罪之至謹奏
　　　南極狀(方函上詣/南極帝闕)
具法位臣姓某
　右臣㐲念德薄罪深自悲濁陋豈期昌運
　獲被玄津未際眞師無門效報敢勤濟度
　少補夙愆臣謹據(入事同/三境狀)須至録狀上奏
南極長生大帝陛下恭望
天慈允臣所奏特與告下南方丹天世界朱
陵火府差降錬度官君將吏下赴齋壇治錬
所度亡䰟及五道三途四生萬𩔖一切幽䰟
上登朱宫流火之庭名書紫䇿度化更生庶
使齋福普覃幽明均慶萬方康泰衆𩔗昭蘇
臣干冐
宸威下情無任惶懼待罪之至謹奏
　　　木公金毋各一專狀
　世稱木公爲東華丹林大帝者别是一位
　非木公也金毋有稱丹皇道君者亦别是
　一位男眞之極尊者稱道君女眞之極尊
　者稱元君又或稱萬炁祖毋元君此雖是
　女眞亦别是一位非金毋也古來羅天醮
　位可考此經誥䟽出不宜以世俗更易之
　金木者乃隂陽之根宗鍊度之所𨽻也
　　　木公狀(方函上詣東/華上相宫)
具法位臣姓某
　右臣輙忘微賤僣冐穹髙尚祈寛恩免加
　誅譴臣謹據(入事/同前)須至昧死録狀上奏
東華上相木公青童道君陛下恭望
道慈允臣所奏憫憐未學成就齋功庶使澤
及幽明福周寰宇臣尅以某日建壇爲始錬
度䰟儀欲乞宻降乾象之英華特布眞陽之
生炁治録係薦亡䰟等及三途五道萬𩔖四
生一切幽䰟即使九竅重開百關再造表裏
洞徹内外光明返性聚神知根復命超登善
境共陟仙郷以至幽夜昭蘇乾坤寧謐臣干
冐
道威下情無任惶懼待罪之至謹奏
　　　金毋狀(方函上詣/西靈龜闕)
具法位臣姓某
　右(臣云同/前式)須至昧死録狀上奏
白玉龜臺九靈太眞金毋元君(闕下)恭望
睿慈允(臣)所奏憫憐末學成就齋功臣以某
日建壇爲始錬度䰟儀欲乞潜布西闕之靈
津特降眞隂之妙炁冶錬係薦亡䰟等及五
道三途四生萬𩔖一切幽䰟即使九竅重開
百關再造表裏洞徹内外光眀反性聚神歸
根復命超登善境共陟仙郷以至幽夜昭蘇
乾坤寧謐臣干冒
道威下情無任戰慓待罪之至謹狀
　　　九天上帝狀
具法位臣姓某
　右臣輙瀝丹𠂻上千霄鑒臣凡愚穢質叨
　佩靈文軄在宣謄教當濟拔凡有披訴敢
　不上聞(臣)謹據(入事/同前)須至録狀上奏
鬱單無量壽天帝陛下恭望
天慈允臣所奏特與告下合屬眞司照應即
使齋功成就魔障不生福被寰區澤覃家國
乞降帝眞胞命元元一黄演之炁下布齋壇
灌錬所薦亡䰟某等及五道四生三途萬𩔗
一切孤䰟即使回骸生炁立影聚神得沐玄
津重資道性知根復命咸遂生成臣干冐
天威下情無任戰慄之至謹奏
　右九天九狀並同式只攺聖位及某炁依
　生神章寫
　　　三十二天帝(用三十二狀聖位/照依度人經上寫)
具法位臣姓某
　右臣輙伸塵悃上瀆叢霄伏念臣季世駑
　材靦顔覆育叨承大法德薄罪深妄意宣
　宏冀圖補復臣謹據(入事/同前)須至謹録狀上
　奏
太皇黄曽天帝陛下恭望
天慈允臣所奏特賜
恩光俯燭鑒映齋壇給降洞玄法籙所𨽻官
童將吏靈寳官屬依科受事成就齋功仍乞
敷靈寳之慧光法乾坤之造化爲係薦亡䰟
某等及五道三途四生萬𩔖含情抱識一切
幽䰟蕩除昬翳含哺除陽溟涬生津立根受
祖恍惚有象感炁凝神庶使幽途無沉滯之
䰟人世迪丕平之慶恩周家國澤被華夷臣
干冒
天威下情無任戰慄之至謹狀
　太歳年月日具位(臣)姓某狀


上清靈寳大法卷之二十八
上清靈寳大法卷之二十九仙二
　　　　　(洞玄靈寳法師南曹執法典者/權童初府右翊治金𠃔中編)
　奏申文檄品
　　　青詞關
靈寳大法司
　本司今月某曰夜爲某人追薦某人開建
　道塲所有齋官青詞合行謄進除望闕宣
　奏訖今逐一用方函封印全須至關發者
右關某日某時當直功曹使者上界直符捧
詣三天門下投進即請使騎星飛靈車速駕
昇無極之天闕赴合屬之宫曹火急傳馳以
時奏進庶使精𠂻上逹詞悃亟通母致稽停
早垂玄感故關
　　　發五府申狀關
靈寳大法司關童初府時直使者
　當司𨽻名三天門下通籍重明上宫膺童
　初府之詞章攝翊治所之軄任遵行教典
　合行科條事應上聞法許關告當憑時直
　主者逕達本屬眞司今有緊切申牘須至
　關發者
　一申狀一方函封印金上詣
　上清童初府申上
右關某日時當直主者請騰翔雲路軒翥天
衢馳神騎於頃刻之間達至悃於呼吸之際
詞陳速傳宫府即聞如有故氣之妄侵以致
鬼邪而敢阻即須攝赴天獄速送冥曹究其
罪源寘之玄憲仍使箋牘之上逹早希報應
之下臨立待感通幸毋稽延故關
　　　發北斗狀關
靈寳大法司關日時當直功曹二使者
　當司執軄玄曹嗣法天省攝濟顯拔幽之
　任備除邪立正之司法許申謄格當關告
　今有緊切文狀上詣中天北斗宫事應具
　聞合行關者
　　一申狀一函封印全上詣
　　中天北斗九皇星宫申上
右關某日某時當直功曹二使者控轡雲衢
騰身霄路入罡風而穿灝炁上徹星宫持封
事而逹凡忱即聞斗極如鬼妖之敢侮或邪
祟之妄干即擒解所屬眞司攝赴就近天獄
庶使詞陳不壅報應亟彰立待通傳切勿遲
滯故關
　　　發嶽府狀引
靈寳大法司
　本司嗣法靈寳南曹攝五元素府理冝濟
　度隱顯格當關告幽冥地界之神自應遵
　奉玄科之式所合按行今有急切公文前
　詣嶽宫申上特憑遞發須至專行
　　一申狀一函重封印全謹上詣
　　東嶽帝宫申上(如申府即云東/嶽泰山府申上)
右引某處里域土地至東嶽下沿路土地及
地界合屬干係等神請承領公狀準此所行
以次轉遞齎持逐處分明交度勿違時刻作
急通傳如有故炁干侵以致下邪邀截即須
擒解泰山曹局攝所屬城隍盡理窮研依律
根治所有公狀仍與申聞毋輙稽延立須響
應
　太歳年月日時引
　　　發城隍牒引
靈寳大法司
　本司受命上穹分司玄軄緫録顯幽之不
　典督察妖異之亂常依按科條合移文牒
　今有公牒一角封印全前赴某處城隍司
　投下須至專行
右仰某處里域土地正神仰承領引文齎持
公牒前詣城隍主者神前即時分明投下急
速傳達亟切通聞如有邪鬼干侵妖異阻截
一就擒解攝行究治罪源寘之天律須管公
文即達不請頃刻稽延
　太歳年月日引
　　　告救苦符關
靈寳大法司
　當司今爲某人崇建某齋拔度係薦某䰟
　及五道三塗四生萬𩔖一切孤䰟今有符
　命須至告下
　　元始符命金籙白簡眞符
　　太上破地獄眞符
　　太上拔幽䰟眞符
　　東極青宫救苦九龍符命(此符若作專/牒則於關内)
　　(除去飛/天神人)
右關十方飛天神人玄都茭龍驛吏六道功
曹齎持符命遍詣三界十方冥關幽路天牢
地獄嶽瀆靈司分野名山城隍里社應干合
屬去處拔度亡故某人等魂及五道三塗四
生萬𩔖一切幽䰟滯爽並與疾除罪簿落滅
惡根出離冥關悉詣齋所領霑天澤證品超
生不許稽違有妨開度故關
　太歳年月日時關
　　　告長生符關
靈寳大法司
　當司今爲某崇建某齋薦拔某人今有長
　生靈符須至告下
右關金龍驛吏齎持符命遍詣南方丹天世
界超度亡故某人等䰟及五道三塗四生萬
類一切幽䰟滯魄錬神流火度𩲸朱陵火急
奉行母得稽滯故關
　太歳年月日時關
　　　專發九龍符命關牒
靈寳大法司
　當司今爲某崇建某齋拔度亡故某人等
　䰟今有東極青宫九龍符命須至告下
右牒十方飛天神人九龍符命使者普詣三
界十方冥關幽路黄泉夜府嶽瀆靈司分野
名山城隍社令一切天牢地獄主者咸領符
命拔度亡故某人等䰟及五道三途四生萬
𩔖滯爽幽靈赦滌愆非解除考對拔出地户
超脫重隂俓詣道塲恭承齋薦請火急施行
謹牒
　太歳年月日時牒
　　　正薦功德牒
靈寳大法司
　當司先據某郷云云投詞乞行崇建黃籙
　大齋薦拔某人超生善境除巳按科修崇
　並巳周圓須至給牒爲據者
　　一某月某日具奏
　一帝申聞三界眞司預告齋事
　　一某月某日第二次具奏
　天闕申聞上境眞司關告地水合屬去處
　敷告齋事
　　一拜奏
　素車白馬章一通開通道路章一通
　沐浴錬度章一通酆都拔罪章一通
　昇度亡人章一通救苦表一通
　木公金毋錬度表一通九天上帝表一通
　啓師牋六通謝師牋六通
　青詞幾通言功朱表
　　一齋壇告下
　救苦眞符長生靈符
　九龍符命破地獄眞
　拔幽䰟眞符神虎玉礼
　元始符命普告三界符
　歷關諸天符敕制地祇符
　出離生死符太上敕赦生天寳籙
　　一請光破暗
　　一宿啓建壇
　　一敷露玉文
　　一正齋三日幾時升壇轉經
　　一關㸃
　九獄神燈破獄開關九巵神燈
　　一攝召䰟儀沐浴朝眞
　　一呪施雲㕑妙饍
　　一普召五道三途幽䰟沐浴朝眞謁帝
　　一恭行水火錬度
　　一修設
三界髙眞清醮幾分位上謝天恩
　　一投送
　三簡紀勒齋功
　　一傳授
　靈寳上天黄籙一階
　　一給付
　昇天大劵昇天左右劵
　　　四鎮合同符一分酆都山眞形
一建立
　遷神寳旛廻黄寳旛
　　一印給
　太上某經
　　一焚化
　某經冥財
牒前件功德並用資薦亡故某人承兹善果
頓悟宿因蕩塵漏以俱空解沉迷而盡釋萬
𩔖不着一性自眞永離幽夜之郷早歩逍遥
之境人間天上執此爲憑故牒
　太歳年月日牒
　齋事告終謝恩設醮乃召儀也謂勞動神
　靈召役將吏合行酬謝故於散壇之次三
　獻效禮與其餘醮設不同是以正奏狀
　内各請俯盻齋壇故今不用請醮狀矣凡
　文移所及之處並列醮位却逐一專狀獻
　謝今列獻狀于左右其餘醮告合專狀請
　降者自從事而行
　　　進獻狀
具醮官(臣)姓某
　　　　　龍車一座
右謹隨狀上進以聞謹進
　太歳年月日具醮官(臣)姓某上進
　　　　　　　　具髙功(臣)姓某謄進
　　　上界列眞獻狀
具醮官(臣)姓某
　　雲馬一騎
　　金錢一分
右謹貢獻以聞謹狀
　太歳年月日具醮官(臣)姓某狀
　　　　　　　　　具髙功(臣)姓某謄進
　　　中界下界獻狀
具醮官(臣)姓某
　　雲馬一騎
　　金錢一分
右謹上獻伏望聖慈俯賜鑒納謹狀
　太歳年月日具醮官(臣)姓某狀
　　　　　　　　　具髙功(臣)姓某
　　　發龍車狀關
靈寳大法司
　今月某日爲某修建某齋滿散設醮謝恩
　所有齋官進獻上帝龍車隨狀以聞須至
　關發者
右關某日某時當直功曹上界直符使者請
上詣
天廷投進不請稽延故關
　太歳年月日時關
　　　三界醮儀關
靈寳大法司
　當司今月某日爲某人修建某齋滿散修
　設三界髙眞清醮幾分位昭答天恩所有
　醮獻錢馬須至關發者
　　　逐一開具
右關三界直符年月日時四直功曹里域等
神即請分司逐一投達髙極三天之上旁周
六合之中預醮眞靈齋壇官屬咸通致悃各
貢微儀希神騎之速馳庶醮誠之母壅幸遵
眞敎上賛玄科故關
　　　天省謝過狀
具法位(臣)姓某
　(臣)不避深譴再露微衷仰冀慈憐始終寛
　宥(臣)昨據云云投詞崇建某齋幾書夜設
　醮謝恩除巳祗率法流關行事畢竊慮(臣)
　等資品庸下性識昏蒙不練敎科未能隱
　奥犯違禁戒謬度典章朝謁非儀奏申失
　格詞章繁黷符篆乖訛以致辠結天司名
　書黒簡闔壇戰懼無地措躬須至申聞者
右謹具申
三天門下泰玄都省主宰髙眞伏望眞慈曲
垂省録特與敷奏天闕仰希原赦(臣)等自建
齋至于滿散一切罪犯▲除過籍湔洗瑕愆
庶齋福無𧇊生靈蒙祐(臣)干冐眞威不勝惶
懼之至謹狀
　太歳年月日具法位(臣)姓某狀
　　　童初府謝過狀
具法位(臣)姓某
　(臣)不避深譴(同前省/狀式)
右謹具申
三天扶教輔元大法師正一靜應眞君(列四/聖位)
恭望眞慈(同前/省式)
　　　發狀關
靈寳大法司
　今發緊切申狀二函上詣
　三天門下泰玄都省
　上清童初府須至關遣者
右關某日某時當直功曹上界直符使者速
邁雲程急馳飈馭俾誠悃亟通於上境庶詞
章早徹於眞司佇俊神㓛即昭玄應故關
　太歳年月日時關
　右謝過二狀以六幕諸眞並有謝牋惟天
　省并五府合行首陳懲犯天師巳在六幕
　内今申聞五府又不容除去天師一位但
　不行此之士主行自冝除此一狀却專申
　天省而巳
　　　又榜文
　齋壇舊榜文舊科所有者不甚繁雜若隨
　俗増益恐徒費紙劄於事無備如近世有
　告諭將吏誓言傍又有約束將吏榜顯然
　重復此𩔖尚多今擇其不可免者從舊式
　重撰于左如神虎壇榜合在神虎攝召品
　曉諭孤䰟楴合在施食普度品蓋恐章表
　局書繕欲得檢式皆聚一處故以諸榜悉
　附文檄之品只章表自作一品也
　　　齋壇節次榜
靈寳黄籙大齋壇
　本壇今月某日爲某崇建無上靈寳黄籙
　大齋㡬晝夜上資邦國普福生靈濟拔五
　道三塗開度四生萬𩔖集兹善果專用追
　薦亡故某䰟靈超生善境謹率同齋之士
　共宏無上之科冝立成規免違玄範法事
　節次遵此按行
　　逐一開具(詳細並見/黄籙次序)
右榜壇所普用資聞各冝整服肅容循規合
式常須進上有序母令關奏失儀共竭精誠
上祈感格故榜
　太歳年月日榜
具位髙功姓某押
　　　經榜
黄籙齋壇
　本壇令月某日爲某崇建無上黄籙大齋
　福國康時拔幽濟顯廣資萬類普度三塗
　集諸善功用薦亡故某人早遂超昇除已
　具録奏聞尅期修建今先以某日看誦仙
　經講宣妙㫖上獻十方髙眞開化萬類幽
　䰟謹列品目于後
　　太上洞玄靈寳無量度人上品妙經
　　太上洞玄靈寳自然九天生神玉章
　　元始靈書中篇大梵隱語
　　太上老君說常清靜經巳上祝獻
　　十方三界上聖髙眞齋壇醮席一切聖
　　衆
　　太上洞玄靈寳無量度人上品妙經
　　太上洞玄靈寳自然生神章經
　　太上道德經元始靈書中篇大梵隱
　　語黄庭内景玉經巳上開度係薦亡䰟
　　太上洞玄靈寳無量度人上品妙經
　　太上洞玄靈寳自然生神章經
　　太上道德經元始靈書中篇大梵隱
　　語黄庭内景玉經巳上開度五道三塗
　　四生萬𩔖一切幽䰟
右伏以玉笈琅函發靈機於上境金書瓊札
孚妙化於人寰保却運於無窮極顯幽而普
濟以今齋期將屇經席宏開仗此善功用祈
景貺尚冀同齋羽褐預軄壇官誠意而精心
俾毋差於想念肅容而端巳使勿越於禮儀
所期感格於九清庶可保寧於萬彚皇圖延
永社稷𠃔昌華夏和平顯幽全濟即使係薦
亡某普度沉靈倶霑清靜之風咸逹希夷之
妙旁均有識同證無爲故榜
　年月日榜
列六軄位姓某
具髙功軄姓某
　右經榜乃欲看誦俱能見數故也每日晚
　誦經畢當榜内經文品目之下注云某人
　誦幾過日分足則併計而䟽之庶不差疊
　亦不必預定過數恐數目多而誠心簡怠
　也今榜所叙諸品經目與近世所行頗不
　同蓋古來靈寳法中叙云黄籙前期三十
　六日預修誦經堂率同齋之士入靖對齋
　不交人事精誠看誦度人上品妙經九天
　生神章經道德二篇黄庭玉經近期則習
　儀演事此古法也所謂入靖者使塵俗不
　侵内外專一母人物往來言辭煩雜始可
　存神誦經思眞念道𥘉非天台靈寳法中
　妄立靖名欺世罔人之比所以經書只稱
　四品而不及綴十不及一其間眞僞錯綜
　邪正混淆自非高才未易分别惟度人一
　卷生神九章最爲玄古故誦之致飛天下
　觀萬神朝禮蓋以天中之音而感格髙靈
　也及其攝召亡䰟聞經聽法於道德五千
　文涵藴混元之秘内景琴心訣包藏造化
　之機倘誦之者深徹玄樞則亡䰟豈不言
　下開悟餘雜經有妙義之文固衆然道德
　黄庭豈筆舌可殫上學髙逺之人自能意
　㑹淺近庸愚之輩因此榜興不如是不足
　謂之非常道也
　　　曉諭將吏榜
無上黄籙大齋壇
本壇切照黄籙科品實𨽻下元中宫䇿役
萬靈權網九府上録三界下緫六天齋福
普覃無所不度靈光煥燭有感皆通天子
以至庶人皆得修奉幽關暨于陽境咸被
生成今齋主某人齎信祈恩束躬瀝悃請
　修齋直願濟存亡是以按格謄詞依科蕆
　事舒壇立纂備物陳儀設軄修齋轉經行
　道盟天告地拜表上章追攝係薦亡靈普
　召含情幽爽廣度三塗五道旁資萬𩔖四
　生除滌愆瑕脫離沉滯徑辭幽府悉赴齋
　壇聽法聞經享食受度上祝
　皇圖永固聖壽綿長六氣和平四民康樂
　烽烟罷警禾稼豐登集此善緑專申追薦
　亡某人等䰟上及九祖七玄以致五音六
　族先亡靈識近逝神儀超出重隂解除宿
　垢度䰟朱府鍊質舟天錬炁聚眞返生澄
　性次保家門咸泰姻眷均休尚慮壇墠未
　嚴禁戒罔肅下官故炁厭穢妖塵濁混靈
　場昌登齋折違越禁忌敗亂紀綱或地界
　神祇奉承簡怠或傳奏官吏關告稽延或
　列軄衆神失嚴守衞或里社主者不加專
　勤倘有玷於齋功實上違於玉律事體至
　重典格非輕事巳届期理難曉諭
右榜壇前請靈寳官屬執軄萬神五元素府
天神將吏雷霆諸司主宰齋壇干繫衆神䖍
遵黄籙之科共蕆下元之格部率將佐篤役
吏兵㑹合當所城隍監勒合干里社衞護壇
界鎭肅方隅驅却妖氛掃清厭穢倘有拒逆
輙行干侵即請申収有司速送天獄依律研
究治罪施行所有章表文移悉資導達符章
命令咸藉宣通布九清十極之恩休度三界
十方之沉滯祈帝眞之鑒盻庶齋直之無魔
率勵昭甦普天全濟解壇散席拜表言功一
如太眞之儀用謝至神之貺故榜
　年月日榜
具髙功姓某押
　　　神虎攝召壇榜
黄籙大齋壇
　本壇今月某日爲某崇建黄籙大齋恭按
　科儀合行攝召係薦衆䰟各家宗祖及五
　道三塗四生萬類含情抱識滯爽沉靈附
　旛見形領薦受度切照瓊編紫笈大敷濟
　物之科玉札丹文顯著召䰟之格開九泉
　之昬暗拯萬國之幽沉降九龍符命以頒
　恩仗七司玉女而宣令雄左雌右上三境
　而下六天陽耀隂靈追衆䰟而集萬鬼召
　攝毋稽於頃刻報應立待於須㬰蕆大道
　之神功遂皇民之精禱即行拘集咸俾昭
　彰巳立靈壇須至曉諭
右榜請北魁玄範府官吏七眞玉女本司追
攝合千官吏遵奉眞符頒行玉札遍詣十方
三界五嶽九幽十洞六天九州萬國名山福
地江海河源典祀神庭城隍社令黄泉蒿里
幽路冥關主宰䰟𩲸之司校量罪福之所嚴
行追攝速與根㝷係薦亡靈萬類幽爽差撥
官將部衞形䰟出夜府以來臨附靈旛而報
應功成事畢拜表叙勲故榜
　年月日榜
具髙功法位姓押
　　　率勵壇官榜
　建齋設醮髙功之軄首領一壇禮絶衆官
　乃齋法也但共壇之士不過同學之人爲
　衆官所合共尊髙功而髙功亦冝自處謙
　退近者申嚴壇衆乃以榜約束衆官誠非
　可行之格今止作髙功僉名率勵壇官庶
　爲允當
某伏聞大道開先髙眞憫物先天立教歷劫
度人敷二十七品之齋列四十二等之醮和
天安地保國寧家遂立法籙之班爰備關宣
之軄故奉教行科之士乃拔幽濟顯之司儻
能隨事以殫誠自可積功而度世欲精誠而
不替冝典格之無𧇊或形失禮儀心妄專薦
則髙穹之蕩蕩未易感通兼玄憲之昭昭恐
膺考罰𤯝結三官之府過標五帝之宫懼夫
筭減而福消甚至䰟沉而身墮如某者山林
下士江海塵蹤學矣徒勤未遇眞師之𢌿付
行之粗乆幸蒙上帝之寛容然而事無間於
重輕齋不拘於小大全藉壇官同志法衆恊
心賛助其行彌縫其闕左提右挈俾物墜於
善功始敬終勤庶曲全於齋事從容登降和
暢關宣舉措勿越於眞科想念不離於大道
正乃心而誠乃意恭其事而守其規若心怠
而形恭將速欺天之罰苟意誠而理紊則貽
失格之辜要當内外精專身心純篤閑居親
愛之友不應戲笑於壇中平時悲怨之儔安
敢忿恨於齋次敷宏大化本是非輕對越上
眞勢須自檢幸垂清聽同鑒丹忱某禀聞
　　　曉諭孤䰟榜
靈寳大法司
　當司今月幾日爲某人崇建無上黄籙大
　齋廣設斛食普度一切孤䰟等衆或犯法
　赴刑身首異處或投河自縊非命而終或
　骨斷筋傷或陣亡兵死或沉痾乆疾積滯
　腹心或腫痛瘡痍潰爛肢體或墮崖墜木
　或破質䘮軀皆生世之時有形之際幻身
　淪没失於正終迷執之情常爲沉滯無歸
　之魄延注無窮但人之體軀假合而就百
　榖五味滋長肌膚手執足行耳聞目見飢
　寒飽暖千動百爲豈期皮肌血肉自能爲
　之乃禀兹一靈聚爲神炁神凝炁注五味
　以生炁散神馳百骸莫駐所謂肢體傷壞
　皮肉不全蓋以重濁之資無非有質之物
　一靈之軄本何所傷然而幽爽沉靈孤䰟
　滯𩲸或衘刀帶索處於幽關或斷首殘身
　迷於鬼域病亡而未離痼疾産死而常帶
　血腥或恍惚而覩其形或夢寐而見其像
　固是尸骸損傷於人世豈得䰟神零落於
　冥郷四大百骸炁血之府血腥垢穢出於
　身中神已歸空身化塵土腥穢遺質之物
　沾汚巳往之神夫人生爲有神死則爲鬼
　若刀與索無識無情用於一時終歸杇壞
　豈有䰟識尚隨鬼身蓋有質之物而傷有
　形之軀旣死之䰟安能持有形之物事實
　如此理極昭然良由執着形骸留戀尸體
　彼但記其命過之際所以惡終而兹在隂
　之靈復懷舊想志念着於體質之域故形
　儀如初死之時鬼迷執而成形人心疑而
　見像夫豈知有體則有全有闕有形則有
　病有安身常不存患將安在若於巳死之
　後尚念在世之損傷亦巳惑矣今爲無體
　之䰟復慮生前之疾苦不其愚哉雖則分
　有昇沉多因自罹執着除巳關告靈寳官
　屬執軄萬神曉悟孤䰟開明正性亦在致
　壇之衆深悟此理應生前帶腥染穢横死
　惡終之類當知巳壞之骸不須顧戀有靈
　之識自可昇騰毋執惑情縁無留戀尸體
　一朝警覺如出昏衢以損傷而斃者今不
　見其損傷以濁穢而亡者今何甞有濁穢
　以殘疾而困者今亦無殘疾以聾啞爲人
　者今亦自開聦一性沖融群迷頓决恩愛
　豈能俱絶若戀着未有休期𡨚讎未易遽
　忘然償報則何解釋赴壇相㑹恩怨一空
　況於富貴功名豈能長乆金珠財寳安能
　終隨身巳不存物猶難戀至此則貧賤何
　累富貴非榮萬事忘情回心易慮収召靈
　識整聚神儀沐浴朝眞享食受薦陶以太
　和之靈澤錬以丹霍之神輝返性復形超
　生度化福郷可陟地獄成空爲無上之因
　縁正好於兹而度脫須至曉示
右榜曉諭到壇孤䰟等衆各宜知悉故榜
　年月日榜
具髙功位姓某押
　𠃔中竊詳建壇之式具存古典而行移關
　申所以寓形其辭而達其事然行之有經
　用之合冝則不在乎過繁儻德不足以動
　幽𡨋學未至於通教典縱使千辭萬幅亦
　爲徒然散壇設醮則止具獻狀蓋建齋正
　奏巳行請降故不用請狀也若㝷常非建
　大齋而專有醮設自合專請專獻各位具
　狀矣齋後之醮不用請狀乃廣成先生降
　神設醮之式非自爲之也若其醮位合照
　奏申文移所及之司并齋内應干將吏並
　當酬謝近者奏申甚廣而醮位或六十分
　位而已更不叅照元來申請去處理誠不
　通兼奏告上帝之外合申牒三界有司乞
　行下原釋罪䰟而已冥牢幽獄狴犴之中
　非承受法官文檄之所今於地界止申牒
　酆都宫主宰冥曹僚屬使亡䰟可拔則主
　宰行下所𨽻之獄無所不可倘使齋誠難
　達天命未頒雖移文陸續恐隂獄未必奉
　承況地獄之在中下界不可以數計經誥
　互有所載如仙戒經正一經業報因縁經
　諸書或云一十八獄又云三十六獄又三
　官二十四獄此其略也幽昧之郷隂冥之
　境掌録愆犯考理罪䰟報係之曹隨處建
　置官吏萬萬之衆無極無窮但其權綱則
　緫于酆都北帝如六天主者十宫眞君之
　類則其有司之大者四明眞公鬼官北斗
　之類則其官僚之要者故逐一申聞矣此
　外諸獄旣不可盡名所是地獄文移並不
　復用使其符命下逮申牒可聞彼主宰之
　司自能行下合屬幽牢矣行教之士欲張
　惶罪福聳動見聞者自别爲之不必行此
　式也
上清靈寳大法卷之二十九















上清靈寳大法卷之三十
　　　　　(洞玄靈寳法師南曹執法典者/權童初府右翊治金允中編)
　奏申文檄品
　　　五老上帝狀(方函上詣餘四狀函東/方青靈天君官並同式)
具法位(臣)姓某
　右(臣)輙瀝丹𠂻上干
　宸聽伏念(臣)久膺軄任竟乏功勤冀贖愆
　瑕輙思利濟(臣)謹據(入事/同前)謹録狀上奏
東方青靈始老天君(陛下)恭望
道慈允(臣)所奏持與流光壇席鑒録齋忱成
就善功提携幽顯庶俾恩覃家國惠浹寰區
仍乞宻錫五炁之生津陶鑄萬途之滯爽咸
令生化各遂昭蘇(臣)干冒
道威下情無任不勝戰慄之至謹奏
　　申師𥙷六軄狀(方函謹詣靈/寳五師宫)或稱門下
具法位(臣)姓某
　(臣)不避褻瀆之誅荐冐至眞之靈伏念(臣)
　措身濁境馳識靈途存念乖違朝修簡墮
　未能寡過苟活餘生尚荷寛恩特容𨽻軄
　欲宏大教莫先度人臣比據入事來詞誠
　篤當濟幽明義合申謄理難抑絶(臣)自揆
　三掠之罪識難蘇九夜之迷䰟非仗哀憐
　豈能就事(臣)謹按古儀齋法出於靈寳今
　得叅佩洞玄部法籙之人方可臨壇𥙷軄
　今來未能盡皆如格是以六軄之内未免
　權用正一諸品法籙弟子備員任事切恐
　有虧成典謹具權冝𥙷列壇官法軄姓名
　在前須至申聞者
右謹具申
靈寳度師眞君
靈寳籍師眞君
靈寳經師眞君
三天扶教輔元大法師正一靜應眞君
玄中大法師几前恭望
眞慈特加省録許以權冝備事庶幾幽顯蒙
恩仍乞敷奏天廷請命頒下三官五帝合屬
眞司照應施行(臣)干冒
師威下情無任不勝寒慄之至謹狀
　　　申五府祈晴狀(方函上詣/元應太皇府)
具法位(臣)姓某
　(臣)身居塵網名玷玄司徒佩靈文未逢眞
　授累干沖聽罪不容誅尚冀洪慈委曲原
　宥(臣)昨據某人等投詞取某日就某處啓
　建黄籙大齋福國康時拔幽濟顯而臣末
　學道淺仙品未充黽勉開壇事多違失下
　戾妖穢之未滌上恐風雨之無時以至今
　來建壇之所或境藏邪恠或地匿妖祥非
　仗師慈難全善果須至録狀申
　聞者
右謹具申
三天扶教輔元大法師正一靖應眞君
北極眞武佑聖靈應眞君
翊聖保德儲慶眞君
天猷副元帥眞君
天蓬都元帥眞君聖前恭望
眞慈俯垂矜允特與敷奏
天闕取㫖吿下雷霆霹靂風雨雲電合屬眞
司至期収歛雲霧止雨停風掃蕩妖氛肅清
天地三光煥耀四炁澄清仍冀差降解穢應
干將吏一合下降監勒某處里域社稷等神
併力同心掃清塵垢祛蕩氛穢整肅齋壇鎭
安境域如有妖精犯觸邪恠干侵即仰所差
將吏以時収繫押赴天獄治罪施行庶使齋
功成就魔障不生(臣)干冒
師威不勝寒慄之至謹狀
　　　天省劃一申狀(方函上詣三天/門下泰玄都省)
　右以正奏劃一申天省狀大畧如此更冝
　臨期詳酌而行或有修建事體不同可以
　隨事増入
具法位(臣)姓某
　(臣)不避再三之瀆上犯斧越之誅惟冀寛
　恩曲加矜宥(臣)比據某郷貫某人投乞崇
　建無上靈寳黄籙大齋福國康時拔幽濟
　顯超度九先七祖廣資五道三途集兹善
　功追薦亡故某克遂超生保安見存眷屬
　除巳祗率法流恭爲修建以今齋期巳定
　須至逐一申聞者
　　一謹尅某日告齋始事宿啓建壇於當
　　日某時進拜素車白馬章是夜某時進
　　拜破酆都拔罪章吿頒元始符命金籙
　　白簡救苦眞符太上破地獄眞符太上
　　拔幽䰟眞符太上敕赦生天寳籙靈寳
　　本法元始符命混元神虎玉札吿下諸
　　天諸地隂陽主司三界十方冥關幽路
　　天牢地獄應干合屬去處依準符命赦
　　宥係薦亡䰟及五道三途四生萬𩔖一
　　切沉靈滯爽風劫罪愆累生執對咸從
　　原釋遵禀玉札追攝赴壇報應受度施
　　行
　　一某日正齋三時朝眞誦經行道是日
　　午時進拜通天救苦朱表開通道路章
　　靜夜破獄召攝係薦某人等䰟及五道
　　四生三途萬𩔖一切孤䰟沐浴朝眞享
　　食受供
　　一某日正齋第二日三時朝眞誦經行
　　道是日某時進拜沐浴鍊度章當夜鍊
　　度三途五道十𩔖四生一切孤䰟傳符
　　受戒度化超生
　　一某日正齋第三日三時朝眞誦經行
　　道當某日時進拜昇度亡䰟章是夜鍊
　　度係薦某人等䰟傳符受戒度化超生
　　一某日進拜言功朱表修設三界髙眞
　　清醮三百六十分位昭答
　　恩庥解壇散席投龍奠簡紀勒齋功
右謹具申
三天門下泰玄都省主宰髙眞恭望
眞慈俯垂矜允特與敷奏天闕取旨告下諸
天諸地日月星辰三界三元洞天海嶽冥關
幽壤典祀神庭應干合屬去處疾速施行庶
俾號令徧通精誠上徹更祈三光煥耀四炁
朗清萬聖翼轅千眞扈䠋即使天澤浹於寰
宇齋福被於幽明六極均休四生咸泰(臣)干
冒
眞威罪當萬坐謹狀
　　　申北斗狀(方函謹詣中/天北斗星宫)
具法位(臣)姓某
　(臣)輙罄愚𠂻上干
　眞聽(臣)叨行大法徒歷歳時學未通幽無
　階自効敢勤利濟以報恩休(臣)謹據入事
　須至録狀申聞者
右謹具申
中天大聖北斗九皇眞君恭望
眞慈允從所告特與敷奏天闕告下三界合
屬眞司依法照應施行庶使齋功成就澤被
顯幽仍乞行下北魁玄範府差降神虎主吏
何喬二使者侯魏張三部追䰟使者七司玊
女追攝合干官將吏兵一合下降赴臣行司
齎持玊札徧詣冥關幽路應干合屬去處根
攝所薦亡過某人等䰟及五道三途四生萬
𩔖一切沉靈滯爽依時赴壇報應削除罪籍
落滅惡根聽法聞經以時升度恭冀雲車俯
降證録齋誠(臣)干冐
眞威不勝惶懼謹狀
　　　日宫狀(方函上詣/大陽日宫)
具法位臣姓某
　(臣)輙瀆重明願回淵鑒伏念(臣)受資塵陋
　冐忝班行自揆罪深敢思神過況承䖍愬
　敢不上聞(臣)謹據入事須至録狀申
　聞者
右謹具申
日宫太陽帝君恭望
眞慈特垂矜允暫迂仙仗俯盻齋壇監録禱
祈曲全齋事庶使恩周寰宇澤被幽明臣以
某日鍊度五道三途四生萬𩔖以某日鍊度
係薦某人等䰟欲乞敷布靈芒降流眞炁匹
配水火和合隂陽各回性識以清明盡出幽
沉而度化(臣)干冒
眞威不勝惶懼謹狀
　　　月宫狀(方函上詣/太隂月官)
月官太隂皇君(狀同日/宫式)
　　　北斗九皇夫人狀(方函謹詣北斗/九皇夫人門下)
具法位(臣)姓某
　(臣)不揆誅夷冒干
　平省深知僣越尚冀寛容伏念某蕞爾微
　生叨行大法無功可録有罪足書願濟顯
　幽少圖補復凡有披告敢不上聞某謹據
　入事須至録狀申
　聞者
右謹具申
北斗九皇夫人恭望
眞慈特垂矜允俯賜差降神虎主吏何喬七
司玉女三部追䰟使者追攝合干官將吏兵
赴某行司齎持玉札徧詣十方三界地獄冥
關千眞萬靈治軄冥曹應干合屬去處追攝
五道四生三途萬類一切孤䰟滯𩲸及係薦
某人等䰟出離隂境悉赴玄壇顯見形儀昭
示報應仍乞暫迂仙仗俯降齋壇成就善功
證明修奉某干冒
眞威不勝惶懼謹狀
　　　五德星君狀(如各一狀則方函/詣東方木德星宮)
具法位姓某
　(臣)輙伸丹悃仰瀆髙明敢冀
　大慈曲垂
　恩佑(臣)謹據入意須至録狀申
　聞者
右謹具申
東方木德歳星眞君恭望
眞慈俯垂矜允特迂仙仗暫降齋壇鑒録禱
祈證明修奉庶使福周寰宇澤被乾坤(臣)以
正齋某日夜鍊度五道三途四生萬𩔖一切
孤䰟某日夜鍊度係薦某人等䰟欲望大啓
慈仁廣推巨澤布五行之正炁合二象之生
津冶鍊亡䰟復其性識領諸善果升入
朱宫(臣)干冒
眞威不勝惶懼謹狀
南方火德熒惑星眞君
西方金德太白星眞君
北方水德伺晨星眞君
中央土德鎭星眞君
　巳上四狀並同東方狀式方函隨方言之
　　　二十八宿狀(與五星/狀同式)
右謹具申
角宿星君恭望
眞慈俯垂矝允特迂仙仗暫降齋壇鑒録禱
祈證明修奉庶使福周寰宇澤被乾坤願闡
仁慈曲加拯濟悉度赴壇之䰟爽盡承齋福
以超生役罷三途獄開九地飛沉遂性動植
昭蘇某干冒
眞威不勝惶懼謹狀
　巳上自角宿起止軫宿共二十八狀並同
　式方函詣角宿星宫餘並同隨宿名上詣
　外只斗宿一狀巳别具于後蓋斗宿在二
　十八宿則爲斗宿又爲之南斗道典有南
　斗六司星君即此是也正在東北之間欲
　知其詳自以渾天儀考之可見矣世人但
　知南斗又取與北斗相對竟不考此星在
　何所良可笑也若不能毎宿專狀則皆除
　去亦可却專申斗宿而巳
　　　南斗狀(方函詣斗/宿星宫)狀並同前式
右謹具申
南斗六司星君恭望
眞慈俯垂矜允特迂仙仗俯降齋壇成就善
功證明修奉庶使福周寰宇澤被顯幽所有
道場内錬度五道三途四生萬𩔖一切沉䰟
滯𩲸及係薦某人等䰟敢冀恢育物之深功
垂錬䰟之巨澤俱返乆沉之性普全巳蕩之
神再毓隂陽重資造化悉升朱府俱陟仙郷
某干冒
眞威不勝惶懼謹狀
　　　玄師狀(方函謹詣玄中/大法師門下)
具法位(臣)姓某
　(臣)處露丹𠂻上干
　眞聽載惟僣越懼速靈誅伏念(臣)染俗素
　深眞心易昧力小任重德淺軄崇日夕憂
　惶罔知所措是敢留心於濟度或可小贖
　於愆瑕蓋以黄籙科條事體嚴重非師尊
　之覆育豈愚陋之敢行全仗慈憐或能成
　就(臣)所據某人投詞乞建
　黄籙大齋除巳節次上聞外今以某日爲
　始建壇蕆事具黄籙節次在前須至録狀
　申
　聞者
右謹具申
玄中大法師恭望
師慈始終矜允荐行備詞敷奏請
命頒下三界有司照應敢祈雲輿下邁暫駐
齋壇俾章詞上徹於三清齋直圓成於七日
幽明同慶寰宇霑恩仍乞申敕三洞四輔法
籙中官將吏兵三界五嶽兵馬營衞齋事通
逹悃誠布令頒符追䰟攝𩲸拔萬𩔖四生之
滯爽釋三途九夜之罪䰟即使係薦之靈咸
陟沖虚之界(臣)干冒
師威不勝惶懼謹狀
　　　三師狀(共一狀與玄/師状同式)
靈寳經師眞君
靈寳籍師眞君
靈寳度師眞君
　　　五府狀(方函謹詣上/清童𥘉府)
具法位(臣)姓某
　(臣)不避誅譴累瀆靈慈伏念臣蒙陋行尸
　生逢道化叨
　恩覆育𨽻役眞司誓畢此生共揚大教敢
　祈矜宥終始帡幪臣比據某人投詞請建
　黄籙大齋臣節次上聞外今以某日建壇
　始事(臣)以便冝書行洞玄靈寳本法應干
　符命及五元素府眞符秘篆拔幽濟顯輔
　教康時役召神靈圓成齋事但臣性昏學
　淺德薄罪深非仗
　師恩難期通感須至録狀申
　聞者
右謹具申
元素元輝府三天扶教輔元大法天師正一
靜應眞君
元和遷校府眞武靈應佑聖眞君
元照靈虚府翊聖儲慶保德眞君
元景丹天府天猷副元帥眞君
元應太皇府天蓬都元帥眞君恭望
眞慈矜憫後學特與照詳(臣)前後申請事理
再與請命
天闕頒吿諸司依法照應敢冀雲車下邁暫
駐齋壇容(臣)宣告符章頒行號令仍冀申敕
三洞四輔經籙法中官童將吏三界十方五
嶽四瀆兵馬衆靈監齋直事靈寳官屬直月
五將十二時直主者五府合屬將兵(臣)所行
法中官君將吏追䰟攝𩲸等神應時感降隨
召來臨營衞齋壇宣傳符檄謄詞章於九域
布號令於諸司成就善功普福幽顯即使係
薦亡䰟某人等及五道四生三途萬𩔖一切
沉䰟滯爽咸離隂境悉詣齋壇承領
天恩登升善域飛沉遂性動植昭蘇(臣)干冐
眞威不勝惶懼謹狀
　右此狀非行五府正法之人自可攺易專
　狀申天師一狀共申北極四聖元帥府亦
　通
　　　葛仙翁狀(方函前詣太極/左仙翁門下)
具法位(臣)姓某
　(臣)乆竊眞庥獲聮法軄未能寡過豈敢有
　言蓋以輔賛之勤利濟爲首敢謄凡愫仰
　冐淵聦(臣)謹據入事除巳録奏
　天闕外緑(臣)資庸品下學淺行輕莫能通
　達於幽冥竊恐難期於感徹惟祈師尊之
　祐庶成濟度之功須至録狀申
　聞者
右謹具申
太極左仙翁沖應眞君恭望
師慈允從申請不違初誓益振
玄風特與敷奏
天廷申敕洞玄部經籙法中官君將吏靈寳
官屬玉童玉女天將仙兵併力同心營衞壇
墠謄詞布令錫命頒符成就齋功廣敷靈䕃
庶使福霑寰宇澤被幽明拔度所薦亡䰟某
人等及九州分野五道三途四生萬𩔖一切
應度沉靈滯爽出離冥夜承領善功證性知
根超生度化仍乞雲車俯降證録齋修臣干
冐
師嚴不勝惶懼謹狀
　　　許眞君狀(方函謹詣高明/大使君門下)
　宋政和年間上尊號曰神功妙濟眞君旣
　奉玉册又係徽宗上表稱(臣)若九州都仙
　大史髙明大使即天爵也
具法位(臣)姓某
　(臣)顓蒙塵質乆被陶成雖𨽻玄門未探眞
　奥惟思自効以報殊恩(臣)謹據(入事)但以
　(臣)學不過人法非達妙謬當首軄豈能動
　天非藉師恩難全齋事須至録狀申
　聞者
右謹具申
九州都仙太史髙明大使神功妙濟眞君恭
望眞慈允從申請益堅宏誓大闌沖科念兹
未學之愚庸成此建齋之善果敢冀擲火流
鈴之仗俯臨修齋行道之壇鑒録誠祈證明
修奉仍乞謄詞
天闕頒命諸司申敕三洞四輔經籙法中官
童將吏靈寳官屬玉童玉女十方三界兵馬
衆神隨召來臨以時感降翊衞壇墠通達齋
誠進表謄章頒符錫命即使國安民阜物泰
時康拔濟係薦亡過某人等䰟及五道三途
四生萬𩔖一切沉靈滯爽出離幽夜霑領
天恩自知宿命以清寧永釋前愆而解脫存
亡俱慶幽顯咸休(臣)干冒
師嚴不勝惶懼謹狀
　　　三官各狀(天官方函詣/上元天官宫)
具法位(臣)姓某
　(臣)塵途濁質愚陋無知謬玷仙階濫陶眞
　化束躬懷懼豈敢有言盍以禱請精誠不
　容抑止仰祈原宥曲省丹𠂻(臣)謹據入事
　須至録狀申
　聞者
右謹具申
上元天官帝君恭望
眞慈曲垂矜允特迂仙仗俯駐齋壇鑒録誠
祈證明修奉即使恩周寰宇福被顯幽仍乞
敷奏
天闕告下上元天界三宫九府三十六曹應
干合屬去處依法遵從符命拔度係薦亡䰟
某人等及五道四生三途萬𩔖一切沉靈滯
爽蠲消罪對解釋拘纏出離冥關登升善境
華夏俱慶動植咸休(臣)干冐
眞威不勝惶懼謹狀
　　　中元地官(方函上詣中/元地官宫)
具法位(臣)姓某
　(臣)庸鄙受資昏蒙賦性冐承恩覆獲被陶
　容雖法籙之乆膺念功勤之莫著尚祈矜
　宥少録愚𠂻(臣)謹據入事須至録狀申
　聞者
右謹具申
中元地官帝君恭望
眞慈曲垂矜允特迂仙仗俯駐齋壇鑒録誠
祈證明修奉即使恩周寰宇福被幽明仍乞
敷奏
天闕告下中元地界三宫九府四十二曹合
屬去處(云同天/官狀式)
　　　下元水官(方函詣下/元水官宫)
具法位(臣)姓某
　(臣)駑鈍不才受軄過分日懼誅譴𥙷復無
　階適領詞陳理冝拯濟敢祈寛假特賜矜
　容(臣)謹據入事須至録狀申
　聞者
右謹具申
下元水官帝君恭望
眞慈曲從申請特迂仙仗俯駐齋壇鑒録誠
祈證明修奉即使恩周寰字福被顯幽仍乞
敷奏
天闕告下下元水界三宫九府四十二曹應
干合屬去處同前
　　　五帝狀(方函上詣東/方青帝宫)
具法位(臣)姓某
　(臣)猥以么微濫霑化育備眞法軄乆乏功
　勤欲逭譴訶莫先濟度況承䖍愬敢不上
　聞(臣)謹據入事須至録狀申
　聞者
右謹具申
中央黄帝君
北方黒帝君
西方白帝君
南方赤帝君
東方青帝君恭望
聖慈曲垂平省特迂鸞駕駐蹕齊壇憫末學
之庸愚釋臨壇之過失免書罪籍成就善功
庶俾寰宇霑恩顯幽蒙祐所有係薦亡故某
人等䰟及五道三途四生萬𩔖一切沉靈滯
爽悉祈原宥盡頼恩矜早離冥昧之郷俱陟
清虚之境知根復性聚炁生神以致動植咸
休飛沉俱泰(臣)干冒
聖威不勝惶懼謹狀
　　　監齋狀(方函上詣靈寳監/齋大法師門下)
具法位(臣)姓某
　(臣)地行賤品季世凡資宿藉師恩獲承法
　軄自知冐越所合束身適領誠詞輙思自
　効尚祈覆育俯察凡私(臣)比據入事須至
　録狀申
　聞者
右謹具申
靈寳監齋大法師伏望
師慈俯垂矜允特迂仙仗暫駐齋壇宏曠蕩
之恩沛涵濡之澤保全末學成就善功庶使
福被寰區恩覃幽顯仍乞拔度係薦某人等
䰟及五道三途四生萬𩔖一切沉靈滯爽出
離幽境升陟仙郷齋福所覃華夷俱秦干胃
師嚴不勝惶懼謹狀
　　　採訪使者狀(方函詣採訪/使者門下)
　採訪之軄甚衆故林侍宸醮格於上八位
　之旁只設此一位如廉使察官之任可謂
　要緊使者之稱亦不爲輕乃天中之名稱
　如是非可攺也如應元保運眞君則宋朝
　所上尊號爾近世者世人納諂於上眞乃
　除去者獨稱採訪使甚失禮也殊不知天
　中只有採訪使者不曽有採訪使俗輩以
　世法料度而尊之誠當革去雖一字之間
　礙理深矣
具法位(臣)姓某
　(臣)輙冐不原之誅仰瀆至眞之軄惟祈憫
　濟省録微忱謹據入事須至録狀申
　聞者
右謹具申
九天採訪使者應元保運眞君恭望
眞慈俯垂矜允特迂仙仗俯眄齋壇録其精
禱以上聞畧此違科而普宥曲加成就力賜
提携庶幾齋福被於寰區玄津浹於幽顯拔
度亡過某人等䰟及五道三途四生萬𩔖一
切沉靈滯爽永辭長夜超出重隂録本聚神
返生證性以致考停於九地役息於三途動
植均庥飛沉咸泰某干冒
眞威不勝偟懼謹狀
　　救苦大惠二眞人狀(方函詣大慈大悲/救苦眞人門下)
具法位(臣)姓某
　(臣)竊惟科教之設利濟爲先某雖愚蒙敢
　忘効軄況奉䖍禱理合敷陳某比據入事
　須至録狀申
　聞者
右謹具申
大慈大悲大惠眞人
大慈大悲救苦眞人恭望
眞慈持垂敷奏
東極青宫請降
道㫖普敕三界頒告諸司專遣飛天神人遍
下九龍符命分靈救苦應念施仁釋冥府之
拘囚燭夜臺之隂翳拔度係薦亡故某人等
䰟及五道三途四生萬𩔖一切沉靈滯爽解
除𡨚對開度沉迷聚本生神知根復性早陟
生生之境長辭寂寂之郷即使齋福被於寰
區玄澤覃於幽顯以至舍情抱識賦質立形
咸遂昭蘇悉歸康樂仍冀靈驂下邁俯駐壇
場成就善功以全齋事某干冒
眞威不勝惶懼謹狀
　　　九天司命狀(方函詣九/天司命官)
具法位(臣)姓某
　(某)仰恃寛恩輙攄凡愫某謹據入事須至
　録狀申
　聞者
右謹具申
九天司命眞君伏望
眞慈曲垂矜允特迂
眞馭暫降瑶壇少鑒眄於齋修特保全於愚
陋俾無魔障成就善功即使福被幽冥澤周
寰宇所有係薦亡故某人等䰟及五道三途
四生萬𩔖九州分野一切孤䰟俱頼陶成盡
祈憫濟上聞九極潜降百神特下命章由三
元而肇粹齊唱恭諾受九炁以結形再造隂
陽重資性識盡陟化生之境並超沉滯之郷
某干冒
眞威不勝惶懼謹狀
　　　三界魔王狀(方函詣/無色界魔王宫)
具法位姓某
　某濫綴法僚乆依靈䕃尚祈寛宥録此誠
　祈某比據入事須至録狀申
　聞者
右謹具申
慾界大魔王
色界大魔王
無色界大魔王伏望
聖慈曲垂矜允特迂幢節暫届壇場成就善
功證明齋禱仍乞請命差降飛天神王大神
靈寳官屬玉童玉女三五功曹左右官使者
五帝直符監齋直事洞玄靈寳法籙中合干
官將吏兵下赴齋壇輔佐行持營衞壇界謄
章進表錫命頒符拔度係薦亡故某人等䰟
及五道三途四生萬𩔖一切孤䰟滯爽悉加
保舉度品南宫幽爽承恩俾盡超於沉滯生
靈蒙祐庶咸迪於壽康某干冒
聖威不勝惶懼謹狀
　　五帝魔王狀(方函詣/青天魔王宫)(並同三界/魔王狀式)
右謹具申
中央黄天魔王
北方黒天魔王
西方白天魔王
南方赤天魔王
東方青天魔王
　　　黄籙院狀(方函詣/下元黄籙院)
具法位姓某
　某濫以庸資乆臂上法幸蒙覆育獲被軄
　司敢頼優容輙伸披愬某比據入事須至
　録狀申
　聞者
右謹具申
下元黄籙院主宰髙眞伏望
眞慈曲垂矜允特迂仙仗俯降齋壇成就善
功保全末學仍乞敷奏
天闕取㫖差降黄籙院合干官將吏兵下赴
行司宣傳符命謄達章詞拔度係薦亡故某
等䰟及五道三途四生萬𩔖一切幽䰟滯爽
出離隂境祗赴道場省悟沉迷蠲除報對返
生善境永沐眞休即使齋福被於幽顯玄澤
周於動植十方清泰萬𩔖昭蘇某干冒
眞威不勝惶懼謹狀
　　　南昌上宫狀
具法位姓某
　某庸謬不才冐昧忝職功微過重𥙷復無
　階恬非輔賛眞風豈能少酬素志輙披丹
　愫上瀆髙聦某比據入事除巳依科崇建
　外今以建齋第二日夜普行錬度三途五
　道萬𩔖四生一切應度幽䰟至第三日夜
　錬度係薦某等䰟各遂超生咸祈度化某
　一體効誠不敢妄分輕重但以凡愚末學
　未能深洞靈機従籍符章慮難通感須至
　録狀申
　聞者
右謹具申
朱陵火府南昌上宫主宰髙眞恭望
眞慈曲垂矜允特迂仙仗俯眄齋壇成就齋
修普行濟度仍乞申命官童將吏合屬衆神
布炁分靈依期下降將到壇係薦某等䰟及
五道三途四生萬𩔖一切應度沉䰟滯𩲸特
加整育普賜陶鎔聚二炁以重和肇五行而
再造知根復性返本還元永斷執迷成臻生
化庶九野無幽沉之鬼三徒罷謫役之勞動
植均休顯幽共慶(臣)干冒
眞威
　　　三元眞君狀(狀謹申上/上元唐眞君門下)
具法位姓某
　(臣)謹據入事今取某日某時進拜某章(逐/一)
　(開/寫)謄諸誠悃上祈玄應但以某早霑靈澤
　乆綴法曹雖粗習於奉教行科未深明於
　飛神謁帝慮章文之難御致齋事之有虧
　爰𨽻司存理須禱請須至録狀申
　聞者
右謹具申
下元定志同眞君
中元䕶正葛眞君
上元道化唐眞君伏望
眞慈允兹申請特迂仙仗俯降齋壇統率章
奏衆神關告剛風上吏掃清雲路通達章文
升某凡神上朝帝闕庶使齋誠母壅天貺廣
覃萬𩔖昭蘇六天清泰某干冒
眞威


上清靈寳大法卷之三十


上清靈寳大法卷之三十一仙四
　　　　　(洞玄靈寳法師南曹執法典者/權童初府右翊治金允中編)
　奏申文檄品
　　　神王牒(牒文似乎輕急可/比三元用申亦好)
靈寳大法司牒上東方無極飛天神王
　當司據入事須至移文
牒請詳事理即與關告靈寳官屬使者大神
三五功曹左右官使者左右龍虎君侍香金
童傳言玉女五帝直符飛章從事促炁功曹
靈寳法中官將吏兵一合下降悉赴齋壇頒
告符文通達章奏宣布號令衞䕶齋修庶使
福被顯幽恩霑家國生靈蒙祐動植咸休事
畢上聞叙功遷賞一如太眞之儀牒至幸疾
速依應施行謹牒
　右神王或專牒則十方各一道牒若則用
　一牒則依法中直日請一方神王關告也
　　　將吏緫牒
靈寳大法司牒
　當司據入事須至移文
牒上請
靈寳經籙法中仙官將吏執軄萬神童初府
一炁都統大將軍直月五將十二時直主者
五府仙兵將吏雷霆歘火律令大神五雷使
者雷公電毋風伯雨師社令雷神追䰟攝𩲸
合干將吏傳達章奏衞護經科符圖印訣中
官將吏兵各請照詳事理㑹合本屬典祀正
神監勒里域土地内外干係神靈併力同心
自某日建齋掃除故炁不祥辟斥厭穢妖異
整肅内外守衞壇場通達齋誠升進章表所
有到壇係薦亡䰟及五道三途四生萬𩔖新
亡往逝惡死横終有主無親含情抱識一切
沉靈滯爽請爲開明性識省悟執迷毋令着
體戀尸悉俾和𡨚釋恨使其自知形骸膏於
土壤䰟𩲸屬於虚無昔時疾患損傷無身可
慮往日情縁恩愛回首皆空復彼一眞釋諸
外惱轉輪不㓕仙化成人然後齋福恢洪善
功昭著恩普霑於動植澤廣浹於顯幽國安
民豐欣樂太平散席解壇言功遷賞一如太
眞之儀幸請疾速依應施行謹牒
　右件奏申牒文並關上界直符日時主者
　傳達所有奏申之數自可隨事增損
　　　酆都(狀謹申上/北隂酆都宫)
靈寳大法司
　當司先據入事須至録狀申
　聞者
右謹具申
北隂酆都大帝伏望
聖慈特垂矜允暫迂法駕畧届齋壇證録精
𠂻鑒瞻修奉庶使齋功成就靈滓普覃福被
顯幽澤霑寰宇生靈蒙祐家國承休仍乞專
降指揮行下北都羅酆洞隂鬱絶境界六天
十洞幽獄冥司應干合屬去處依法照應咸
令遵禀符命拔度亡故某人等䰟反五道四
生三途萬𩔖運風掃山之鬼擔沙負石之徒
穿地引水之龍受報償辜之軄一切沉靈滯
爽並與疾除罪簿落滅惡根赦宥罪瑕蠲除
執對隨兹召攝遣出重隂盡解沉迷俾膺齋
福如所攝亡䰟考證未畢不應遽原亦乞差
撥官將時暫引衞赴壇昭示報應敢祈早賜
施行謹狀
　　　東嶽上卿(状謹申上/東嶽司命宫)
靈寳大法司
　當司據入事須至録狀申
　聞者
右謹具申
東嶽上卿司命眞君伏望
眞慈曲垂矜允特迂仙馭俯降齋壇證録精
𠂻鑒贍修奉仍乞眞旨行下五嶽宫曹天下
名山洞府福地靈墟治化靖廬及茅山華陽
良常洞天地肺福地神庭仙館中界治軄及
九州分野城隍社令應干合屬去處依格照
應咸令遵禀符命拔度亡過某人等䰟及五
道三途四生萬𩔖以至運風掃山之鬼擔砂
負石之徒受報償辜拘䰟未解一切沉靈滯
爽並與削除執對赦宥罪瑕超出冥途俾膺
齋薦悉行遣發隨召前來如所攝亡䰟未合
遽行原釋仍乞指揮逐處主者差撥官將時
暫押送赴壇昭示報應恭聽
天㫖施行庶使善果圓成宸休普浹生靈蒙
祐動植霑恩謹狀
　　　五嶽(狀謹上申/東嶽帝宫)
靈寳大法司
　當司據(入事/同前)
右謹具申
東嶽天齊大生仁聖帝伏望
聖慈曲垂矜允暫迂仙馭垂盻齋壇鑒録禱
祈證明修奉庶使齋功成就天澤普霑家國
蒙恩生靈均慶仍乞專降指揮行下所屬曹
局冥獄幽牢及九州分野洞天福地名山大
川祀典靈壇城隍里社應干合屬去處同上
郷狀式
南嶽司天大化昭聖帝
西嶽金天大利順聖帝
北嶽安天大貞元聖帝
中嶽中天大寧崇聖帝
　右四狀並同東嶽狀式餘四嶽方函各詣
　某嶽帝宫
　凡東嶽狀不可稱泰山府君直云申上東
　嶽帝宫若申泰山府君方云申上東嶽泰
　山府
　　　泰山府君狀(狀謹申上東/嶽泰山府君)
靈寳大法司
　當司據(入事云/同前)
右謹具申
東嶽泰山府君伏望
神慈曲垂鑒録特迂雲馭俯降齋壇成就善
功證明修奉庶使顯幽蒙祐家國霑恩仍乞
行下嶽府所理冥獄隂曹及天下名山洞府
福地靈壇治化靖廬神庭仙館及九州分野
城隍社令應干合屬去處依格照應咸令遵
禀符命拔度亡過某等䰟及五道三途四生
萬𩔖以至運風掃山之鬼擔沙負石之徒受
報償辜拘纏未解或因事候證或有犯自纏
一切沉靈滯爽並與削除罪對原宥愆瑕超
出冥途俾膺齋薦悉行遣發隨召前來如所
攝亡䰟未合遽行縱釋亦請差撥官將時暫
護送赴壇昭示報應庶使善果圓成宸休漙
浹生靈蒙祐動植霑恩謹狀
　　　洞天福地(狀謹申上/某洞天)靖治主録仙眞
　　　狀同式
　乾坤之内十洞天三十六小洞天七十二
　福地及漢天師依古跡興復二十四治嗣
　師増立四治晉許眞君鎭弭妖孽立三十
　六靖共一百七十八所若逐一申告則非
　獨文移繁冗又且醮位數過多或以十洞
　緫作一狀之𩔖則必無投下之司反就礙
　理今止以洞天福地與建齋之地同郡邑
　者當就近申之無則巳之蓋巳於狀内陳
　乞頒行矣更請酌詳而用
靈寳大法司
　當司據(入事/同前)
右謹具申
某洞天主録仙眞伏乞照詳申請特迂仙仗
俯降齋壇成就善功證明修奉仍乞關吿所
理仙曹靈域掌録隂𩲸校量功過應干合屬
去處咸令遵禀符命拔度係薦某等䰟及五
道四生三途萬𩔖一切沉靈滯爽並與疾除
罪簿落滅惡根䟽理拘纏隨召遣發赴壇昭
示報應即使謫役停於隂境考對罷於冥關
慶浹顯幽福周寰宇立祈照應施行謹狀
　　　九壘(狀謹申上第/一壘土皇府)九壘聖位在後
　第一壘有四位土皇君九壘共三十六位
　土皇君然每壘四位當共境界未免一壘
　共一狀也
靈寳大法司
　當司據入事
右謹具申
第一壘土皇君伏望
照詳申請特與關告九壘地司主執聖衆各
迂神馭俯降齋壇成就善功證明修奉仍乞
行下逐處土府冥曹主理罪福拘役亡䰟應
干合屬去處依格遵禀符命拔度亡過某人
等䰟(餘同東嶽/上卿狀)
　　酆都曹僚(狀謹申上紂/絶隂天宫)共二十八狀同
靈寳大法司
　當司據入事
右謹具申
紂絶隂天宫主宰眞靈伏望
聖慈曲垂省録特迂神馭俯降齋壇成就善
功證明修奉仍乞行下所理幽獄冥曹主掌
死䰟罪福校量世人功過應干合屬去處咸
令遵禀符命拔度係薦某人等䰟及五道三
途四生萬𩔖一切沉靈滯爽並與疾除罪簿
落滅惡根解釋𡨚讎罷停考對悉行䟽理應
召赴壇如所攝亡䰟未應遽行原釋亦乞差
撥官將吏卒時暫引衞前來昭示執應庶使
玄恩普浹齋福廣覃幽顯同休生靈均慶拱
祈照應施行謹狀
　　　酆都曹僚聖位
紂絶隂天宫主宰眞靈
大煞諒事宗天宫主宰眞靈
明宸耐犯武成天宫主宰眞靈
恬照罪炁天宫主宰眞靈
宗靈七非天宫主宰眞靈
敢司連宛屢天宫主宰眞靈
泰素妙廣眞君
隂德定休眞君
洞明普靜眞君
玄德五靈眞君
最勝耀明眞君
寳宿昭成眞君
神變萬靈眞君
無上正度眞君
飛魔演慶眞君
五化威靈眞君
酆都髙明司直
酆都東明眞公
酆都南明眞公
酆都西明眞公
酆都北明眞公
酆都鬼官北斗君
酆都大禁晨
酆都中禁晨
酆都侍帝晨
酆都鬼官司命宫
酆都丈人宫主宰眞靈
酆都北都宫主宰眞靈
　巳上二十八狀方函各詣其所
　　　酆都宫諸府八牒(並同/式)
酆都變生府主者
酆都五道府主者
酆都泉曲府主者
酆都北天修門郎
酆都南彈方侯
酆都北彈方侯
酆都溟泠大神
酆都西明郎
　　　牒式
靈寳大法司牒上某府主者
　當司據入事須至移文
牒請詳事理疾速行下所管幽獄冥曹主掌
亡䰟考録罪福應干合屬去處咸令遵禀符
命拔度亡故某等䰟及五道三途四生萬𩔖
並與疾除罪簿落滅惡根䟽理拘纏隨召遣
發如所攝召亡䰟未應遽行原宥亦請差撥
吏兵時暫引衞前來昭示報應仍冀神馭光
臨證明修奉庶使玄恩廣浹齋福普覃寰宇
清寧顯幽昭泰牒至幸火急依應施行謹牒
　　　九州社令牒
靈寳大法司牒上揚州分野社令神君
　當司據入事須至移文
牒請詳事理疾速行下當州分野名山大川
城隍里域祀典靈壇治軄神司應干合屬去
處咸令遵禀符命拔度亡過某等䰟及五道
三途四生萬𩔖以至浮遊郊野留著坵墟有
主無親新亡往化一切沉靈滯爽並與䟽理
狗纏放停考執原除罪罰解釋𡨚尤隨召前
來以時遣發如所攝亡䰟證結未終不應遽
放亦請分遣屬吏部衞赴壇昭示報應仍乞
神驂垂賁同證齋修庶使善果圓成天恩普
博人世遂有生之樂冥途無不祀之䰟幽顯
同休寰區均慶牒至幸星火依應施行謹牒
揚州兖州青州徐州雍州豫州
梁州荊州翼州
　右九州社令九牒並同式如或只用一牒
　則專委建齋處所屬之州社令請專牒關
　告牒後則云牒請詳事理即與轉牒關告
　某州(開八/州名)各處社令一體行下逐處名山
　大川(同前/結尾)
　　　本郡城隍牒(本縣城隍/牒同式)
靈寳大法司牒上某處城隍主者
　當司據入意須至移文
牒請詳事理疾速行下管屬靈壇典祀社稷
神司里域衆靈山林孟長應干合屬去處依
法照應咸令遵禀符命遷拔係薦亡故某等
䰟及五道三途四生萬𩔖新亡往化惡死善
終有主無親迷眞惑性或拘留里域或執對
牽纏或取㑹不圓或考證未畢以至魍魎隂
魅山石精靈一切遊神飛爽沉䰟滯𩲸悉行
部衞赴壇如所攝䰟儀或係未應原釋之數
亦請時暫引衛前來恭聽
天㫖仍冀神車早邁營衛壇場鎭肅方隅周
旋齋事庶使善功成就宸貺普覃遍家國以
霑休極顯幽而蒙祐生靈利樂動植昭蘇事
畢叙勲一如玄律幸疾速依應施行謹牒
　　　太歳牒
靈寳大法司牒上某太歳尊䄂
　當司據入意須至移文
牒請詳事理疾速行下土府諸司及見今營
建壇所土神並請時暫起離權行回避如其
地有故炁伏尸潜妖匿穢並行收藏屏斥母
致干侵應係土府百神治軄去處或有亡䰟
因事執留並令遵禀符命遣發前來以時升
度仍冀神車下降同證齋修即使善果圓成
宸休普浹顯幽蒙祐家國霑恩牒至幸疾速
依應施行謹牒
　　　蒿里牒
靈寳大法司牒黄泉蒿里丈人
　當司據入意須至移文
牒請詳前件事理即與關告黄泉幽境林莽
隂郷掌領亡䰟主録鬼爽應干合屬去處根
攝係薦某等䰟及五道三途四主萬𩔖新亡
往逝惡死善終留滯坵墟浮遊郊野無親無
祀失倚失依執對牽纏罪愆拘滯一切沉靈
滯爽並與遵從符命疾除罪簿落滅惡根遣
發前來恭承齋薦如所攝亡䰟或考證未終
不應遽釋亦請逐處計㑹差借官吏引衞赴
壇昭示報應仍冀神驂下邁同證齋功庶使
家國蒙恩顯幽霑祐事畢具奏依格叙勲牒
至幸疾速依應施行謹牒
　　　里域帖
靈寳大法司帖
　當司據入意須至帖者
帖請詳事理自某日開建爲始即與整肅壇
界捍禦凶邪祛斥不祥消蕩厭穢營衛齋事
通達文移庶使善果圓成顯幽利濟事畢具
奏依格叙功幸疾速依應施行謹帖
　　　牒就近典祀正神監壇
靈寳大法司牒某神
　當司據入意須至移文
牒請詳事理自某日建壇爲始即希躬親統
率吏兵徑赴壇所駐劄監勒里域土地干係
等神守衛壇界祛斥妖氛應日前其地或有
故炁伏尸須管秘藏毋令發露或停止下官
故炁並令火急起離前去不得稽留自建壇
一百二十歩内有太歳官君禁忌神煞亦請
時暫回避不許衝妨事畢散壇各復元位庶
使齋功成就魔障不生福被寰區恩覃幽顯
叙功拜表用答神休幸疾速依應施行謹牒
　巳上申牒文字關中界直符并逐處沿路
　里域土地等神同共逓發
　　　水府狀(狀謹申上水/府扶桑官)
靈寳大法司
　當司據入意須至録狀申
　聞者
右謹具申
水府東霞槫桑大帝伏望
聖慈曲垂矜允暫迂龍馭俯降齋壇證録精
𠂻鑒瞻修奉庶使齋功成就靈䕃普覃福被
顯幽澤周寰宇生靈蒙祐家國承休專降指
揮行下水府有司江海河源溟泠泉曲應干
合屬去處依格照應咸令遵禀符命拔度亡
故某等䰟及五道三途四生萬𩔖一切沉靈
滯爽蠲除執對赦宥罪瑕超出俾膺齋薦悉
行遣發隨召前來如所攝亡䰟未應遽行原
釋亦乞差撥官將時暫護送赴壇昭示報應
恭聽
天命施行謹狀
　　　暘谷神王狀(狀謹申上暘/谷神王府)
靈寳大法司
　當司據入意須至録狀申
　聞者
右謹具申
水府暘谷神王伏望
聖慈曲垂省録暫迂神馭俯䧏齋壇成就善
功證明修奉庶使顯幽蒙祐家國霑恩仍乞
行下水府龍庭河源泉曲九江八海四瀆三
河溟泠洞潭下元水司應干合屬去處依法
照應咸令遵禀符命拔度亡故某等䰟及五
道三途四生萬𩔖以至摙汲溟波之衆穿地
引水之龍或自溺以投身或覆舟而殞命違
盟受謫積惡償辜一切滯爽沉靈並與赦宥
罪瑕蠲除考對悉行䟽理放免拘纏隨召赴
壇以時遣發如所攝亡䰟執證未終不應遽
行原釋亦乞差撥官將時暫引衞前來昭示
報應立祈亟賜施行謹狀
　　　水府治軄
漢江水帝楚江水帝湘江水帝
吳江水帝五川江水帝楊子江水帝
淛江水帝松江水帝荆江水帝
　巳上九江水帝用申狀
　　　牒
東海淵聖廣德王南海洪聖廣利王
西海通聖廣潤王北海沖聖廣澤王
順濟龍王江瀆廣源順濟王
河瀆靈源弘濟王淮瀆長源溥濟王
濟瀆清源善濟王馬當山上水府福善安
江王採石山中水府順聖平江王
金山下水府昭信泰江王青草湖大神
彭蠡湖大神丹陽湖大神謝陽湖大神
太湖大神
　巳上共一十七牒
　　　水帝狀(狀謹申上/某江水帝宫)
靈寳大法司
　當司據入意須至録狀申
　聞者
右謹具申
某江水帝伏望
聖慈曲垂省録暫迂龍駕俯降齋壇成就善
功證明修奉庶使顯幽蒙祐家國霑恩仍乞
行下所理水司治軄應干合屬去處依法照
應(云並同暘/谷神王狀)
　　　龍王牒
靈寳大法司牒上東海淵聖廣德王
　當司據入意須至移文
牒請詳事理即與行下所理水司治軄應干
合屬去處依法照應咸令遵禀符命拔度亡
故某等䰟及五道三途四生萬𩔖以至摙汲
溟波之衆穿地引水之徒或自溺以投身或
覆舟而殞命違盟受謫積惡償辜一切滯爽
沉靈並與貸宥罪瑕蠲除考對悉行䟽理放
免拘纏隨召赴壇以時遣發如所攝亡䰟執
證未終遽行原釋亦請差撥官吏時暫引衞
前來昭示報應仍請神驂下邁同鑒齋修庶
使善果圓成宸恩普博寰區共慶幽顯同休
牒至幸疾速依應施行謹牒
　右照依前項龍王水府聖位共一十七牒
　並同式
　巳上申牒文字並關下界直符傳達
　　　神虎攝召牒
靈寳大法司
　當司據入意除巳録奏
　天廷告行符命請降玉札遍詣合屬去處
　追攝施行今具係薦亡䰟郷貫姓名在前
　須至移文
牒神虎主吏何喬三部追䰟使者俟魏張追
䰟大將提䰟攝𩲸官將本司追䰟攝𩲸將吏
等神請詳事理遍詣十方三界北都羅酆海
嶽洞天城隍里社或幽郷之隂獄或分野之
冥司典録功過之曹校量罪福之所掌領䰟
識主執隂靈應干合屬去處根攝前件亡䰟
某人等䰟及五道三途四生萬𩔖一切沉靈
滯爽或拘繫禁扄之内或囚閉幽府之中或
自迷自牽或乆沉乆墮以至浮遊郊野散蕩
山林靈識轉昏神明未復不經拔度尚困幽
隂並請遵照今來上帝符命混元玉札事理
火急根攝赴壇依時報應如所取亡䰟證結
未終理難遽釋亦請時暫交領前來恭承薦
拔牒至幸疾速施行謹牒
　　　七玉女牒
靈寳大法司牒上神虎追攝七司玉女
　當司據(又意/同前)
牒請詳事理遍詣十方三界幽獄冥關應干
合屬去處追攝亡故某人等䰟及五道三途
四生萬𩔖一切沉靈滯爽或拘留隂境或執
對冥曹或沉滯坵墟或浮遊郊野縈纏五苦
或謫役三途或戀尸形或迷性識咸請遵禀
今來上帝符命玉札事理悉行根攝以令月
某夜並赴行司見形受度如所攝亡䰟校録
未終不應遽釋亦仰計㑹逐處主者差撥官
將時暫護送前來以昭道法立待報應切勿
稽延事畢上聞叙勲如律謹牒
　　　催召牒
靈寳大法司牒上神虎攝䰟官將衆神
　當司據入事除巳告行符命玉札及移文
　根攝係薦亡䰟及五道四生三途萬𩔖一
　切沉靈滯爽前赴齋壇以時升度今來攝
　召届時合要所取亡䰟附旛見形昭示報
　應須至再行移文
牒神虎何喬二主吏七司玉女三部追䰟使
者本司追攝合干官將衆神請詳事理火急
催取前件係薦某等䰟及五道三途四生萬
類一切沉靈滯爽或沉滯山澤棲隱坵墟或
無所依歸浮遊四野或不係里域編籍無名
或性識蕩迷䰟神未聚或巳死而不悟或執
愛而自牽或在三元曹局之中或墮九壘重
隂之下或校録之未解或𡨚對之尚纏三界
十方應干去處依格追取即令詣壇以時附
旛分明報應仍行開諭俾悟本眞聽法聞經
知根識命欽承道澤恭領齋功儻福廣被於
幽隂則勲實由於官將事畢上奏遷賞如儀
牒至立俟依應施行謹牒
　　　拘集孤䰟普召牒
靈寳大法司牒上神虎攝召合干官將等神
　當司今月某日爲郷貫某人就某處崇建
　無上靈寳黄籙大齋以某夜䖍備斛筵普
　行濟度除巳録奏
　天闕關申三界合屬眞司外合行普召十
　方三界六極四維萬國之中九州内外天
　道神道人倫道地獄道餓鬼道畜生道一
　切幽䰟等衆或終於富貴或厄於孤寒或
　善亡或惡死或投河自縊或委壑墮崖或
　無倚無歸或自牽自執或依草附木或隱
　跡幻形或懷𡨚蓄恨而㓙終或茹苦含悲而
　枉死或傷殘於戰陣或誅戮於國刑或遭
　歐剌以傷生或受拘囚而損已或去離郷
　井或漂泊道途或屯戍邊疆或奔馳商旅
　或自刑自刎或自毒自殘或負命欠財或
　違盟失誓或雷霆震擊或水火漂焚或生
　産未分或呪詛興禍或遭厭蠱或中毒砂
　或馬墮舟傾或木摧石壓或精神散蕩或
　䰟𩲸飛揚或足斷手攣或目盲耳瞶或僧
　尼雜類或技藝百工或旣殁而沉埋或未
　葬而暴露或焚屍而擲骨或失祀以無依
　或流竄於異郷或覊縻於夷虜或瘖或瘂
　或賢或愚或壽考而終或年夭而逝或孤
　兒寡婦或獨老鰥夫或隱逸之倫或文華
　之輩或娼優之部或屠宰之行或賦質而
　頑嚚或失身於盜賊或古來豪傑或近世
　英雄或公府吏胥或戎門兵卒或地獄幽
　關之罪爽或城隍里社之拘囚或蒿里黄
　泉或溟泠水界或九壘重隂之内或五嶽
　考對之司或證結未終或校量不盡或巳
　經考罰或未伏典刑或三途謫役之䰟或
　五苦償辜之𩲸或物精野怪或妖祟邪神
　或魍魎隂靈或魑魅幽爽或禽或獸或蟲
　或魚或走地飛空或沉淵浮水或居郊野
　或處山林或胎生卵生濕生化生或有情
　無情有識無識或展轉沉滯或返復輪廻
　杳杳乾坤滔滔今古無髙無下無極無窮
　品類未詳聲述不盡冥途夜府一切幽䰟
　悉行拘集前來詣壇受度須至移文
牒神虎雄左雌右主吏何喬二大將主䰟七
司玉女三部追䰟使者攝召合干宫將吏兵
請詳事理疾速徧詣冥關幽路泉曲隂曹九
地諸司三元主執山川嶽瀆分野神靈社令
城隍典祀宫廟黄泉蒿里掌領幽䰟之司里
域地祇典録亡人之所天上地下四海九州
應干合屬去處咸令遵禀符命玉札赦宥前
件三界十方四生萬類一切幽䰟滯爽並與
疾除罪簿落滅惡根出離隂郷悉詣壇所以
時並赴不請稽延庶玄澤之廣覃俾隂靈之
俱慶十方昭泰萬㝢清寧事畢上聞叙勲如
律牒至幸疾速依應施行謹牒
　右緫召牒自古舊有之蔣氏立成儀亦以
　常本編入蓋此牒不過欲普召孤䰟而巳
　非有他意亦不必逺引經文亦初無隱奥
　難解但其中云若非有色若非無色若非
　有相若非無相等語全同釋氏之門縱有
　所出亦不必宜用兼其立成儀中乃牒城
　隍里域神虎將吏令其放入前件孤䰟如
　比則是孤䰟並巳赴壇將吏不容其入大
　失普召之儀矣儻只欲放入赴壇之鬼似
　不必是行移之詳矣理之所在爾初非求
　異允中令從舊典考證畧加排整使語言
　有序庶其易讀仍牒神虎官將依準玉札
　普行攝召於理可通奉行蔣氏之儀式自
　從彼科今爲吾黨之士備用不須彼此混
　淆
　　　給散孤䰟錢籙關
靈寳大法司
　當司今月某日爲某人崇建某齋普度五
　道三途四生萬𩔖一切幽䰟除巳沐浴朝
　眞享供受度聞經聽戒咸俾升遷今有太
　上生天寳籙酆都山眞形元始靈書中篇
　(别有印經於此間開冩/銀錢等物並不限數目)合行給散須至專
　行
右關六道功曹(法官有平日所用得力將/吏於此添入請同共監散)當
處里域土地等神引上到壇一切孤䰟將前
件符籙經文等物恭承
道力變化無窮逐一當壇盡行給散矜在周
備毋使缺遺各令率領事畢並行發遣前詣
合屬眞司證品超度施行故關
　　　遣發奏申文檄關
　齋壇多用三界文牒而巳此外行持符法
　祈告眞靈斗宫五府諸處關文以備緩急
　行持施行而用故併録于左
　　　功曹緫帖
靈寳大法司
　當司據入意除巳録奏
　天廷關申三界外須至移文
帖三界直符使者四直功曹十二時直主者
六道功曹監齋直事某處里域土地齋壇内
外干係等神各請照詳今來建齋事理即爲
上開諸天宫闕普達三界靈司庶得萬聖鑒
觀百神受軄進謄章表翻布符文通達關申
宣傳號令上極太空之際下窮無底之淵所
向必臻無逺弗届應聲受事隨召關靈俾齋
直之圓成庶顯幽之利濟福覃無外澤被有
情散席解壇叙勲遷賞録奏
天關一如太眞之儀故帖
　　　發上界申奏關
靈寳大法司
　當司恭膺法籙佩受符章𨽻役靈寳南曹
　分軄童初翊治遵行科典格許關申況有
　急切之懇祈合憑傳奏之曹局今有文狀
　上詣天廷須至專行關發者
　　一奏狀幾方函封印全上詣
　　某宫逐一開具
右關某日某時當直功曹二使者請神馭雲
飛使車電激瞬息而翺翔萬里呼吸而騰翥
九霄文狀上通悃誠俓達如或邪魔邀截故
炁干侵即請攝赴眞司擒解天獄仰遵大道
垂科之意以廣
上帝好生之恩亟切齋持斯須報應故關
　　　發中界文字關
靈寳大法司
　當司受軄三天南曹𨽻名五元素府理合
　紏彈妖妄法當濟度顯幽事有關申格須
　曹局今有文狀前詣
　中界眞司須至關發者
　　一申狀幾方函封印全詣
　　　某所申上
右關
中界功曹使者請乗飈亟往飛歩潜通遍詣
眞司悉聞中界俾文移之速達庶報應之早
彰或無道魑魅干侵或不正鬼神邀截即仰
擒解就近嶽瀆束送所屬城隍研窮罪源上
昭天憲立俟捷疾幸勿稽遲故關
　　　發下界文字
　當司恭受靈文獲膺大法普利人物緫治
　幽冥旣列司存合遵儀範有關申之急切
　當曹局之通傳今有文移前詣下界眞司
　須至關發者
　　一申狀幾方函封全詣
　　　某所申上
右關
下界功曹使者請潜通鬱絶下徹重泉赴地
界之幽宫入冥關之隂治咸隨所詣各與通
陳疾速以即闡威靈亟切而明彰報應幸勿
稽滯即使遵行故關
　　　發三界直符關
靈寳大法司
　當司攝三天執法之任𨽻五府記室之班
　典格攸存關申合通於三界科儀昭著表
　文當徹於九霄今有急切詞陳須至緫行
　關發
　　逐一開具
　右關
三界傳奏功曹使者承差官將吏兵請分馳
神騎各赴眞司上達
三境九霄下徹十天六洞普遍入紘之外以
及四維之中洞府嶽瀆之曹神靈宫廟之所
逓文移之速達敷詞悃以急通疾作傳馳闡
威靈於人世昭示報應叙功賞於天廷即邁
雲程幸毋稽滯故關
　　　九皇土壘聖位
第一壘色潤地土皇君
第二壘剛色地土皇君
第三壘石脂色澤地土皇君
第四壘潤色澤地土皇君
第五壘金色澤地土皇君
第六壘金剛鐵色地土皇君
第七壘水制澤地土皇君
第八壘大風澤地土皇君
第九壘洞淵無色綱維地土皇君



上清靈寳大法卷之三十一
上清靈寳大法卷之三十二仙五
　　　　　(洞玄靈寳法師南曹執法典者權/童初府右翊治金𠃔中編)
　昇度符誥品
　　救苦簡符
　　　　(玉誕長桑/栢空度仙)(丹華曜日/照破九泉)

　　　(五嶽五帝紅杏墨/黒磨針襪臘靈寳)(三官/九府)(百/二)

　(十/曹)(幽都北府/九幽地獄)(二十四地獄/三十六皇獄)

　　(五帝/考官)(五嶽/掾吏)(司功司殺/司命司録)

　(四明/眞公)(三界大魔/九億鬼王)(三界衆魂/抜出地户)



　(九陽/光曜)(照煥/重泉)(萬罪蕩除/𡨚仇和釋)(九祖/同昇)

　(億劫/罪魂)(脫離三塗/永辭長夜)(覩見/光明)


　(九幽/罷對)(黄簡白簡/金光自然)

安鎭寒泉永劫長存魂升
九天無拘
天門急急如
元始上帝律令
　　　聚形



　　　誥文
元始符命黄籙白簡救苦眞符告下十方無
極世界三官九府百二十曹五帝考官巨天
力士九幽地獄執罰神兵司録司命司功司
殺牛頭獄卒三界大魔拔度亡故某人靈魂
出離地獄永辭長夜覩見光明萬罪蕩除𡨚
仇和釋乗此九龍度命功德上生
天堂一如
告命風火驛傳
　太歳年月日於三寳前告下
　　　救苦符可漏式
謹(金籙白簡救苦眞符/吿下十方無極世界)具位臣姓某封
　　　長生簡符

　　　(元始符命/普告三界)(无極神郷泉曲/之府北都羅酆)


　(三官九府/十二河源)(上解祖考/億劫種親)(疾除罪簿/落滅惡根)

　　　　　(上天度人/嚴攝北鄷)(今日欣/𢊤受度)

　(歷關請天請滅/三惡斬絶地根)(飛度五/户名列)

(太玄魔王監/舉無拘天門)(魂度朱陵/受錬吏生)(普度無窮/登眞度命)


　　(錬形濯質/書名紫䇿)(随品/受生)(返生福堂/天尊告命)

　　　(敢不敬聽急/急如律令)
　　　聚形




　　　誥文
元始符命金籙白簡長生靈符告下南方丹
天世界朱陵火府南昌上宫長生大君韓君
司馬司命司録延壽益筭度厄尊神廻骸起
死監生大神超度亡過某人靈魂上登朱宫
流火之庭玉眸錬質黄華蕩形書名紫䇿受
化更生承此金籙度命功德時刻昇遷一如
告命
　太歳年月日於三寳前吉時吿下
　　　長生符可漏式
　金籙白簡長生靈符告下
謹南方丹天世界真位臣姓某封
　　　茭龍驛吏符
　按册命云茭龍驛吏馳送應謂不用文引
　只以符傳付也今之行者若未能感通玄
　虚可作請關符篆於尾庶克達命於玄司
　也或取新茭縛龍吏納其符於草人身中
　使負簡文亦須别䟽狀告齋酆都不可不
　啓上眞不召驛吏直以私意率易宣此符
　正猶人間赦命非臣下之敢專故須大醮
　天地方可告行也
　玄都茭龍驛吏一十二萬人傳命泉宫開
　光幽府凡告救苦眞符當啓元尊玉帝召
　關此吏一人也
　凡書符時搯玉帝訣引北極星光黄紙黒
　書驛吏隨降篆符紙當以槐黄紙黒書驛
　吏屇前也




　北極星光非北斗第六武曲北極乃天皇
　之右北極乃天樞也救苦眞符自非大醮
　天地不可告行也儻有投詞但當詠禮玄
　文散燈念道使回光九地輝破八冥所薦
　逝魂亦獲升度當先置一燈於天尊前拜
　跪焚香乞降晨光汎燭九夜乃執炬分燈
　令暉散一輪作一輪如車子大小三級上
　下三疊然燈四十九盞立十方洞靈天尊
　聖號開衆生五累果門假此回光銷鎔五
　累也
　　　金龍驛吏符
　世有救恤貧之濟度天人奉戒修齋供養
　三寳或錬眞養神功未充足命窮滅度經
　遊太隂者方曲行赦命救苦眞符外别以
　栢木簡作長生靈符告下南方丹天世界
　使擢簡帝堂錬神火府如罪䰟無功於天
　人者不可濫受登眞之籙但得覩神輝更
　生陽界則幸矣故於大醮之初不告長生
　靈符其符簡尺寸同救苦符式玄都金龍
　驛吏二十五萬人領符命啓魔道馳信令
　凡告長生靈符預關一人




　符用青紙丹書搯玉帝訣引太尊星芒繞
　筆拂簡畢同符命焚青煙中太尊星自南
　而望北斗則太尊星在中台下台分中微
　北向是也太尊星北有四星勢如軍井南
　有少微北是也少微在亢宿其星黄色而
　明要在天璇天璣二星正南以鼻引其芒
　繞簡筆也
　　　炁芒各𩔖清濁異歸
　凡取三光五星之炁當以鼻引而口吐也
　生旺雲烟之炁當以口吸而隨吐也引吸
　之時勿使耳聞耳聞則炁芒不降又不可
　長引長引則喘息失度要在精傾注念御
　意合神於杳冥之間則吸隨念感降自然
　也若服御明暉行吐納之道則非此限也




　右符面朝正東思東極天中金樓玉殿之
　中見太一救苦天尊衣九色雲霞羽服乗
　九頭獅子玉蓮寳座左執甘露碧玉淨瓶
　右執空青枝從大惠救苦二眞人青玄童
　子八十一靈官頂中岀白毫相光如刀劒
　在赤日圓光中一一分明即宻奏因依左
　右結三塗五嶽印吸慧光咽了心念聖號
　四十九徧再吹筆書不以多了再存取炁
　吹之變化此符則九州億萬窮魂俱獲昇
　仙更生如度一二亡魂止可用此符靈感
　無極也
　　　九龍符告文
東極青宫救苦九龍符命
　　　空符
右符告下
三官九署五嶽九州酆都六洞十宫九幽河
源泉曲五道都府城隍社令冥關幽扃一切
主者咸領符命救度亡過某人并係薦靈魂
洎六道四生孤魂滯魄等衆俓出幽翳永離
幽冥地獄消苦開泰泉扄火翳滅𤔵刃毒摧
傾下明黒暗上生朱陵超度三塗宿對停輪
一如告命風火驛傳
　太歳年月日吉時告下
具法位(臣)姓某告行
　　　方函式
(東極青宫救苦九龍符命告/下十方三界天牢地獄主者)具法位(臣)姓某謹封
　　　玉清寳籙破地獄眞符





　　　符告文
普告三界無極神郷泉曲之府北都羅酆三
官九署十二河源上解祖考億劫種親疾除
罪簿落滅惡根不得狗留逼合鬼群元始符
命時刻昇遷北都寒池部衞形䰟制魔保舉
度品南宫死䰟受錬仙化成人生身受度劫
劫長存隨劫輪轉與天齊年永度三塗五苦
八難超淩三界逍遥上清一如告命風火驛
傳
　年月日吉時告下
具法位(臣)姓某告行
　　　内封式
玉清寳籙破地獄眞符具法位(臣)姓某謹封
　　　方函式
(玉清寳籙破地獄眞符吿/下三界十方冥曹主者)具法位(臣)姓某謹封
　　　玉清寳籙拔幽䰟眞符





　　　符告文
元始符命時刻昇遷(同前/至)逍遥
上清
　年月日吉時告下
具法位(臣)姓某人告行
　　右二符並以黄素丹書黒書告文内封
　　外封通用黄素墨書造二十道以十道
　　告下十方九道告下九州分野内各一
　　道專用度有姓亡䰟
　　　下元登眞度命出離生死靈符




　　　符告文
赤文玉清上通紫庭天慈赦宥亡過某及億
曽萬祖苦爽遊精削除罪簿落滅惡根速赴
生方炁識咸寧上登天堂澄神鍊質眞心洞
明蕩除隂翳入道登眞一如告命風火驛傳
　年月日時告下
具法位(臣)姓某告行
　　　可漏式
謹(登眞度命出離生死靈符/告下九幽十方三界主者)具法位(臣)姓某封
　　右符以栢木造長九寸九分闊三寸厚
　　五分簡文背書五行歳月一行共六行
　　爲式拔度民庶用之
　　　太上敕赦生天寳籙式
无上玄元太上生天寳籙
　敕勘郷貫某人投詞伏爲亡故某人元命
　年月日時受生於某年月日時命終以今
　崇建某齋用伸追薦除已録奏天闕請命
　施行須至出給符籙告下者
　　　書寳籙符形




　　度人不死之神南極長生之君
　　度世司馬大神好生韓君丈人









右奉
大上敕赦生天寳籙告下三界天曹地府山
川河嶽泉曲冥關北都羅酆六洞十宫三官
九府百二十曹鬱絶之郷幽隂之境諸大地
獄九州分野福地名山城隍社令神物司臨
之所仙曹典録之墟校量罪福考察功過一
切天牢地獄主者感領符命應亡䰟累劫宿
世以至今身所作諸惡根衆罪一切𡨚愆承
此太上慈恩並與疾除罪簿落滅惡根不得
拘留俓出地府永離幽冥皆證妙果如擔沙
負石連汲溟波之衆驅雷役電掃山穿地貫
天引水之徒並與斷地逮役永使逍遥即令
亡䰟從今已去七氣成眞六儀成體五靈續
絶二曜扶衰旋綱躡空飛歩靈宫胚胎有始
塵劫無終金城錬質玉洞凝神眞氣内養以
成眞人上入玉虚下洞幽泉雲宫寳闕中有
眞䰟岀入福郷周旋生門咀嚼靈芝灌潄金
泉甘露川流玄澍丹田紫霞朝映三氣凝烟
瓊室化仙安座金蓮眞容掩日塵劫爲年一
如告命
　年月日時告下
　　　如大齋可於此列六軄位
具髙功法位(臣)姓某告行
　右先望天門宻奏訖即將墨筆書赦敕文
　畢望天門宻呪曰
無上玄元太上道君教(臣)行符照破諸嶽(或/言)
(幽/獄)死魂出離急急如
太上律令敕
　呪七徧用朱書南斗形寫眞諱於其下存
　天門方有玉童一人乗金光持黄牒下降
　唵炁書四字了逐一字念四字四徧合形
　如法施用寳籙符篆並黄素黒書内外封
　並用黄紙可告二十道十道告下十方世
　界見道告下九州一道專度列位有姓名
　亡魂讀訖烈火焚化則得赦宥萬罪消釋
　千愆魂神内鍊自生俓得上升仙界
　　　内封式位同
無上玄元太上敕赦生天寳籙告下具法位(臣)姓某謹封
十方三界天牢地獄主者具法位(臣)姓某謹重封
　切謂告符命以拔幽靈所藉者符文出於
　科典及其臨壇行事則奏啓玄穹頒行九
　地此古法也而近世庸妄之徒專意誣罔
　世俗故符命不問重輕不究是非悉言自
　天而下至於印記亦多取二天太上道君
　玉印之類以印符告殊不知世間朱砂黄
　紙成於凡人之手而且欲欺詐矯稱天降
　其爲巧計不亦踈乎生天寳籙者如世人
　宗壇之義符文呪訣出於太上齋盟奏告
　然後按行故於籙尾具高功位告行言告
　之於天而行也或者攺爲承誥奉行則失
　本㫖逺矣甚至於其間顯言手弒君父不
　孝二親此事其可赦哉旣爲人當知逆順
　殺父弒君豈忍形之言辭而欲免其罪則
　天地鬼神爲之不容雖經科中有時載之
　今奉行科法不應顯書而行況世間罪目
　萬狀千條亦豈得一一盡述只畧言諸惡
　衆罪使其符文可以免罪則不具罪目亦
　可升度若其符不可行則累牘盈編詳書
　過咎悉成虚語爾年月之後妄立天相以
　擬朝廷赦命此於憲章巳自非使兼上天
　寥邈不可理測不可臆量乃自撰名位以
　人間朝班而品排上眞以罔人求利恐未
　足贍其軀獲罪以殞軀多不得享其利近
　又有全取朝廷赦書以爲告文者其間有
　巳發覺未發覺等語此又罪不容誅學者
　能捫心詳思之凡事近厚稍存正理從其
　平易可行之格非爲一身免受禍於人間
　亦可使九祖獲逃罪於幽壤又不悞人於
　無窮之福報
　　　度六道四生籙式



太上生天寳籙超度六道孤魂滯魄出離幽
夜隨果往生主者遵依符命施行
　年月日時告下
具法位(臣)姓某告行
　　　元始符命





　　　符告文
元始符命時刻昇遷北都寒池部衞亡過某
人形魂制魔保舉至逍遥上清一如告命
　年月日時告下
具法位(臣)姓某告行
　　　普告三界符




　　　符告文
普告三界無極神郷至逼合鬼群一如告命
風火驛傳
　年月曰時告下
具法位(臣)姓某告行
　　　歷關諸天符




　　　符告文
歴關諸天請滅亡過某人三惡斬絶地根至
無拘天門一如告命風火驛傳
　年月日時告下
具法位(臣)姓某告行
　　　敕制地祇符




　　　符告文
敕制地祇侍衞送迎至受錬更生一如告命
　年月日時告下
具法位(臣)姓某告行
　右四符若薦度亡魂只專書其中一符只
　用簡書如救苦簡式若崇建大齋則諸符
　普告只用黄紙朱書方函如式用之
　允中甞考元始符命歷關諸天敕制地祇
　四符皆出於靈寳度人經法中自古有之
　因經立法故符不外於經其說謂嗣受靈
　寳弟子合關昇九祖過度一身是以傳度
　之式給告此符别有行用以之薦拔亡爽
　則以經中之辭爲告文終不越違其本㫖
　天台四十九品中旣不修入此法書而其
　徒臨事却行施用或於本文之上加玉清
　等事或一符而稱靈寳告命或以一符而
　稱靈寳符命此語上多不知其意欲更攺
　其名以罔俗耶或不失出處而妄用耶皆
　不可續撰名稱也
　　　四鎭合同符(昇玄籙/中本好)
　　　　　　　　(此符又名金文玉劵/東一分朱書黄素焚)
　　　　　　　　(付天門吏南一分朱/書白璧投名山福地)
　　　　　　　　(巖穴洞天之中西一/分朱書青繒付亡魂)
　　　　　　　　(收執之北一分雕金/魚之背流之水中並)
　　　　　　　　(書刻齋意此乃天上/人間證質齋功超昇)
　　　　　　　　(亡爽也)
　允中恭按古科四鎭合同分爲四分證質
　三界仍給付亡魂是承齋功出離幽境欲
　天上人間悉資善功所至逍遥其說甚長
　其格甚古近世所傳四鎭合同符將一角
　謂之靈寳符命用普告三界爲告文取一
　角謂之元始符命用時刻昇遷爲告文取
　一角爲玉清寳籙用歴關諸天爲告文取
　一角謂之靈寳誥命用敕制地祇爲告文
　乃於錬度之時焚於火池中且錬度之時
　存亡魂在前方行錬度旣非追取亡魂又
　非超度亡魂水火與皆在壇而焚四片合
　同符何說也合同之義安在也其誑妄之
　源流波未泯台山且有文過之語云所度
　亡魂巳自升天不必合同於三界此禺弄
　俗人可也自古黄籙埋簡以告齋於三界
　使齋功無所不及也況亡殁罪魂一經薦
　度錬除隂翳得脫重泉之中或得隨品受
　化巳是大幸便欲使俓上九天可乎四鎭
　合同給一片付亡魂則髙功自揆巳之功
　德行業未能通逹幽冥縱使髙眞垂憐悉
　可其奏尤未明能審亡瑰所詣故四鎭之
　符分詣三界俾亡魂所向合契昇遷隨品
　受化免爲罪魂斯其意也豈可以爲亡魂
　上天去了不必分三界如此則亦不必焚
　之錬度所也大意其源流專以欺罔爲事
　其行用誑妄毋足怪也
　　　昇天大劵
　此劵以黄素方一尺六寸中絶夾合面書
　三界洞章背書告文盛卷以黄繒付亡魂
　佩之即得精炁魂魄神識全出地司受化
　更生天人




　　　告文
今日欣慶歷關諸天至無拘天門
　太歳年月朔日時告下
具法位(臣)姓某告行
　　　靈寳昇天左劵
亶婁阿薈無惒觀音須延明首法攬菩曇
　每行四句靈書共一十六行末尾書告文
　云
元始靈書中篇升度亡故某人上登道境魂
神受度更生自然一如告命風火驛傳
　太歳年月日同前
具法位(臣)姓某告行
　三皇内文六十八字書於左劵背三皇内
　文不録在此自有别本凡昇天左劵背文
　外書亡魂數目
　　　靈寳昇天右劵
　面書三十二天帝背三皇内文於右朱書
　亡魂數目
太皇黄曽天帝鬱藍玉明
太明玉完天帝須阿那田
　每天二句八天計一十六句一方八天作
　四行書四方共三十二天共作一十六行
　書左劵偶數右劵竒數如上式末後書告
　文云
無色之境天帝玉眞𣑽行帝諱三界天名隱
音隱韻天中空洞自然靈章天中之尊天中
大魔天中之靈九和十合變化上清无量之
奥深不可詳敷落神眞普度天人亡魂某
承此功德上登道境一如告命風火驛傳
　年月日時告下
具法位(臣)姓某奉行
　背書文三皇内文不録在此
　左右劵並以青素丹書中央横截一半用
　栢木匣盛宻封付天門吏一半付男魂一
　半付女魂首領者宻封如今執付天門驗
　契若無此劵地司土府不與全神而去五
　嶽不與名籍而去火官不與靈光全明而
　去天門遏不使進前若有此劵則得俓入
　天門上生福堂
　　　外函内函
靈寳昇天右劵具法位(臣)姓某謹封
(靈寳昇天某劵告/下天門守衞衆神)具法位臣姓某謹重封
　允中切詳靈寳左右劵青素丹書中間横
　截斷之一半用狀封付天門神吏一半給
　付亡魂之首某魂得此劵亡魂得之三界
　不復拘留可免沉滯非獨爲昇入天門而
　巳使其功行未該朝謁上帝則在中界亦
　爲身寳度化更生而巳行教之士冝審用
　之可也

上清靈寳大法卷之三十二















上清靈寳大法卷之三十三仙六
　　　　　(洞玄靈寳法師南曹執法典者/權童初府右翊治金允中編)
　昇度符告品
太上洞玄靈寳長生度命無上黄籙
　維國號年月朔日某甲子某州郷貫某人
　伏爲亡故某人齋意仍就黄籙齋壇乞傳
　授太上洞玄靈寳長生度命無上黄籙一
　階付亡某人靈魂齎執過度三界證品超
　昇仍令受持金籙白簡九眞妙戒長生靈
　符救苦眞符當消九幽大罪標名九宫察
　命童子䕶戒威神五帝直符六宫掾吏自
　當隨逐簡文覆護受戒弟子天上人間常
　爲身寳須至給籙者
　　　三皈依
　第一皈依
无上道寳
　第二皈依
无上經寳
　第三皈依
无上師寳
　　　九眞妙戒
一者敬讓孝養父母
二者克勤忠爲君主
三者不殺慈救衆生
四者不淫正身處物
五者不盜推義損巳
六者不嗔凶怒淩人
七者不詐諂賊害善
八者不驕傲怱至眞
九者不二奉戒專一
　護
　戒
　威
　神











察
命
童
子

　　　救苦眞符
　　　符篆
元始符命金籙白簡救苦眞符告下十方無
極世界云云一如告命
百
二
十
曹
官
　　　長生靈符
　　符篆
元始符命金籙白簡長生靈符告下南方丹
天世界至一如告命
　廻
　骸
　起
　死
　尊
　神
　監
　生
　大
　神

　帝
　君
　品
　命

受度某人靈魂即日恭詣
黄籙齋壇拜受太上洞玄靈寳長生度命无
上黄籙一階如法受持永充濟拔人間天上
敬信奉行一如
玄科律令
　太歳年月日某州縣黄籙齋壇給
度師法位姓名押
保舉師法位姓名押
監度師法位姓名押
　允中原夫道之始也本無形本無文故不
　可名不可覩及其析希夷之妙剖混沌之
　胎於是昭煥隂陽肇分清濁靈虚孕秀空
　洞生神或聚炁而成章或結玄而示象以
　致五篇敷落三洞宣行實自然而然應運
　降世大可以保制劫運翊賛元綱下可以
　陶鑄黎民昭蘇幽顯莫非出於萬道之祖
　元始天尊以時宣演立三乗而接物出九
　等以度人三洞之書因經而籙降自籙而
　法彰道法之行以符爲首亦合之義也盖
　符文生於天地之初而涵乎自然之妙施
　於世人可以輔正除邪驅災拯厄用於冥
　界則可以超脫九祖濟拔沉魂中古以後
　齋法興行洞玄之宗靈風䃽物遂使修齋
　設醮祈告髙穹請命頒符煥燭幽夜亦以
　符爲先蓋符乃先天之妙炁自然之靈章
　奏告而行隂關開秦無所不禳又豈在於
　符篆之多名號之異而後可以通感哉近
　世執法行科之士𩔖不深究此㫖其間所
　見不同用心失正臨壇行事求勝於人靈
　寳本法正屬洞玄部其爲昇度符告如長
　生靈符救苦眞符破地獄拔幽魂符元始
　符命九龍符命登眞度命符普告三界符
　歷關諸天敕制地祇符四鎭合同符昇天
　三劵據古法符命如此而巳請行符命惟
　恐不蒙上帝許容奉行儻得一符可應則
　係薦之魂無不可度又豈可以符多爲貴
　哉今編出靈寳符命不敢雜用他符亦不
　増添他法符命止用洞玄本科告行符命
　悉出靈寳正法以全教綱故也學者冝詳
　辯焉


上清靈寳大法卷之三十三


上清靈寳大法卷之三十四仙七
　　　　　(洞玄靈寳法師南曹執法典者/權童初府右翊治金允中編)
　受持䇿杖品
　凡造䇿杖須擇名山福地淨域靈墟用吉
　日取向南淨竹一枝長五尺五寸通有九
　節者奉安淨所選甲午丙午丁卯或三月
　三日五月五日七月七日九月九日將竹
　第一節左微曲一曲右微曲一曲於第三
　節下四面開四竅納以四嶽内名於頂中
　開一宂安中嶽内名又實以靈書中篇各
　以蠟封固或專意佩持修用者則用五帝
　符入杖中以黄紋之繒作袋用長短小大
　僅可容杖凡行事之時於第二節下懸小
　黄旛一首長七寸旛上書十方救苦天尊
　號及十方玄化符常行佩受則去旛子又
　一法杖不曲受禱之法坐卧起息常以自
　隨至不可隨身之地則置之潔淨處受持
　旣乆以杖指天天神設禮以杖指地地祇
　侍迎指東北方萬鬼束形乆乆精勤衣蓋
　竹隱以出入几施爲當叩齒三十六通存
　五帝直符各一人隨方色之服五帝玉女
　各一人侍衞䇿杖有五色之光映流杖上
　微呪曰
太陽之山元始上精開天張地甘竹通靈
眞符守吏部衞神兵五色流煥朱火金鈴
輔翼上眞出幽入冥召天天恭攝地地迎
指鬼鬼滅妖魔束形靈符神杖威制百方
與我俱成與我俱生萬劫之後以代我形
制我五解神昇上清承符告命靡不敬聽
　右呪畢引五方眞炁三十六咽止或以三
　元八節本命生辰請炁行持焚香朝禮或
　旦旦行持誦呪精誠不倦神眞現形杖則
　載人飛行功滿德就以杖假形倐忽之間
　巳成眞人矣
　　　五嶽符
　　　東方(青地丹書/納杖東面)




　　　南方(赤地黄書/納杖南面)




　　　西方(白地黑書/納杖西面)




　　　北方(黑地青書/納杖北面)




　　　中央(黄地白書/納杖中央)




　十天玄化符
　　　(太乙救/苦天尊)(㝷聲救/苦天尊)(九幽拔/罪天尊)

　(朱陵度/命天尊)(六轉念廣度沉淪天尊弘慈/廣度天尊聖力無窮天尊轉)

　(輪聖王天尊隨/願往生天尊)(大慈大悲大惠眞/人太慈大悲救苦)

　(眞四極神靈禀受符命敕三官五帝/人九府四司五嶽九幽六洞十宫酆)

都主者普行拔度一切亡魂出離地獄上
　生天堂
　　　合形




　　東方青帝符青地紅書
　　　青帝歌
東望重拜手蒼帝玉皇君靈風鼓槖籥
育物布元春雲龍轡嚴駕玉樹擁瓊輪
枯萌汎霑及大惠無不均萬仙歌以道
委曲戒天人心根迷自固拱跽載洪仁
　　南方赤帝符紅地黄書
　　　赤帝歌
太景闓玉樞洞堂啓金除寒林䕃瑶砌
丹鸞踏瓊株寳房名曲麗明璫神所凥
飛遊豁雲道引目眄眞都天日永不夕
重烟鎖青廬太上敕印關帕几羅簡書
禆風樹玄化慇懃諒有餘
　　西方白帝符白地黒書
　　　白帝歌
陸甲抱金闕㭍政守靈壇流鈴擲化火
威劔巨龍蟠邈彼素靈眞明憲孰敢干
束制妖鬼魔凛落霄風寒冷氣旣巳息
萬天俄而安眞儔荷大庇抵顙相歌歡
　　北方黒帝符黒地青書
　　　黒帝歌
無質統有物淵𠔃上帝心不啓不發道
藴妙化機深恐爾漏未盡隂想忽浸滛
輪轉無涯波苦道相迷㝷萬年甞謹約
一旦自湮沉無沖落鬼境殃譴不可任
　　中央黄帝符黄地白書(此五符即/五芽眞文)
　　　黄帝歌
萬天拱中宸控駕玉池根翹機貫億曆
洞明闢四門大有混黄眞紏制星宿魂
非帝道不運有方頼之存威忿即霜秋
味豫爲陽春地成握元紀仰荷戴无垠
　允中聞之師訓道法之修用多門䇿杖則
　託物寓靈者也如董眞人以神尺而成功
　皆此𩔖蓋於平居閑暇之時受持不廢呪
　誦精勤則大而可以尸解託形中則可以
　救危拯厄行持齋醮用以破獄復假上帝
　靈符資杖之靈神庶幾可以感通溟漠昭
　煥幽扄近世多有不佩持臨用却於師前
　請杖用以破獄非格也正受中盟秘籙嗣
　行靈寳大法五靈䇿杖乃本籙本法之合
　用者故當擇日依格製就一如科法安置
　法院晨興朝修之際呪持如法臨事施用
　不復請降於師前非此法籙之階不當僣
　用或平居失於佩持則無於上帝之前啓
　祝乞行破獄眞符願降十方生炁五嶽靈
　𦬊灌注䇿杖使幽關開泰亡爽超昇行用
　一如常曰受持之訣此乃法師存念宻行
　之事近世立科宣白以助觀美且使齋官
　喜其詳宻不知理不應用科文者難以隨
　俗𥙷綴此等事顯行不若黙行所以破獄
　當請道衆行科而髙功端黙存念或有萬
　一之𥙷而常俗之論又以地獄淵深非可
　設像於地上而冀其應以形迹而言誠不
　可行也第科條所列本有此式爲髙功者
　祗當精其念慮專誠告祈於大道乞上帝
　矜允則獄何患其不開故欲破獄須盡其
　心以告上帝也旣用䇿杖破獄則破獄行
　用自可連續而古者䇿杖先以自修不專
　爲齋醮而設故破獄之條别作一品
上清靈寳大法卷之三十四





上清靈寳大法卷之三十五仙八
　　　　　(洞玄靈寳法師南曹執法典者/權童初府右翊治金允中編)
　然燈破獄品
　破獄之科本不與然燈連續但唐廣成先
　生科有九幽燈則後世之九巵燈也大則
　八十一盞亦可九盞其古法科中文辭正
　以照燭九幽獄其行用則與禮燈之法相
　似故今以然燈㸃於獄前請道衆宣科而
　髙功存思行用也
　　道衆列班於獄燈前髙功啓白
　　　先祝香如式
謹焚寳香一心奏啓虚無自然元始天尊太
上道君太上老君昊天玉皇上帝紫微北極
大帝勾陳天皇大帝后土皇地祇東極青官
慈悲救苦天尊九天上帝三十二天上帝東
華上相木公青童道君白玉龜臺九靈太眞
金毋元君萬天上帝恭皇天恩流慈鑒映玉
華散景九炁凝烟香雲宻羅逕衝九天侍香
金童傳言玉女爲(臣)通奏上聞帝前今(臣)所
啓咸賜如言稱法位(臣)姓某夙籍善因獲承
道䕃叨膺符籙忝綴班行僣主齋修謬當首
軄以今切慮所薦亡過某等及九州四海五
道三途抱識含靈一切幽爽下元罪魂自棄
幻身多罹隂境牽纒地府執係冥曹非憑上
帝之頒恩豈得幽都之奉令伏願降度魂之
勑命下破獄之眞付六天十洞之曹開扄啓
閉五嶽九幽之境放罪釋愆庶使係薦之亡
魂以至九州之滯識超離苦趣瞻覩慈光符
命下頒以時報應(臣)恭對天闕依格奉行無
任祈恩俟命之至
　　　髙功存變行持道衆一人行科
伏聞天地八方有九幽地獄考謫罪魂皆由
生世之時造諸惡業身殁之後淪滯三途受
報終天無由解脫冥冥長夜不覩光明若非
大聖垂慈善縁開度長居黒暗億劫難原所
以天尊玄科者然燈之品繼明西日昭映窮
泉流光所臨沉魂息苦神輝所燭幽爽停酸
然燈之功獲福無量以今齋官某切慮亡過
某倐謝日寰竟歸夜府或罹牽執未遂升遷
謹用依教祈恩修齋行道焚符破獄按格然
燈伏願九獄消簡對之文三途罷謫役之苦
靈光所燭黒壤開明恭對燈壇關行法事
　　　舉法事
弟子某人謹然九幽神燈上照東方無極諸
天福堂之内陽光煥赫照徹東方中照震宫
之⬤位青帝之野清蕩凶災掃除氛翳下照
東方風雷地獄破除幽暗開諸光明一切幽
魂乗茲妙利震雷霹靂息難停威克獲生天
逍遥自在法衆䖍誠稱揚讃詠
　　　衆諷中篇旋遶
弟子某人謹然九幽神燈上照南方無極諸
天福堂之内陽華洞煥徹照無窮中照離宫
午位赤帝之野消平災異掃蕩氛邪下照南
方火翳地獄破除幽暗開諸光明一切幽魂
乗兹福利吞火食炭克獲清涼普得生天逍
遥快樂法衆䖍誠稱揚讃詠
　　　衆諷中篇旋遶
弟子某人謹然九幽神燈上照西方无極諸
天福堂之内眞光洞徹照耀重泉中照兌宫
酉位白帝之野消蕩兇惡掃滅邪氛下照西
方金剛地獄破除幽暗開諸光明一切幽魂
乗兹福利金槌鐡杖化成蓮華溥得生天逍
遥快樂法衆䖍誠稱揚讃詠
　　　衆諷中篇旋遶
弟子某人謹然九幽神燈上照北方无極諸
天福堂之内祥光照灼朗徹無邊中照坎宫
子位黒帝之野蕩除邪穢洗滌災凶下照北
方溟泠地獄破除幽暗開諸光明一切罪魂
乗兹福利冰㦸霜刃楚毒頓除普得生天逍
遥快樂法衆䖍誠稱揚讃詠
　　　衆諷中篇旋遶
弟子某謹然九幽神燈上照東北方无極諸
天福堂之内靈光洞煥照映虛空中照艮宫
寅位丑寅之野掃清災沴摧蕩凶邪下照東
北方鑊湯地獄破除幽暗開朗光明一切幽
魂乗兹福利鐵义煑漬息苦停酸早獲生天
逍遥快樂法衆䖍誠稱揚讃詠
　　　衆諷中篇旋遶
弟子某謹然九幽神燈上照東南方无極諸
天福堂之内光華普照煥耀無涯中照巽宫
巳位辰巳之野蠲消邪惡摧滅災凶下照東
南方銅柱地獄破除幽暗開朗光明一切罪
魂乗兹福利免其焦爛内外清涼獲生天堂
逍遥自在法衆䖍誠稱揚讃詠
　　　衆諷中篇旋遶
弟子某謹然九幽神燈上照西南方无極諸
天福堂之内流光洞徹照耀無窮中照坤宫
申位未申之野掃除隂沴清蕩凶邪下照西
南方屠割地獄破除幽暗開朗光明一切罪
魂乗兹福利免經屠割業報蠲除盡得生天
逍遥快樂法衆䖍誠稱揚讃詠
　　　衆諷中篇旋遶
弟子某謹然九幽神燈上照西北方无極諸
天福堂之内光華煥徹朗映太虚中照乾宫
亥位戌亥之野掃清妖惡蕩滅凶災下照西
北方火車地獄破除幽暗開朗光明一切幽
魂乗兹福利停輪息燄清淨宿根離苦生天
逍遥快樂法衆䖍誠稱揚讃詠
　　　衆諷中篇旋遶
弟子某謹然九幽神燈上照中天福堂之内
光明煥徹輝映萬方中照中宫神州境域災
凶殄息妖惡潜消下照中央普掠地獄破除
幽暗開朗光明一切幽魂乗兹福利刀山劒
樹永斷攀縁離苦生天逍遥快樂法衆䖍誠
稱揚讃詠
　　　衆諷中篇旋遶
向來然燈破獄無限良因伏爲九幽地獄无
量罪魂以至十𩔖四生三途五道九州分野
苦爽沉靈无量无邊含情抱識有主無主若
𡨚若親墮此獄中受諸罪報或先身作釁此
世爲愆或三業六情或宿纏徃對當生之日
不悟善縁自作自爲違天負地命過之後幽
係地司五苦互煎衆惡備受諸罪未盡難獲
託生展轉三途輪廻六趣動經億劫出離無
由一失人身永垂賢路自非大道遷拔至聖
垂慈長夜沉沉何由超脫因今然燈懴謝咸
覩光明集此善因奉爲齋宫薦拔亡過某一
性昭融萬罪消滅乗兹善果託化更生爲此
因縁志心稱念十方救苦天尊不可思議功
德
　　　髙功望闕謝恩
　髙功存念行持法於道衆未宣科先宻啓
　上眞具陳齋悃次執䇿杖用破獄符九道
　半幅薄紙書之不用誥文毎同中篇眞文
　一幅共捲法師袖中執杖化身爲救苦天
　尊歩罡一座出罡向東方地獄燒符文一
　道存青黄白三色之炁隨灰散布光芒照
　徹下入地中萬丈下見此方地獄等處不
　計數目千曹萬局考對之司悉皆望闕領
　受符命毀鎖開張盡放罪魂隨光來詣道
　場焚符念本方梵唱呪想成再燒酆都山
　形一本吹散其灰隨炁以杖撥開獄燈見
　上極髙天下窮厚地内外洞明地獄空閑
　九獄皆同都畢法師回身望闕上香謝恩
　而退破獄符見别品中
　　九清梵唱破獄呪
　　　東方
九炁青華光曜風雷玉寳慈尊摧戈毀戟
扶晨通照䰟昇太微神識受度福享無期
　　　南方
三炁丹華光徹火㬾萬福慈尊蠲災火池
化成青圃甘涼瑩肌苦魂受恩逍遥无爲
　　　西方
七炁素華照耀金剛太妙慈尊摧鋒滅鋩
刀化騫林劒變栢桑魂魄升度與日同光
　　　北方
五炁蒼華光徹溟泠玉晨慈尊冰雪池温
温生寒廓毒汁消清魂獲妙樂飛昇香林
　　　東北方
梵炁晨華徹照鑊湯度仙上聖威感無方
沸湧停息以化甘漿亡魂生形俓昇天堂
　　　東南方
生炁之華下照東南銅柱破裂火𤔵息閑
好生度命普濟無間苦爽解脫昇度玉壇
　　　西南方
黄華月輝透降坤維除釋鋒鋩屠割摧威
虚皇慈尊保度沉黎罪魂澄甦刀劒悉摧
　　　西北方
天元景色祥華敷光无量慈尊塗毒消亡
火車摧轂皆化青蓮焦骨爛肢再生清涼
　　　上方
玉光金眞流精降暉火坑天牢悉變死灰
玉虚玄尊普度无爲魂昇天堂受福巍巍
　　　中央
三晨玄景洞照普掠眞皇慈尊除落考掠
金鎚鐵杖應時消鑠萬苦停酸罪魂快樂
　　　破獄罡式



　　　九獄燈圖
　謹遵師傳上稽舊格破獄行用悉著于編
　關燈之文出廣成先生黄籙齋科其式只
　如禮燈之法亦不諷經古本上稱九幽燈
　而巳後世九巵燈則每方諷生神章其文
　亦少異今用於獄壇仍令齋官禮燈而道
　衆宣演如法以𦔳髙功行用如禮東方燈
　髙功則至東方行持破獄所以諷中篇旋
　遶以應髙功存念也道衆方宣文禮第二
　方燈旋詠如初九獄皆然庶使髙功神炁
　安平與祝燈之辭語意相合免致紊亂存
　想如近世九獄燈文乃關燈之中每方舉
　偈子一首言辭不能典雅且與破獄事體
　全不相合所以汨溷髙功之耳又無益於
　事也若九幽神燈然於道場諸處則關祝
　之科自從世法但破獄之義本爲普度而
　設齋修之建雖隨齋主之力凡有三朝啓
　壇散壇奉行齋法並合隨冝備置斛食廣
　及三途悉行度化然後請符頒命破獄行
　持庶其有理今齋詞之中上不祝君主而
　及寰區下不度九祖而及五道用心窄隘
　專意於所薦三位亡魂如此則上帝不應
　爲一人而設特降符章悉開九獄必無此
　理也地獄未必可盡孤魂未皆可度而我
　之立意無一毫及物之心豈太上垂科之
　本意也施食普度不拘多寡隨力輕重以
　恢善意則破獄故事始可舉行專薦而無
　一語及衆生者止可然燈宣讀足矣破獄
　之科不必用也識者以爲然否今之求用
　於齋主者不敢喘息此說吾當自行之可
　也

上清靈寳大法卷之三十五

















上清靈寳大法卷之三十六仙九
　　　　　(洞玄靈寳法師南曹執法典者/權童初府右相治金允中編)
　神虎攝召品
　靈寳太赤金科曰青陽之君生炁之府有
　東斗主筭君丹靈之君養光之府有西斗
　記名君元炁之君赤炎之府有南斗上生
　君太淵之君鬱絶之府有北斗落死君中
　和之君北魁玄範府有中斗大魁緫監衆
　靈君自禀受太微一炁司命定筭注録勒
　籍大曰壽小曰筭一筭三日一百二十筭
　爲一壽一十二壽爲一紀大功大德則以
　増壽小善小行則以増筭大惡大罪則爲
　奪壽小惡小非則爲減筭增延奪減筭壽
　各有九等並皆東斗君主之屬陽明宫貪
　狼星君緫之司馬命章敬諾恭順之後男
　女分形之始標名雕字善惡功過皆西斗
　君記之屬中元宮巨門星君主之分神降
　炁聖毋衞房化生分定貴賤貧富化外中
　土生於所地皆南斗君主之屬隂精宫禄
　存星君緫之平生功過一切罪業年齡天
　促直至禄盡命終魂歸大夜皆北斗落死
　君主之屬北極宫文曲星君緫之自生而
　始記名主筭上生落死莫不緫監於中斗
　大魁府也主定十方世界四生六道魂魄
　神識府有七元神虎太一夫人主其軄焉
　下有七玉女掌管簿籍司其死生緫領魂
　魄也
第一提魂攝魄倒生玄司玉女蔣▲▲
第二主風癩顚癎蠱痢瘴瘧死魂玉女張▲
第三主勞瘵癱瘓死魂玉女趙▲
第四主瘟疫時行死魂玉女李▲
第五主驚弔刀刑自縊赴水投火自殘死魂
玉女徐▲
第六主毒藥厭魅刀兵劫掠王法禽獸所害
死魂玉女卜▲
第七主百病身亡死魂玉女應▲
　右七玉女主定疾病横死亡人魂魄名字
　姓氏别有玄司神虎大聖收留魂魄放留
　生死皆主其軄
雄左玉曹主魂玄伯何▲
雌右武鸞主魄主吏喬▲
　右二大聖各有攝魄攝魂吏一萬二千人
　主者之首有追魂使者三人齎持北魁玄
　命太一玉札追取十方三界九地一切重
　隂病横死魄諸獄囚苦憶曽萬祖先亡後
　化一切魂魄立侍大聖部下
上部追魂侠者俟▲中
中部追魂侠者魏▲下
下部追魂使者張▲上
　昔西山眞人劉根遇太一玉女受傳三使
　者功成遺龍虎山壁魯洞中于今存焉自
　正一天師三天外舘受玄元金闕之㫖録
　於部下再銘洞中
　　　銘曰篆文四十二字(青紙丹書焚神/虎司亡魂見形)















　　　正文銘曰
天一北祚神虎書太一紫文寳章符北魁玄
範在龍虎得者當㝷西壁魯提魂攝魄乃玄
司生死去留軄付汝
日星之光照耀八方鐵跡金晃寳光臺章威
光爍爏洞朗三天坎水離火蕩隂易陽魂魄
返嬰神炁貫常八門通幽勿遇死傷魂靈召
到不得隱藏
　　　鐵跡臺光之章



　右章乃鬼神之祕寳得之生形爲天仙神
　魂隨光赴壇開隂離業欲召無間魂魂以
　青素丹書七寸方同茯神茯苓各二十四
　銖水一升煎數沸安八門召魂壇中舉召
　魂旛歌斗章而召之
　　　八門召魂壇




　　　斗章
隂陽推運𠔃劫數更遷生死周流𠔃孰愚孰
賢輪轉無窮𠔃上玄造化未出三界𠔃拘於
神變魁𩲃東斗𠔃𩳐魒西轉𩵄䰢南辰𠔃魓
𩳐北面隂靈隂靈𠔃茫茫没没陽魂陽魂𠔃
碌碌幽幽天地明𠔃萬鬼潜天地晦𠔃萬鬼
爽隂陽運𠔃鬼神享太一召𠔃何遲遲先至
後至𠔃律有賞感此徬徨𠔃赴我旛賜汝靈
書歸上清
　右手持召魂旛左手搯天皇印望東北方
　歌斗章舉旛召魂不以徧數良乆旛重垂
　地其魂來矣魂靈見臺光之章爭入其壇
　欲哺師即以柳枝灑淨爲度魂識霑此章
　津解脫苦惱生形化肌靈識變通灼然語
　質分明
　　　召魂旛面符




　　　大魁緫監符




　右旛以曰紳中央分爲二旛各幅截一尺
　五寸爲蓋二尺爲身三尺五寸作手足造
　旛二首面書前太一返形符朱書下書亡
　人姓氏背書大魁緫監符下書三魂七魄
　名
　　　上部使者符中部符(中部侯使者/紫繡衣紅抹)
　　　(額黄絹/上書)

　　　缺符


　　　中部使者符下部符(下部魏使者/紅繡衣黄抺)
　　　(額緋絹/上畫)

　　　缺符
　　　下部使者符上部符(上部張使者/緑繡衣紅抹)
　　　(額青絹/上畫)



　　　缺符


　右三部追魂使者符以青繒紅繒黄繒各
　九寸上以五彩繪畫使者形容下書眞形
　符並朱書姓氏同混元玉札及關引烈火
　一處焚之此使者持符上入九清下入九
　壘以至十方三界羅酆北都九幽諸獄洞
　府仙官開關通道追取亡魂俓赴法㑹無
　所不逹臨遣歩入斗呪曰
太一紫元君天一北祚勑神虎㦸飛運招揺
一統隨玉札所至處十方精光都一吸右呪
畢七次噀水一口以扇扇灰往十方祝白使
者某人速赴生方死路追取某人魂魄速赴
法㑹領受靈寳昇度功德
　　　北斗太一玄冥神虎玉札式
　　　　　　(又一式於星前具齋意至生/方臣據詞難抑除已依式冝)
　　　　　　(行今則齋壇肅備攝召有期/合薦衆魂理冝追取所有玉)
　　　　　　(札須至告下者却於星下不/書亡人名字年月隨亡人所)
　　　　　　(屬星下書姓名年月日時死/生度無間之衆可書某䓁)
天一北祚符命太一紫元神文玄冥混元玉
札告下三界十方天曹地府山川河嶽泉曲
冥關北都羅酆六洞十官三元九府百二十
曹鬱絶之郷幽隂之境諸大地獄九州分野
城隍社令里域丘墟黄泉蒿里十二河源主
宰魂魄應干合屬去處追取上件亡過某等
魂魄精神俓離所部速到靈寳玄壇朝謁上
帝領受殊恩神虎奉行萬神敬聽
　大歳年月朔日時告下
具法師衘位(臣)姓某告行
　右札朱書白素玉札文姓氏封皮並黒書
　　　内封皮
神虎玉札追取亡某魂魄具位(臣)姓某謹封
　　　方函
神虎混元玉札告下
　　　　　　　　　具位(臣)姓某謹重封
十方三界生死之方
　　　七玉女符




























　右七玉女眞符乃北魁玄範府追攝玉女
　貴賤生死簿書乃蔣仁貴爲首領也其餘
　一同
　　　陽耀壇使者胡▲▲(緋袍緑靴/牟黄巾玉)
　　　(杖)
　　　陽耀通關壇

　　　　　　　(黄紙朱書於獄心書符呪提/魂攝魄飛捷急急如律令)

　右主攝先亡祖考億曽萬祖近化姻親一
　切眷屬魂魄
　　　隂一靈壇使者劉▲▲(皂袍緑靴卿子/牟黄巾玉帶執)
　　　(杖)
　　　隂靈攝魄壇

　　　　　　　(青紙朱書安壇心書符呪神/虎攝▲▲付身急急如律令)

　右主攝病死横夭自傷破殘囚繫乆沉冥
　司一切魂魄二壇以新淨沙土二石布於
　地上方六尺或三尺六寸細節匀淨沙土
　以左手搯天皇印右手搯玉清訣以中指
　依様書之立監獄使者名位中立獄名於
　前以神虎攝魂符沉西流水中噴噀其一
　切亡魂立見眞形與生世之人交通言語
　歷歷可問若生人悲哭則逺矣若忻喜則
　亡魂盡見其質與生人無異萬目共覩往
　來如常仍加敬重所召所遣如影如響報
　應在於頃刻尤忌嗔怒非私心妄召餘無
　所戒矣
　　　神虎攝魂符
　　(神虎大聖勑/攝魂現形)(神虎攝魂吏/一十五人)(地方䧟/隅攝付)

　(此/獄)(化元聿白/星飛睪)(監獄使者劉▲▲/急急令現形使者)

　(張信魏達侯迪追赴魂神)
　　　合形
　　　(神虎神君勑左右衞聖追魂神吏引/魂童子遵奉神虎勑急急如律令)

　右符黒書白素天皇印玉清訣北炁吹水
　中噴噀壇中及一室四面即立見形
　　　神虎幽寂符
　　(左神虎/大聖勑)(將令右神/虎大聖勑)(神虎追魂使者/何昌喬荀侯迪)

　(魏逹/張信)(神虎玉女七人内玄司/玉女蔣仁貴禀符奉行)(使者/劉▲)

　(▲付身來神虎㦸/飛運招揺一統隨)(化元聿白/星飛睪)
　　　合形

　　　　　　　　(急力神虎攝㘂覆付/身形急急如律令)

　右符朱書黄素沉於流水中師先吞一道
　次行用立驗若死亡在近化三年者可書
　符燒灰手内擎之呪祝某人家亡魂吹柱
　東北方次以前符水噴於壁上其亡魂立
　見又有死期未至卒然奄謝或悟中惡鬼
　狂神忤追遽終或卒病而夭大命未竭而
　死未及三日者以等身緋繒旛被尸將此
　符朱書白繒七寸火化於人中之下仍依
　前告玉札不移時神魂再返元尸立得更
　生如天年筭終問訖復遣若非此限啓奏
　上帝以劾不正素非得邁古化道契眞風
　者天不負兆三感之外不神也所謂回尸
　起死无量度人
　　　天皇訣
　以二指搯大指根却以大指搯中指中文
　餘三指開闊勢屈向後如斗標前如斗口
　中有二尊帝星以印呼雷役電止雨召龍
　禁勑雷霆之怒收攝虎豹之獰役神攝鬼
　皆用此印
　　　神虎罡

　　　　　　　　　　　　　　立

　　　蒭身昇度法
　先以淨草隨男女形狀作一生前身軀着
　生前衣服腹中安大梵隱語頭上載昇天
　大劵以秤架一具蒭身安秤鈎上懸空不
　着地先令秤平置之門外居魂壇中仍以
　小兒持白繒召魂旛法師歌斗章召魂來
　赴蒭身忽然墜下秤鈎重於常時其魂旛
　亦墜竿稍重乃知亡魂巳至即取臺光章
　所煎香湯以楊柳枝灑盡次請道衆諷大
　梵隱語引亡魂赴浴訖詣三寳前聽受符
　戒并齋供事竟髙功即令先治一室可及
　三間安建攝魂壇先於四面籬壁并以白
　紙泥飾使無一㸃瑕痕離後壁三尺四寸
　以淨黄土建陽耀通關壇隂靈攝魄壇其
　二壇匀淨法師左手搯天皇印右手玉清
　訣依符様以中指畫訖於壇中心立白紙
　位牌各一上寫監獄使者又於壇前各立
　黄位牌一箇各書壇名次於二壇之前立
　洞案之上設攝魂將吏聖位已具于壇幕
　式品中用時花淨茶酒果香燭供養三獻
　訖法師令二小童子執旛赴壇以旛安壇
　心法師先將幽寂符自吞又以一符燒灰
　吹於壇所祝請神虎官將玉女追攝合干
　將兵只今引領一切亡魂並赴法壇分明
　顯見形魂次以攝魂符沉水中噴噀四向
　及二壇之中次燒監獄使者關文又燒神
　虎將吏錢馬文牒等法師焚攝召一應符
　命以青幕閉少時令親人漸次入壇中四
　向壁上逺視亡魂見形與生存形容無二
　至昇度之時却令二小童執旛引出壇歸
　位法師用紫楓木雕神虎印方一寸九分
　五色囊貯之佩手肘後然後呼召行事
　神虎二大聖並如古者王侯氊冠淡紅袍
　朱履珮劔錦綬執簿
　七玉女並紫袂衣環髻鳳冠朱履羽裙珂
　珮手執生死簿
　上部使者紫服中部使者紅服
　下部使者緑服並繡紋袍朝天脚幞頭紅
　抺額玉束帶魚尾刀緑靴
　　　告玉札祝將三獻儀
　　　道衆法事灑淨
　　　髙功焚符變神召將
靈寳大法司以今火急關召神虎雄左追魂
何將軍雌右主魂喬將軍主魂七司玉女三
部追魂張侯魏三使者追魂大將馬將軍陽
耀通關隂靈攝魄神吏聚魂對魂整魂提魂
神將諸司追魂攝魄將吏玄都茭龍驛吏六
道功曹三界召魂使者引領亡魂童子黄泉
蒿里丈人九州社令神君土地里域正神監
臨衞壇官將疾速赴壇奉宣天命存至上來
關召傳符追攝官將吏兵旣辱來臨幸承關
告伏聞始青天上黍米珠中十徧說經萬眞
禀命玄範以之昭布大法由是宣行出茭龍
傳令之規立神虎攝魂之典白簡頒而三界
遵奉赤書降而九地開光歷劫度人隨時濟
物況承精禱理合宣謄本司今據入意除已
録奏天廷申聞地府關告城隍社令移文嶽
瀆靈司以今翻布符章告行玉札普詣幽冥
之界俱通考對之曹須藉神靈庶遷滯爽旣
辱雲驂之俯降特陳菲禮以奉誠恭對神光
用伸初獻
　　　初獻酒
伏以元始上帝開妙藴於赤明之初中斗大
魁緫靈樞於玄範之府雄左雌右能達於三
界九幽陽耀隂靈可攝於千魂萬魄是以澤
覃無外請大宥於三天律示有經昭洪禧於
萬㝢欲顯幽之並濟宜符札以兼行用仰神
車載陳亞獻
　　　亞獻酒
伏以傳令泉宫驛吏禀符而徧下召魂隂府
紫文頒令以感通五嶽四瀆之冥司罷除考
對十地六天之夜府開煥光明有召必臻無
逺弗届若非威神之特達豈得報應之昭彰
儻獲曲濟於沉淪敢不奏陳於勲牘難滯衆
靈之馭敬周三酌之儀畢此精𠂻各惟享鑒
　　　終獻酒
伏以教存規式法有典章欲攝魂儀須憑文
檄仗至靈之捷疾庶可宣通取亡爽於幽冥
立期響答追召公牒逐一披陳尚冀衆神當
壇領受
　　　宣關牒符札
　　　髙功歩神虎罡行持
上來公文巳行敷示神靈可接必與奉承伏
以九極垂科十方被化爰遵典格用拯沉淪
追召隂魂出離幽境上極三界下至九泉百
二十曹考録之司三十六地校量之所城隍
里域分野名山嶽瀆靈眞神庭祀典記録罪
福主領魂神蒿里黄泉溟泠水界應干去處
合屬有司所至根尋依時攝見須神靈之佐
𦔳俾幽顯以昭融火急施行亟切報應
　　　送神向來
　　　回向
　　　發神虎催召文檄
　　　道衆法事髙功望闕啓白
具位(臣)姓某謹再拜焚香奏啓
三清上境八極天中大羅浩劫无上慈尊三
十六天無色世界天帝髙眞東極救苦天尊
玉輔上宰天省列眞中天北斗星君三官四
聖靈寳五師恭望天恩俯垂鑒録(臣)聞靈風
被物實利濟以無窮眞教流光故昇遷之有
格事當披愬敢不上聞(臣)先據某貫開建道
場薦資亡過某返生善境(臣)自慚麈陋謬玷
靈班旣奉誠詞爰稽眞典巳奏聞於霄極恭
請降於符章普下幽冥追尋魂爽今則事期
巳至攝召届時合要亡靈赴壇受度兹當再
敷文檄催督吏兵庶使地司咸遵天律欲望
玄慈荐頒天㫖嚴勑將吏徧告有司遵巳降
之符章禀今來之號令開關啓道釋罪放魂
疾速來臨火急報應儻幽關之無阻則玄貺
之咸霑(臣)干冒天威不勝惶懼之至謹言
　　　關請將吏
以今焚香奉請神虎何喬二大元帥追魂七
司玉女三部追魂提魂攝魂吏兵聚魂對魂
神將追魂大將馬將軍隂關攝魂追魂二使
者追魂攝魄隂陽官將諸司追攝吏兵黄泉
蒿里丈人五道將軍功曹使者土地里域正
神伏願靈仗飛空神驂御景出北魁之仙府
遵靈寳之玄科咸造壇前奉行文檄須㬰顯
應倐忽感通引領太虚即希來降
　　　舉散花髙功再白
伏以金科崇重玉格昭明遵玄律以精修録
凡情而關告聞奏九清三境頒命六洞九幽
拔度係薦之魂脫離沉冥之境況於眞符巳
降玉札荐敷律令宣行文移昭布事關幽壤
法有靈司將啓隂途須勞神力催促應干之
曹局嚴督合屬之吏兵照㑹姓名契勘郷井
搜聚魂魄整對形神極三天九地之中遍六
合四維之内悉與追攝佇俟前來所有牒文
謹當宣示
　　　宣牒焚燎
伏以天廷杳漠雲路渺茫雖瞻望之莫通惟
精誠之可格上來文牒巳見披宣諒爾至神
必回昭格仗神威之迅速攝魂魄於須㬰顯
示條章嚴宣號令讃揚善化成就齋功即令
係薦之魂火急赴壇報應錢馬奉化風火驛
傳
　　　表白回向


上清靈寳大法卷之三十六







上清靈寳大法卷之三十七靈一
　　　　　(洞玄靈寳法師南曹執法典者/權童初府右翊治金允中編)
　水火錬度品
　錬度之儀古法來立雖盛於近世然自古
　經誥之中修眞之士莫不服符請炁内錬
　身神故劉混康先生謂生人服之可以錬
　神而鬼魂得之亦可度化是錬度之本意
　也混康即宋朝三茅山宗師觀妙沖和先
　生乃華陽道士大觀二年再赴解化於闕
　下是以錬度之符莫非法師自錬度之法
　今乃不然不據源流不分品格諸法衆經
　之中兼収並取悉以錬度更不究其來歷
　是致無所經據之符近又不計其數也若
　夫水火之本眞隂陽之正炁天地之所以
　肇人物之所以生茫不考也甚者以南極
　北極爲水火殊不知金木之相見果配合
　爲南極北極乎如此則北極屬隂南極屬
　陽矣徃往徒見有南斗陶魂北斗鑄魄之
　說遂以此取求水火於二極耶北斗乃是
　中斗南斗是二十八宿中斗宿正在東北
　之角南斗亦非南極也夫南極乃與北極
　相對爲天之樞紐北極出地三十六度出
　於地上矣南極入地三十六度爲地所遮
　故世不可見天有三百六十五度四分度
　之一半出地上半隱地下北極之去地上
　也再三十六度爾於是世人望之正在北
　方以周天言之北極乃天中之中此非坎
　位也南極亦非正南也若正北之方乃自
　危宿十五度至虚宿十度四分之一此則
　坎位也若正南之方自張宿十六度至星
　宿七度此則離位也此始是南北之正方
　坎離之位若南方丹天界朱陵火府乃南
　方之天亦不稱南極蓋有以也孰謂水火
　而岀於南極北極乎此等主行齋醮著書
　立言其說頗礙如路眞官玉堂齋法只請
　炁於太陽太隂其說雖若淺近而未至礙
　理以至奏木公金毋以爲隂陽之宗則内
　丹外藥俱通而金隂木陽有地人得之可
　以成眞鬼魂得之可以返生錬度可行則
　不可知得其炁與不得其炁則在人能感
　召之間且使上不失天度下可近取諸人
　身矣然匹配隂陽未甞去水火也而木乃
　火之根金乃水之母至於丹成藥就則㑹
　四象於中宫藉黄婆而媒合木與火皆陽
　也金與水皆隂也用水火必取諸坎離之
　位求木金則不越震兊之宫此仙經之定
　說古今之通論指中天紫微垣帝庭以爲
　坎宫而請水亦謬甚矣於齋中預拜木公
　金母表或於錬度當拜表從便施行所有
　先行召魂已見神虎品次則沐浴呪食錬
　度不必别立其所合於道場内上帝之前
　可也其錬度官將當俟散壇併行醮設是
　醮眞靈之義也或專設錬度醮則從近世
　之儀可也錬度醮科亦當撰述以舊來師
　尊所行只於上帝前行事是以不敢編入
　此法沐浴科書朝眞讃導呪食白文并正
　薦傳戒科並行重撰編條列左
　　正薦沐浴儀(呪則用諸/方通行者)
　　　引魂赴浴室啓白
伏以肉敗形摧質巳歸於壞滅神離炁散魂
乃屬於虚无初馳垢穢之可除大抵神明之
自淨第恐沉淪或乆昇陟未期長夜之郷陽
輝寥絶至幽之境隂炁溟濛況志念著於世
縁𩔖多牽戀魂識零於泉府易致塵昬惟一
性之不純故百神之難復是用降九霄之生
炁召兩曜之晶華浴幻芒而廣大无窮變凡
水而清涼普浹斷百情之内垢明一念之眞
根亡過某當知不滅者初非色身長存者乃
爲本性在世有形之穢今以成空歸隂未淨
之懷正宜自滌然後沐兹澄水濯彼靈資望
闕恭朝赴壇受度特吟仙梵請就浴幃
　　　慈悲接引天尊
伏以水之妙用德爲至深齊二象以分靈冠
五行而潤下方圓隨所凝泮以時惟造化之
宻符故塵勞之可滌況於降九天之正炁誦
三洞之靈章德能被於幽隂功乃遷於沉滯
亡魂某澄清淨念悟性超凡沾灑蘭湯以時
灌沐奉爲亡靈上資往生仙界念沐浴蕩穢
呪
天澄炁清五炁髙明日月吐輝濯錬身形
神精内盥香湯錬津光景洞耀煥映上清
氣不受塵五臓納靈罪滅三途禍消九冥
五根斷絶福慶自生今日大願一切告明
身受開度昇入帝庭
奉爲亡靈上資往生仙界念沐浴錬眞呪
太上髙眞九靈之精使魂飛仙上登紫庭
沐浴華池身神澄清精通太虚萬炁自然
伏以身爲患本情乃妄根因此身而起七情
由六欲而生百慮萬縁俱動衆垢咸臻身若
不存垢亦隨滅第恐臨終染穢在世沾塵魂
雖歸空疑終未釋良由戀體遂至迷眞今者
仗以眞文開以本性布三光之正炁陶二象
之生津斷彼妄根釋諸疑想奉爲亡靈上資
往生仙界念沐浴錬度呪
龍漢蕩蕩无形无名渺渺億劫黄道開清
神澄朗耀九魂吐清玉虚澄輝太霞髙明
元始開化諸天齊臨三元道養二象攝生
未度者度未成者成巳死即化巳枮即榮
蠢動蜎息一切冥靈懷胎含孕咸得受形
亡者命過魂歸三清魄受錬度南宫變形
今日大吉皆得光明五帝鑒映普告萬靈
天神地祗及諸河源五嶽四濆及諸名山
洞玄洞虚洞空洞仙无極大聖至眞尊神
无窮无極普鑒度生地拫斷絶玄都記名
衆神普應一切咸聽
伏以困縁報封理在不誣輪轉昇沉悉由宿
業報對自有休咎豈無惟其一念以沉迷雖
歷千生而滯礙今巳澡鍊神宇整聚眞元惟
夫重濁之形軀壤滅旣乆沖虚之性識清淨
常存然後捨舊從新回情易慮奉爲亡靈上
資往生仙界念沐浴東井呪
天河灌東井石景水毋糈圓光拂靈耀
玄虚營高明元始披重夜天人逐月生
沐浴蘭池上龍負遍長庚金童灑香水
玉女灌五星冠帶濯王津鍊度五仙形
體香萬眞降乗景登高明
伏以舊障巳除煩塵滌盡茫茫攻態有似夢
中肅肅仙容獲承玄䕃遷神非冕返生有期
奉爲亡靈上資往生仙界念録字回年呪
天地洞清洗穢除塵鍊化九道返彤太眞
百關納靈節節受新清虚鑒映内外敷陳
日吉時良度命回齡玉童玉女爲汝執巾
玄靈紫盍冠帶汝身使其長生天地同根
伏以炁織旣清形神巳復披仙衣而束體嚴
冠履以朝眞再誦靈章化陳羽服奉爲亡靈
上資往生仙界念金池冠帶呪
金眞降眞普天炁清錬化金池沐浴身形
三光耀煥我道日明飛仙羽衣上昇玉京
五濁巳清八景巳明今日受錬罪滅福生
長與五帝齊眞上靈
伏以靈機罔測神化無窮幻成羽袂以蹁蹮
復彼天姿而整潔即從導引前遂參朝奉爲
亡靈上資往生仙界念清水度魂呪
巍巍道德尊功德巳圓齊降身來接引
師寳自相携慈悲灑法水以用洗群迷
永度三清岸長辭五濁泥
伏以澡濯既終嚴裝事畢表裏俱淨識想咸
恭敬詣靈壇仰朝天闕衆行引導共舉仙音
　　　道衆誦中篇引魂朝謁
　　　表白引讃
伏以天人有間精念慮則可潜通幽顯雖殊
聚形神則能脗合況於玄壇崇建妙範恢張
衆眞列仗以臨軒上聖流光而照陛期乃轉
禍爲福之日實爲首愆謝過之辰今亡靈正
當盡念傾心陳詞列欵歸身歸神皈命禮道
禮經禮師夫道爲天地之根宗經乃顯幽之
典式然非師何以宏教非聖何以傳經萬世
之所欽崇三才之所𠃔頼幽魂歸依則超度
世人修奉則仙飛象外寰中常當敬仰人間
天上不可暫離亡靈盡念一心䖍恭朝禮
　　　志心稽首禮
太上无極大道
　　　志心稽首禮
三十六部尊經
　　　志心稽首禮
玄中大法師
恭以至眞大道无上尊經玄中法師宗壇上
聖乃隂陽之樞紐實造化之本源亡靈旣獲
皈依自此永當悟解勿流於邪道毋惑於異
端念念常存心心不轉三界十方而無礙六
天九地以俱空佇俟玄恩以時度化再行導
引請赴靈筵聽法聞經享食受供
　　　諷經引亡歸位
　　　呪食
伏以乾坤旋斡生化莫窮數運推移輪迴不
息惟消長之倚伏故出没之乗除旣自始而
有終本非異事然入幽而隔顯豈不慘懷生
而形神處乎陽死而屍魄墜乎地五帝三官
之府善惡兼書六洞十宫之曹顯幽並録使
其清修而居人世未免考校而詣冥司第其
功行之淺深隨其因縁而生化是以幽顯杳
冥之境罔測昇沉焄蒿悽愴之情敢忘追奉
仰惟至道大啓眞科盡存殁以霑恩極幽冥
而蒙福今者奉爲亡故某恭修妙典䖍叩上
穹拔度魂儀祭陳靈席雖供饌具於人世而
神章出乎仙經召五方之靈芽降三晨之妙
炁沾濡飲食化天厨之飡灌濯神形變眞元
之體初心煥徹本性開明悟幽顯以俱空歷
存亡而无礙然後南宫錬魂東極朝眞返胎
易質而隂消聚炁生神而仙化奉資冥福恭
演眞文奉爲亡靈上資往生仙界念玉清慧
命啓請呪
稽首冥慧虚無尊稽首皈命重玄主裁成天
地無德稱悉爲衆生作恃怙慈悲五道轉輪
回哀救三途地獄苦皈命金闕天中尊皈命
六道慈悲父皈命玉清无上尊巳離生死長
綿綿出有入虚無所待能令枯朽變成仙千
劫萬劫難一遇爲衆廣說業因縁回骸起死
永長存使其形神无變遷
伏以生生之境形質易以純全寂寂之郷魂
識苦於散蕩祭者想之如在呪以招其復來
聚彼虚無慰兹追慕旣以望玊闕而啓聖次
將煥幽府以遷神宣開化之靈章誦昇天之
祕呪庶使亡靈聚魂而復命精念以還眞無
間存亡享凡世勤勤之祭終歸道化朝大羅
渺渺之庭靜念告祈精誠宣演奉爲亡靈上
資往生仙界念天尊說遷神呪
茫茫酆都中重重金剛山靈寳無量光
洞照炎池煩七祖諸幽魂身隨香雲旙
定慧清蓮花上生神永安
奉爲亡靈上資往生仙界念天尊昇天呪
功德金色光微微開幽關華池流眞香
蓮蓋隨雲浮千靈重元和常居十二樓
急宣靈寳㫖自在天堂逰
奉爲亡靈上資往生仙界念三光流精呪
妙道生一炁氣中分隂陽凝化日月星
燦然流三光九華合九道八色怡八房
煥爛洞眞體流精歸大芒下生淵泉宫
上列无何郷縱體復非迹歘然都相忘
七寳流精結混沌雜華房嚥眼九雲散
此樂殊未失
奉爲亡靈上資徃生仙界念玉陽法食呪
玉陽正眞炁妙道三景分元和唱靈音
八㑹敷瓊文五老嚥丹澤飄飄乗景雲
大聖諸天衆駕就飲玉三五定生籍
遊戯太上京華晃朝無際携手朝玉宸
伏以靈章演奥品物化形香有返魂之功花
見山林之蘂果成火棗飲變太和天降於靈
光水還於金液食之而神錬享之而仙飛乃
妙道之玄功實上眞之神化謹依科式普用
施陳
　　　奉獻諸天無價名香
返魂名香返生名香妙洞具香天寳名香蘇
合名香嬰谷名香七寳名香香氣氤氲用之
無盡周流十方以用供養
　　　奉獻諸天上妙竒華
金色連華閬苑竒華碧蘂金華瓊玉艶華鳳
林仙華大妙竒華小妙竒花七色蓮華華氣
芬芳用之無盡周流十方以用供養
　　　奉獻諸天瓊林珍果
空洞靈爪萬歳仙桃金紫文梨元光素柰赤
靈謂棗飛丹紫榴食之無盡周流十方以用
供養
　　　奉獻諸天四種香飯
酆山香飯龍山香飯浮山香飯太和香飯香
氣布豐食之無盡周流十方以用供養
　　　奉獻諸天七種寳漿
日精寳漿月華寶漿星精寶槳甘露寳漿金
液寳漿靈光寳漿玉匱寳漿香氣布酆食之
無盡以用供養
伏以仙華異果香飯靈漿假經呪以資熏召
魂靈而祀享想承遷拔盡得霑濡故有合景
神眞揖三靈而制七魄雲宫妙呪整三部而
養七經返炁聚神錬形易質更兹聽法前即
朝眞奉對靈儀再伸演誦奉爲亡靈上資往
生仙界念天尊說三光呪
回首仰元羅合景挹靈芒拘魂制七魄
思臍定中央行住履虚无寢息宴玄房
飢飡黄蘖華渴飲瓊林漿神旌命大魔
合體鍊眞光復照觀大空長在空中遊
圓通泯波際眞華靡終期杳杳無終始
行者當明知寂寥忘理教應運蕆弘規
鑑道不自超要當先所施㑹歸無二處
隨心白合離
奉爲亡靈上資往生仙界念生魂育魄呪
靈之無根衆妙之原中凝七魄上結三魂
二十四眞出入無門杳冥之内恍愡元精
隨劫存亡逐炁而生外凝混朴内養七眞
五神植華三台敷榮紫霞表童反胎歸嬰
騰雲而昇跨霧浮空中有玉眞號曰神功
左挾無英右衞白元玄獸遏後丹禽擁前
上浮翠蓋下擁金蓮香雲凝空甘露無窮
用之無盡㝷源不終
伏以靈寳爲萬法之宗度人乃三洞之要深
出乎衆典妙極於中篇造化以之推移劫運
因之保制凡夫修之得道幽爽仗之成人塵
世通津九天寳笈敬伸諷誦專用薦資
　　　諷大梵隱語回向
上來呪供香羞關宣祕典歸投妙道資薦神
儀伏願獲聽靈音俓承道廕死生不惑衝飛
流火之郷神識無停過度福堂之上更回餘
澤普及後昆爲上因緑志心稱念十方靈寳
天尊不可思議功德
　　　立錬度壇
　舊儀以火錬丹界天尊太乙救苦天尊九
　幽拔罪天尊朱陵度命天尊十方靈寳天
　尊法橋大度天尊金闕化身天尊寳華圓
　滿天尊逍遥快樂天尊環而爲壇却以法
　師九圓攝九天尊奉行九錬固是其儀甚
　乆而此格實非凡體所可代行勢難襲用
　至如天台靈寳法中則立九天尊之外又
　第一曰疾除罪簿司落滅惡根司第二錬
　曰斷地建役司上解祖考司拔出地户司
　永離鬼官司九錬中如此之𩔖凡三十餘
　司鳴呼度人上品妙經何其不幸如此也
　且經中所言謂十方至眞飛天神王長生
　度世无量大神並浮空而來以至諸天丞
　相主録衆眞皆詣帝前校録應度之魂告
　下三界泉曲羅酆合屬去處上解祖考億
　劫種親此蓋言其巳死之魂合行度化而
　上世祖考之延累億劫種親之未脫故當
　悉行原宥然後却與疾除罪簿落滅惡根
　是消其過籍赦其惡源也免爲罪魂出離
　鬼群承元始之符章仙化而成人矣理甚
　分明不可誣昧今乃云上解祖考司疾除
　罪簿司是何義也當時經文序述如此豈
　得取一句作一司眞謬之甚也巳於三界
　宫曹品巳詳論之然此事逐句取義壤亂
　典章聾𦗺世人罪不容貸今錬度品恐後
　人以天台邪說混雜故不得不申言之若
　鍊度止於道場内上帝之前則左置火右
　置水一器以備典式而巳固不必意外華
　飾一念感通則存乎其人
　　　髙功上香宻啓
　　　次昇座立祝香
(臣)聞意無以自通乃因辭而達意誠難於上
徹故假香以寓誠一捻上香供養
太上无極大道以兹功德上資累朝先聖到
廟皇靈證道登眞昇虚入妙今朝
皇帝萬春永壽百順備躬廊廟粹於忠良海
宇浹於聲教二捻上香供養
三十六部尊經以兹功德奉爲齋主某資薦
先亡宗祖巳逝姻親係薦靈魂受度神識伏
願衆愆消解萬慮澄清沐斯再造之恩即復
自然之性三捻上香供養
玄中大法師以兹功德歸福齋主某等各家
眷序見在親姻伏願天錫繁禧道垂妙䕃若
男若女祈壽禄之増新乃子乃孫俾家門之
隆永
　　　啓白
臣聞三才肇立萬象爰分陶清濁以成人假
隂陽而受質禀夫至粹是爲最靈及其炁降
而習俗殊塗朴散而修爲異趣泰否旣萌於
人世昇墜遂列於幽關考罪福以無遺校功
過而莫逭況生死者人之不免而循環者理
之固然形質難留終隨數而壤滅魂神未泯
必任運以推移儻非大道之流慈豈得幽靈
之受度尚頼天垂靈祐教蕆明科大布典儀
宏彰格範發九清之寳藴用煥符章分三境
之神光遂敷經籍能感召隂陽之正炁可呼
吸水火之眞精幽魂得之則仙化而成人凡
夫修之則見存而證道是以(臣)不量賤濁輙
慕沖虚𨽻役玄司棲身大教敢按遵依典式
願濟拔於幽隂旣巳崇建於齋修當謹依儀
而度化以今齋主志勤追悼誠切禱祈用度
亡靈早超善境恭望紫清上聖金闕元尊播
命自天垂光燭地頒告東華上相宫西臺龜
闕及朱陵火府受鍊眞司日月二宫隂陽主
宰陶魂鑄𩲸舍屬有司降兩曜之英華布二
儀之沖粹勑遣玉童玉女仙吏仙曹一合下
降應時悉赴布流眞炁鍚以生津容其奉行
特垂開度庶使沉魂復性幽爽生神恭俟天
恩俯垂報應(臣)誠惶誠恐稽首頓首再拜謹
言
　　　焚降眞召靈符就座召將
　　　十方靈寳天尊
靈寳本章追拔亡魂上品妙首十回度人中
有度人不死之神中有南極長生之君中有
度世司馬大神中有好生韓君丈人中有南
上司命司録延壽益筭度厄尊神回骸起死
无量度人今日鍊度諸天臨軒傾光回駕監
眞度生諸天丞相南昌上宫韓司主録監生
火神執籙把籍齊到帝前隨所應度嚴校諸
天上帝有命萬神咸聞謹召南方丹天世界
朱陵火府南昌上宫鍊度衆眞鍊度大神木
宫眞陽生炁主執靈眞旧宫炎光童子丹霞
玉女日宫神仙火府玉童玉女火鈴童子火
鍊官君將吏金宫眞隂正炁主執靈眞月宫
圓光童子散輝玉女月宫神仙水鍊玉童玉
女水鍊官君將吏鍊魂度魄聖衆靈寳官屬
一切威靈速降壇所禀命奉行
　　　髙功存念行持
　　　次想五帝眞諱
功都成(午)切角鎭(酉)興生轉(卯)獨𨽻遷(中旨/中)
功都聚魂攝(東南炁剔/坎鍊亡魂)
　　　焚眞文再念
紅杏持到(卯)嘿黒捷同(子)磨針計刀(酉)襪臘
収成(午)靈寳萬物(中指/中文)
息利合通正一成法智益可眞取驛令下攝
(取五/色炁)
　存諸曹局功曹乗雲御炁浮空而下各爲
　係鍊亡魂収召魂神澄其性識使之受鍊
　　　誦攝魂都呪
玉眞萬華宫髙仙藏帝經主圖九天表
洞觀無衆生七轉召萬神五嶽一來庭
三官招衆魂司録校所呈拔籍重泉曲
記仙書上清七世解牢結穢血悉沉零
返胎朱火室更受洞中生伯吏衞神軀
令我保黄寧(此呪出大洞/三十六章)
　　　死魂受鍊天尊
　　　變水池
　左手搯亥文右手執劒遥晝地成水池
開天門放地户留人門通鬼路
天門萬眞入(亥)人門眞炁入(申)地道萬隂空
(巳)鬼道隂炁通(寅)
　誦淨天地呪一遍次玄水灑水池
　　　焚眞文宻啓白
曰玉龜臺九靈太眞金毋元君乞布流隂炁
下入池中化成廣大之池
　想眞水自西北角流入池中湛然澄清再
　取西北炁一口吹入池中次誦隱語一徧
　取北方炁吹池中噀玄水一口放訣
　　　焚請降眞水月魄符
　左手自子上剔出未上黙呪曰
水帝君降(七徧取北/炁布水池)
　　　焚十二河源符
　搯子文呪取北炁念十二徧吹水中想黄
　華神水无邊次厲聲祝曰
南昌上宫受鍊官屬水池官將神吏鍊度玉
童玉女引領亡魂詣水池受鍊
　想亡䰟入水池濯質
　　　焚眞水合同符
　取北方水炁與自巳腎中黒炁合吹入水
　池中呪曰
北方之君黒帝之精辰星使者壬癸將軍
玄武隂神肅肅清音五行造化萬物發生
天帝有勑使者須聽攝召亡魂蕩濯身形
急急如好生元君律令
　　　焚石景水毋
東井黄華石景玉精飛玄水毋金體玉津
滔滔源源不竭池亭九龍濯鍊三光重精
仙人吐潤鍊度亡靈内外朗徹表裏洞明
百關九竅元炁滋榮五藏六府萬神自生
胞胎結節隨水開扃死炁斷絶惡根沉零
我今鍊化死骸生魂返故攺貌玉體金容
變化鍊穢飛昇紫宸急急如上帝律令勑
　　　再呪
大玄法水五行之數生育萬物死能滌苦
若非大道何以濟度急急如紫微帝君律令
　　　再呪三遍
　　　焚金液鍊形符
金液鍊形與道合眞開明三景是爲天根
无幽无極无始无窮元皇元始靈魔絳宫
紫雲飛天身乗六龍水上火下流入三宫
神歸陽明大道自通急急如上清金液錬形
律令
　　　次以玄水灑水池呪曰
巳枯復榮巳滅復生得生天上更禀太靈
九天之勑返復胎嬰穢炁斷除白尸返生
急急如上帝律令(三徧)
　　　次呪曰
　　　變火沼
　師詣火沼左手自子轉至亥剔出却寅勒
　至巳緊搯定右手執劒訣遥畫地成火沼
開天門放地户留人門通鬼路
　誦淨天地呪一徧以玄水灑火沼
　　　焚眞文宻啓白
東華上相木公青童道君乞布流陽炁下入
沼中化成廣大之沼
　想烈火流金自巽户流入沼中炎炎發熖
　取南方炁三口呵之次誦隱語一徧取丙
　炁一口呵入沼中噀玄水一口放訣
　　　焚請降眞火日魂符
　左手自寅勒至午剔出黙呪曰
火帝君降(七徧取南/方炁布沼)
　次搯午文呪曰
擲火萬里流鈴八衝(念三十二徧取午炁/一口呵入火沼中)
　想自已鼻中火鈴滿地洞赫次厲聲祝曰
南昌上宫受錬官屬火府神吏鍊度玉童玉
女引領亡魂詣火沼受錬
　　　火錬丹界天尊
　　　焚眞火合同符
　搯午文取南方火炁一口與自巳心中赤
　炁合同呵入沼中想亡魂入火沼受錬
　　　發火呪
南方之君赤炁之精熒惑使者丙丁將軍
朱雀炎神赫赫陽精五行造化萬物發生
天帝有勑使者須聽攝召亡魂鍊度眞形
急急如南方火帝律令勑
　　　火錬丹界天尊
　　　焚火鈴符錬身符
炎神炎神火鈴火鈴上通紫微下極黄冥
却邪錬魂赤帝之靈炎精二神三台流光
錬胎易質魄錬魂康穢炁殂落乗烟飛揚
隂炁消釋陽炁混康精神益壯洞入火郷
混合九炁緫契虚皇昊天有勑流金振芒
九天煥落利貞无疆急急如上帝勑
　　　火錬丹界天尊
　　　再呪
炁化成人尸變入玄三化九錬昇入九天
九天之劫更度亡魂受錬更生得爲眞人
急急如上帝律令
　　　三徧丙炁
　　　仙化成人天尊次祝白
火沼官將火錬玉童玉女引領亡魂出流火
之池灌溉五芽眞炁混合百神
　存火錬神將玉童玉女引領亡䰟出火池
　　　五靈五老天尊
　　　焚五芽符(即五芽/眞文符)
謹請東方青帝青靈之童甲乙之官從虚空
中來齎厥隂之炁青芝玉漿灌漑亡魂紫微
宫
謹請南方赤帝赤靈之童丙丁之官從虚空
中來齎少隂之炁絳芝玉漿灌溉亡魂絳宫
謹請西方白帝白靈之童庚辛之官從玄虚
中來齎太隂之炁素芝玉漿灌漑亡魂華蓋
宫
謹請北方黒帝黒靈之童壬癸之官從玄虚
中來齎少隂之炁玄芝玉漿灌漑亡魂太隂
宫
謹請中央黄帝黄靈之童戊巳之官從玄虚
中來齎太隂之炁金芝月華灌漑亡魂玉堂
　　　次呪
千和萬合自然成眞眞中有神長生大君
無英公子白元尊神太一司命桃康合延
執符把籙保命生根上遊上清出入華房
八冥之内細微之中下鎭人身泥丸絳宫
中理五炁混合百神十轉回靈萬炁齊仙
急急如上帝律令勑
　　　舉旛至壇中正立
　　　髙功再白
亡過某等早纏世網夙昧眞修九炁無歸五
行蕩失三魂受譴萬劫飄流不假良因難回
生理當軄旣依典格啓告眞靈體乾坤造化
之功法隂陽和合之數匹配水火濯錬神形
降兩曜之精華結五行之沖秀立根受祖溟
涬生津杳冥聚眞恍愡有象蓋物有終而必
始理以變而乃通鬼復爲人身當仙化除巳
表聞九天上帝乞爲流祥頒慶録本生神錫
正炁於九關合胎圓於十月再資混沌重覩
清明謹上請帝眞胞命元元一黄演之炁纏
其胞使胞源宣通上徹於天以生成
　　　焚第一章符誦章
混合空洞炁飛爽浮幽寥延康无期劫
眇眇離本條苦魂沉九夜乗晨希陽翹
大有通玄户鬱單降晨霄黄雲凝靈府
隂陽炁象交胞元結長命惡根應化消
桃康合精延二帝秀玉飄灌漑胞命門
精練神不彫九天命靈章生神神自超
元君遏死路司馬誦洞謡一唱萬眞和
九徧諸天朝稽首恭劫年慶此榮舊苗
謹上請帝眞胎命元洞冥紫户之炁纏其胎
使胎結解根下響於地以固靈
　　　焚第二章符
无量結紫户炁尊天中王開度飛玄爽
凝化輪空洞故根離昔愛縁本思舊宗
幽夜淪遐劫對盡大運通帝眞始明精
號曰字元陽嬰兒史伯華結胎守黄房
斬根斷死户熈頥養嬰童禪善導靈炁
玄哺飛天芳華景秀玉質精練自成容
務玄育尚生羅列備明堂太虚感靈㑹
命我生神章一唱動九玄二誦天地通
混合自相和九徧成人功大聖慶元吉
散華禮大空諸天並歡恱一切稽首恭
謹上請帝眞魂命元長靈明仙之炁纏其三
魂使魂門錬通神以達精
　　　焚第三章符
須延緫三靈玄元始炁分落落大梵布
華景翠玉尊明範飛玄景開度長夜魂
遊爽赴期歸炁炁返故根大帝號陽堂
字曰八靈君九關廻禄道胎炁生上元
陵𣑽度命籍太乙輔精延泥丸敷帝席
三部八景分魂生攝遊炁九轉自成仙
琅琅九天音玉章生萬神三徧列正位
炁參八辰門玄關遏死户靈鎭津液源
應㑹感靈數明道潜廻靈慶此嬰兒蛻
稽首讃洞文
謹上請帝眞魄命元碭尸冥演由之炁纏其
七魄使魄户閉關天王降仙以安寧
　　　焚第四章符
寂然無色宗兠術抗大羅靈化四景分
萬條翠朱霞遊魄不顧返一逝洞群魔
神公攝遊炁飄飄練素華榮秀椿劫期
乗運應靈圖空洞生神章瓊音逸九霞
一唱萬眞㑹騫爽合成家九轉景靈備
鬱鬱曜玉葩兠術開大有一慶享祚多
上聖廻帝駕嬰兒歘以歌不勝良辰㑹
一切稽首和
謹上請帝眞藏府命元五仙中靈之炁纏其
五藏使藏府清涼五帝朝眞以存神
　　　焚第五章符
翻翻五帝駕飄飄玄上門遊歩黄華野
廻靈驕樂端採集飛空景舊爽多不存
太微廻黄旗無英命靈幡攝召長夜府
開度受生魂公子輔黄寧緫録具形神
玉章洞幽靈五轉天地分炁錬元藏府
紫户自生仙數周衆眞㑹啓陽應感䌓
玉女灌五香聖母慶萬年三界並歡樂
稽首禮天尊
謹上請帝眞靈府命元髙眞沖融之炁纏其
六府使胃管生津以納和
　　　焚第六章符
應聲無色界霄映冠十方回化輪無影
冥期趣道場靈駕不待轡朗然生神章
空洞諒無崖玄爽亦爲彊練胎返本𥘉
長乗飛玄梁蘄畜䘮天眞散思候履常
斬伐胞樹滯心遊超上京願㑹旣玄玄
悟我理兼忘介福九天端交禮地辰良
混化歸元一髙結元始王稽首儔靈運
長謝囂塵張
謹上請帝眞元府命元髙仙洞笈之炁纏其
九竅使九竅開通心神朗清以開關
　　　焚第七章符
玄㑹統無涯混炁歸梵輔務猷運靈化
潜推無寒暑乗數構貞條振袂拂輕羽
瓊房有妙韻汎登髙神所圓輪無停映
眞仙森列序上上霄衢邈洞元深萬巨
秀葉翳翠霞停䕃清泠渚遨翫怡五神
繁想嘯明侣五難縁理去沖心自怡處
爽魂隨本根亹亹空中佇七誦重關開
豁滯非神武運通由中發髙唱稽首舉
謹上請帝眞華府命元眞靈化凝之炁纏其
八景使三部八景整具形神幽夜光明以防
身
　　　焚第八章符
清明重霄上合期慶雲際玉章散沖心
孤景要靈會煥落景霞布神衿靡不邁
玉條流逸響從容虚妙話靈音振空洞
九玄離幽裔感爽無凝滯去留如解帶
明識生神章髙遊無終敗玄景曜雲衢
跡超神方外應感無方圓聊以運四大
研心稽首誦衆聖共稱快
謹上請帝眞嶽府命元自然玄照之炁纏其
身使三關五藏六府九宫金樓玉室十二重
門紫户玉閣三萬六千身神萬八千宫府三
百六十機關根元本始一時生神令神布炁
炁滿能聲聲尚神具毛髮生身諸天下臨以
保其身
　　　焚第九章符
无結固无情玄玄虚中澄輪化无方序
數來亦回乗誰云無色平峩峩多丘陵
冥心縱一往髙期清神徴良遇非年歳
劫數安可稱浮爽縁故條返胎自有恒
靈感洞太虚飛歩霄上冰津趣鼓萬流
潜凝眞神登無愛故無憂髙觀稽首昇
　　　髙功再白
夫三炁爲天地之尊九炁爲萬物之祖故三
合成德九陽爲眞實天地之玄功乃隂陽之
妙用今爲亡過某上請九天降炁五體聚神
旣膺大道之殊恩當禀上眞之慈訓蓋九炁
生其神三元育其質黄白致相混沌合形六
甲周流五行結植法天象地含隂吐陽則地
剛柔應天文分度千眞備列萬象森羅合道
通眞旣尊且貴於是首爲崑崙髮爲星辰眉
爲華蓋眼爲日月鼻爲天柱耳爲天窻口爲
天門面爲天鏡五嶽四瀆八海九江一元二
儀三光四象五行六律七元八景九宫十方
三十六天三十六地莫不備焉皆大道之妙
應神靈之所生也汝等若不能尊其炁貴其
神省兹始末念其本眞以至躁動凡濁淫惡
亂心則傷其神炁炁盡神逝魂沉五道魄殁
三途業増九隂殃流七祖生生劫劫休息無
期可不悲哉汝等自當清虚滅欲正念無反
更生受形人道尤宜含純養素抱朴歸元於
慧性中㑹正道是時則神仙可學天上可登
故今神變之義是學仙錬神之門户開異時
歸眞向道之良心於二儀育質九炁結形之
後再行焚化玉嬰神變靈符汝等其深悉此
意毋忘此時也
　　　焚玉嬰神變符
上元眞一守固泥光中元眞一守神絳宫
下元眞一守衞命門三元齊景保命益年
招靈致炁生降自然變形錬骸骨化成仙
毛羽飛輕騰翔帝前急急如律令
　次以水灑受度亡魂呪曰
天澄炁清五色髙明日月吐渾濯錬身形
神精内爽法火錬眞光景洞耀煥映上清
炁不受塵五府納靈罪滅三途禍消九冥
惡根斷絶福慶自生今日大願一切告盟
身受開度昇入帝庭
　　　又呪
北斗落死南斗上生萬靈侍衞諸天記名
洞觀無礙元享利貞急急如律令
　　　放水盂祝白
汝等亡魂受錬已畢躬身壇下承領功德託
化人天逍遥自在
　次兩手煞文擎酆都形生天籙吹中天炁
　一口放籙上白呪
元始符命時刻昇遷北都寒池部衞形魂
制魔保舉度品南宫死魂受錬仙化成人
生身受度劫劫長存隨劫輪轉與天齊年
永度三塗五苦八難超淩三界逍遥上清
　　　說戒
伏聞太極未判一炁混融自一分三元綱遂
演髙澄乾蓋下奠坤輿孕毓粹沖以生人物
惟人之身法象天地配合隂陽故獨靈於萬
物夫一炁於本先地先天天地因兹以成覆
載人物禀兹以生形質形質旣立於是有始
有終人能識存亡之機達生死之變則死未
足驚生非可樂身與我累世亦非眞富貴如
浮雲恩愛等夢幻要須自能解悟回省眞源
斷貪著心絶執迷念百慮俱消一性湛然生
死去來本何牽係可以昇陟虚无蓋我禀兹
一靈亦與天地相爲終始何以一死一生之
爲累耶且人固非惡生而樂死也惟其拘纏
世網沉昬愛縁念慮不純諸妄競起但縱情
而无極豈悟生之有涯富貴燔身榮名在念
貨財山積志亦未猒大數一來悉非巳有身
謝之後貪戀益深寂寂幽途沉沉夜壑是知
業縁報對尚有休期貪戀迷昬永無了日故
太上啓沖虚之化大道開清淨之門拯此迷
途岀諸疑網此則垂科立教之本意也今兹
亡靈巳棄世縁魂未能整復雖數運自有反
生之期而所不能超脫者亦由執迷之未釋
貪戀之在懷故也當司巳爲祈告上眞請降
符命布隂陽之正炁合水火之眞精復其神
明錬其魄識重資混沌再立根基可爲累劫
良縁千生慶幸然而猶在亡靈自加警省髙
作達觀庶可永脫輪回長辭障惱切宜深悟
死生之理徹透存亡之機當知世之金玉珠
珍不足寳也綺羅錦繡不足竒也富貴華侈
不足榮也粟帛財貨不足戀也至如夫妻父
子固云義重大倫然生聚死散亦理之常豈
能保其長且乆耶然此等皆人情之所不可
免者今乃謂物不足惜恩不足戀是果何也
蓋四大百骸人孰不自愛重及其所窮運盡
形化神馳血尸肉質悉皆朽腐回顧一身尚
不能有況貨財恩愛哉由此言之生則未免
隨逐世縁死則不須迷戀恩愛所當省理者
惟一靈本性劫劫生生未甞泯滅則知形容
累我尸魄亂我財寳昬我恩愛惑我我之本
眞固自清淨沖虚超出五行之外則罪福因
縁𡨚讎報對亦將煥然冰釋天堂地獄悉成
一空惟當認取未生我身以前一無所有方
可知根識性悟本超凡則濯形太陽反生人
道特餘事爾今則錬化巳畢昇遷有期若受
質於人間當毋忘於修檢生生常歸正道世
世不墮迷途太上三皈九戒謹當宣演人間
天上母忘戒言
宣告亡靈第一皈依无上道寳
夫道寳者先天先地无形无名謂其无則孰
爲造化之根源謂其有則難窺希夷之閫域
生萬炁而罔能測其際立三才而不自以爲
功或隱號而藏名或聚形而散炁澤流萬劫
髙緫一元世世生生當遵道寳
　　　道寳讃
宣告亡靈第二皈依无上經寳
夫經寳者錬空成梵結炁爲文立極流祥隨
機設敎開三乗之祕藴列四輔之靈書保劫
運而奠乾坤接天地而扶造化廣涵眞奥永
度迷津世世生生當遵經寳
　　　經寳讃
宣告亡靈第三皈依无上師寳
夫師寳者傳眞演法立教度人儀表古今提
携幽顯玄中教主正一天師或列軄而在天
或分身而降世三洞宗壇主宰十方得道仙
眞拯訓方來昭明正化科垂有則惠浹无邊
世世生生當遵師寳
　　　師寳讃
上來宣告三皈依者乃古今之正教天地之
眞宗當知萬化因此而生三才由此而立況
於幽而爲鬼顯而成人三界之中隂陽之内
須明逆順宜别正邪自今以還永歸正道毋
得䧟於魔教母得惑於異端一念旣眞衆邪
不入正理無雜大道坦夷亡靈旣巳徹於眞
機更合明於戒律太上科條謹當宣示
　　　智慧頌
　　　宣九戒
第一戒者敬讓孝養父毋
第二戒者克勤忠於君主
第三戒者不殺慈救衆生
第四戒者不淫正身處物
第五戒者不盗推義損巳
第六戒者不嗔兇怒淩人
第七戒者不詐諂賊害善
第八戒者不驕傲忽至眞
第九戒者不二奉戒專一
　　　奉戒頌
上來九戒乃天尊垂訓若人常能持守身謝
之後永不沉淪今亡靈在冥之日受度之時
先須明此教條將來託化受身則忠孝爲首
㢘謹自持舉措不失於䂓矩法度之中當此
之際豈止根於天性而巳乃習熟於受生之
前者也以致在幽在顯固應心心是道念念
皆眞出殁去來不背正理一塵無著萬慮皆
空是又豈在於戒律哉謹用告下金籙白簡
長生靈符太上生天寳籙以爲仙化之憑亡
靈諦聽謹用宣行
　　　宣符籙壇牒
　　　髙功立大聲白云
　假合隂陽聚本眞神明整復自生身
　萬縁不著輪廻脫髙歩烟霞謁帝眞
　　　下座法事結願
　　　表白度魂
　或普度同行錬化度橋亦可通用此儀專
　度正薦則專用之爲徍
　度橋科儀古來有之近世方用且於亭子
　四門各吟偈一首其辭甚陋而道家法事
　有讃有頌有歩虚詞白鶴詞之𩔖所有吟
　偈之格自古無所出勢難從俗雖送亡魂
　之際添入俗格不甚深害然蕆齋立事務
　合典儀不經之言豈宜對衆宣演故今除
　去偈子却易以白文然後舉天尊號續之
　且免於貽笑於識者
伏以推移罔測生莫得以長存代謝匪常殁
豈宜於乆滯端在明心見性要當悟正超凡
沖寂玄宗虚无妙道天地因之而肇立隂陽
由此以陶成所當自此皈依庶使前途際遇
今兹齋功旣就善果克圎佩受符章沾領功
德度法橋而徑往指雲路以髙昇法衆䖍誠
稱揚奉送
　　　法橋大度天尊(歩虚/一首)
　　　東方九炁天尊(行至/亭東)
伏以道恩善應齋福無窮幽昧得以昇遷隂
爽悉無沉滯瞻望青華之帝闕朝謁長樂之
天宫庶蒙接引之庥即被陶鎔之澤此爲徑
路正好皈依直指青霄便期高步同誠奉送
恭爲稱揚
　　　南方三炁天尊(行亭/南立)
伏以循環之機本無沉滯執著之見多自拘
纏今旣得濯靈風自可悉明本性祈天望聖
即昇流火之郷向道歸眞前赴錬魂之府一
心求於度脫六欲捨於昬迷仰沐玄津以資
仙化再宣聖號奉送雲程
　　　西方七炁天尊(行至/亭西)
伏以一眞自悟九地俱空然非兩曜之精華
豈復五神之善識是以瞻白玉龜臺而稽首
想金眞聖母以傾心仰冀生成以祈度化或
隱或顯常樂道以逍遥明性明心永蒙恩而
清淨切須正念更勿邪情同爲稱揚再三奉
送
　　　北方五炁天尊(行至/亭北)
伏以望之在北乃是中天仰之彌髙斯爲霄
極想穹窿之逺渺渺莫窮瞻閶闔之遥巍巍
難際巳露塵情而上奏普祈幽爽之更生兹
荷宸恩得圓齋事乗斯妙利更可滌慮澄神
仗此善因即遂返眞證性旣無滯礙切莫遲
回寳號再揚奉資進歩
　　　逍遥快樂天尊(引至焚/燎所)
　　　極樂三清界向來回向
伏以髙眞慈憫發三洞之祥光大道沖虚布
十方之妙䕃恩極乎六天九地教覃於三界
四維幽顯蒙庥死生同福垂情濟世无量度
人齋主某罄竭精誠恭修齋直上資邦國普
及生靈集此善功追薦亡過某靈魂超生善
境伏願天恩普濟道澤宏敷善果圓成下脫
萬縁之累眞符濟度上超三炁之天自明宿
命之因縁永滅前途之障礙一靈自在與道
同符回福見存流芳後葉三途九夜俱得清
間萬𩔖四生皆䝉昇度爲上因縁志心稱念
大聖元始天尊太上道君太上老君十方靈
寳天尊不可思議功德
靈寳本法錬度符命
　　　日魂符




　　　眞火合同符



　　　火鈴符




　　　錬身符





　　　月魄符



　　　眞水合同符




　　　十二河源符



　　　金液錬形符






　　　石景水毋符



　　五芽眞文
　　　　青芽




　　　　朱芽



　　　　素芽





　　　　黒芽



　　　　黄芽





　右五芽眞文其行用之詳巳見前五芽内
　錬品
　　　九天生神章符
　此符乃本章九天之炁也正屬上清洞玄
　靈寳本部非他法可雜若九陽梵炁九霄
　之符與此不同符見别本兹不再録
　　　玉孾神變符



　　　酆都山眞形





　錬度諸符大槩如此惟錬身一符亦出神
　霄但此符乃十干之字爾以人備五行而
　生今再資五行之炁以錬其魂此十二字
　甲乙則屬木丙丁則屬火戌己則屬土庚
　辛則屬金壬癸則屬水故其後召五方之
　靈芽則五行之炁也亦非專𨽻神霄而神
　霄法中自有錬度之式此靈寳本法鍊度
　皆用經中生神自錬之符若世之所用十
　二經絡符並不當收入蓋以隂陽正炁錬
　其魂魄聚其散蕩復其神明去其翳濁使
　亡靈明知尸形已壞者不足戀靈識再聚
　者可還生然後啓告九天上帝請降靈津
　俾九炁下鍾形神方復重資道性再立根
　宗若符十二經絡則託胎之後九炁結形
　九月神布炁滿能聲當是之時經絡自生
　故首以水火二錬終以九炁結形鬼魂反
　生之事畢矣玉嬰神變符亦修眞之士自
　服以錬神者故末後告行使其神而明之
　然後聽戒受符命俓超生路昭應雖然在
　天行之自宜有理近世錬度科格旣不同
　符命亦有異皆不可雜用混殽失宗且如
　酆都山眞形傳流乆矣未甞増損近浙東
　人於其側増黒池者浙西於側又增硤石
　地獄者似不必如此増益也夫増黒池者
　不知其意所據何說或者又以仙戒經所
　載有十八地獄而山形内只標一十七所
　遂以黒池湊成一十八所不知山形所標
　天帝宫鬼帝宫通天門之𩔖則其中之宫
　闕也上元六洞下元六宫之𩔖也則其中
　之曹局也共標一十七所乃宫闕有司爾
　獄則不可勝計也今以曹局而爲獄則大
　失經㫖况一曹一局之内所主之獄又不
　知其㡬所至如業報因縁經謂有三十六
　獄又三宫二十四獄所出互有不同山形
　之内未易増損或有經據則酆都山形其
　來甚古神仙上士未甞有加不冝於今日
　求異若硤石血湖之說專以恐脅生産之
　家出錢薦拔而爲之其謬妄不待言而可
　見所有齋科古儀以定壇外科書俗用者
　多不同今新撰易去世俗常用者庶切事
　情却非敢爲異也


上清靈寳大法卷之三十七







上清靈寳大法卷之三十八靈二
　　　　　(洞玄靈寳法師南曹執法與者/權童𥘉府右翊治金𠃔中編)
　施食普度品
　建齋之始先設茭廓於空地之上務令寛
　廣仍戒喧雜當普召則立香案髙功望天
　闕口奏次請道士一員普行攝請此是先
　移文三界及牒神虎將吏預行普召或臨
　事而髙功不欲再行啓告者亦從便也
　　　立香案茭廓前髙功上香望闕口奏
具法位(臣)姓某謹拜手昧死奏啓
虚無自然元始天尊太上道君太上老君昊
天玉皇上帝紫微北極大帝勾陳星宫天皇
大帝后土皇地祇十方靈寳天尊東極青宫
太一救苦天尊恭望天慈曲垂鑒燭(臣)聞至
道啓慈悲之教髙眞宏濟度之科俾凡夫得
攝於化權使晚學獲聮於法軄蓋欲廣覃惠
澤普浹宸恩動植咸歸化育之中幽昧悉在
哀矜之内(臣)乆承明訓未立殊勲領户化民
敢忘本軄拔幽濟顯少効微勤以今齋主某
勵志修齋傾𠂻普度雖巳奏聞於天闕所當
廣濟於冥途備置菲儀關宣祕典召六道之
衆並赴齋筵攝萬𩔖之魂咸沾淨供恭望特
頒天命並下冥司宥罪赦愆開關啓閉庶三
界之幽魂悉集俾六合之沉爽同臻許其遷
升容(臣)開度敢期昭應下副懇祈(臣)冒犯天
威下情無任祈恩俟命之至謹言
　　　道衆舉旛歌斗章
太微廻黄旗無英命靈旛攝召長夜府開度
受生魂
　　　先召六道
　夫六道者則天道神道人道地獄道餓鬼
　道畜生道也關牒行移有普召六道三途
　也有召五道三途者三途則天途驅雷役
　電地途擔沙負石水途漣汲溟波五道則
　度人經中魔王歌曰其欲轉五道我當復
　奈何乃五苦之場所謂五道也行移之中
　用五道則本倣此或六道亦可然而濟拔
　苦爽或先於五惡道今臨召攝則聖凡普
　及髙下同沾是六道之文不可除去行移
　之中更自詳酌行之式說悉是自來有之
　非近世續爲之說其餘無所經據者力加
　刪斥不敢爲疑惑矣
謹伸上請天道之衆夫天道者居三界之中
列諸天之次宰制遂分於品秩稱呼莫得其
後先盖由生禀竒姿夙鍾靈炁功全道備藥
就丹成或證品仙階或受書洞府以至升騰
霄漢軒翥空玄佐理隂陽賛扶造化善功愈
積尊位漸登於是神變之莫窮威靈之罔測
伏願暫離天府畧届塵寰即馭炁以下臨悉
浮空而俯降接引五道之衆開化十𩔖之魂
録此䖍誠證明修奉天道之衆願賜降臨
謹伸召請神道之衆夫神道者幽微不測變
現無窮司禍福於人間定吉凶於世表掌握
山嶽統轄鬼神調風雨於四時理隂陽於九
土隨心應感遇物施恩居幽理明安民濟衆
緫權各異受軄散殊或聖帝名王或忠臣烈
士或郷邦英俊或社稷明靈或立壇場或崇
廟貌有功立祀受命爲神鎭境域以垂休護
生靈而布祉功歸正道德賛玄猷伏願神化
須㬰靈蹤頃刻來朝天闕悉赴齋壇鑒清淨
之筵領塵凡之供神道之衆俯賜降臨
謹伸召請人道之衆夫人道者受炁隂陽賦
形天地得處五行之内故爲萬物之靈分男
分女則有妍蚩列尊列卑則殊性識或貴或
賤或賢或愚或托䕃中華或投胎外土或以
文華而受邦之爵秩或運智爲謀而爪牙或
塵途有凍餒之虞或蓬户有沉綿之厄顧兹
等級實係修爲民庶繁多品𩔖衆雜均爲人
道共禀靈津其奈壽夭有期存亡係數形骸
非巳有魂魄屬虚無陽世不得長生幽府豈
宜乆滯伏願澄清念慮整具形神悟道超凡
知虚識幻來赴精誠之供仰沾開濟之恩聽
法聞經朝眞領薦人道之衆及諸眷屬各請
來臨
謹伸召請餓鬼道之衆夫餓鬼道者或拘幽
夜或墮昬迷或因宿世之所修或以累生之
所作或罹報對或因徴呼或習性沉迷識見
執着是致飄零魂魄散蕩神儀沉浮於六合
之中困滯於九州之内薦資之罕及享祀之
不沾超脫未期升騰乏路悽然何托邈爾無
依若非識性而返眞豈遂出迷而入覺伏願
上依眞䕃肅仗道恩相携而盡赴道場招集
而同臻法㑹恭朝九清之上帝以離九地之
拘纏聽宣三洞之靈章以㓕三塗之障難餓
鬼道之衆及諸眷屬各請來臨
謹神召請四生道之衆夫四生道者胎中受
命殻内分形宂處巢居林藏石隱或産于江
海陂池之内或養于重淵積水之中或感炁
而生或隨物而變雜名殊𩔖萬狀千形飛走
山源沉浮波浪雖禀炁之有異而貪生則本
同或困於鈎餌網羅或傷於鋒刃弓矢固亦
超利而避害甚則搦肉而强飡蠢蠢而生紛
紛而逝雖爲異𩔖俱出至化陶鎔之中旣忝
貪情悉在上帝憫憐之數伏願俱承淨供同
赴善縁灌濯靈津永捨禽蟲之趣沾濡法雨
終離毛角之群悟本知根還源復性四生之
衆及諸眷屬各請來臨
　　　次召孤魂
伏以一元運而循環不息二象凝而變化無
窮禀炁分靈衆形乃肇殊資雜品庶𩔖以繁
但成始必成終是有生固有死今古遥而時
遷事異死生定而情均理同雖貴賤之不齊
亦賢愚之各致生𠔃壽夭之莫測死也升墜
之難知況厚朴之風漸離洪荒之世巳逺盛
衰倚伏隆替相仍揖讓而君惟唐虞之莫繼
戰爭而國自商周則攸同周末而兵革紛紜
秦初而干戈繞擾漢魏以降南北屢分迭廢
迭興或治或亂風俗由之而厚薄人物因之
而盛衰或失正而見弃於明時或攄忠而不
容於亂世或功成而釁起或貴極而身危以
致握外閫之威秉出疆之命或偶然於䧟陣
或竟殞於遐荒或負藝懷材棲遲而不遇或
守常抱道廢斥以無聊居民旅而遭亂離處
軍戎而死鋒鏑近來非一昔者尤多及夫士
農工商巫醫小祝千門萬𩔖百家衆流處世
之時榮枯不等亡身之後冥寂何殊有術至
於長生其如得之者鮮無謀何以逭死未免
視之爲常賢愚俱化塜中塵富貴亦爲泉下
客眷言及此興悼何窮恭惟大道之垂慈特
啓眞科而廣度爰稽教典嚴列壇場式陳無
礙之筵普供有情之衆請降九龍之敕命昭
蘇六地之沉魂欲望幽顯眞靈隂陽主宰逐
處靈壇典祀天下郡邑城隍黄泉蒿里丈人
地府溟泠主者水宫曹局嶽府軄司五道大
神九州社令山林里域土地衆神咸遵太上
之符章共禀青宫之特命釋拘纏於萬獄罷
謫役於三途䟽理囚魂昇遷罪爽以至浮遊
郊野淪滯幽隂有主無歸含情抱識九州六
極萬𩔖四生一切孤魂無窮鬼趣悉行拘集
盡遣來臨同沾勝妙之縁即度清寧之境俱
頼至神之力以宏上帝之休攝召届時立祈
報應以今焚香先伸恭請歴代帝王前朝君
主或揖遜而有天下或開拓以立基圖或興
利除害而垂萬世之功或撥亂反正而創一
時之業惠加海宇德被生靈或今廟食於人
間或以昇神於天闕終啓愛民之念不忘憫
物之心接引迷途提携後世曲回睿鑒俯録
凡忱以至繼體之君守成之主秉治安之政
享太平之基累洽重熈康時保祚然而數傳
之後累葉之餘未免泰極而否生運竒而變
起或王綱之不振或太阿之倒持或權臣肆
淩逼之虞或胡騎有冦攘之禍小而播遷郡
邑大而傾覆邦家雖云德之或𧇊亦恐數之
有定昔日鑾輿歸杳漠如今殿宇已坵墟儻
英靈未陟於丹霄慮清蹕尚稽於黄壤伏望
暫迂仗衛畧盻壇筵鑒茲開度之齋修宻悟
希夷之隱奧當知富貴如夢成敗一空往事
難追前途可勉仰祈宸慈俯賜降臨
以今焚香奉請昔朝禁壼往古掖庭尊而后
妃下而嬪御或望隆後苑或德重坤儀外佐
聖明内閑典則雖古今之旣革必慈愛以如
初仰冀在天之靈俯察由中之禱其或德分
厚薄寵有盛衰雖金屋玉樓翻成寂寞長門
邃宇徒困悲涼至如青塜之殯難歸馬嵬之
變罔測或謝身於丹禁或白首於上陽遺恨
未銷清魂無倚伏祈委鑒俯賜降臨當知富
貴若風華榮華如石火俓登前路毋念舊蹤
以今焚香奉請累朝宰輔歷代廟堂負楝梁
之材展經綸之手内而鎭安有度外而綏集
四方或西掖判華或北門視草或分郡邑之
寄或列鵷鷺之行𦔳理化機共扶國計若大
若小乃武乃文消禍亂於未萌致太平於無
象及至數終壽夭身委寰塵或廟食於人間
或軄參於仙府伏願特迂騎從俯降旌旄鑒
此凡誠賜之景福其間富貴之莫永榮禄之易
終或降出於無聊或竄流而不返甚而傾家
失族或至服藥罹辜幽恨無窮驚魂何托當
知去蹤莫救覆轍難回不須懐旣往之𡨚尚
可爲將來之計一聽清虚之典咸除鬱結之
情普冀來臨即垂𠃔赴
以今焚香奉請千古英雄歴代將帥登壇授
鉞拜命䇿勲或三箭而定天山或七擒而伏
南虜或削平於僣亂或拯復於寰區嘉績濟
時精忠貫日或盡節而没於王事或退老而
終於天年或守正而罹害於一時或深入而
䘮軀於萬里義之無失理則何傷或生不至
於封侯或死于今而廟食伏願暫揚麾纛俯
屇壇場享于克誠誕孚靈佑其有負可疑之
勢挾不賞之功或自失於忠誠或偶生於嫌
隙禍萌不測變起於形或放逐而終或誅鋤
而逝或家門之廢墜或嗣息之凋零杳靄陣
雲昔日之壯圖已謝沉昬夜府今朝之滯識
猶迷願應召以來臨庶隨機而感悟不纏宿
障咸濯生津
以今焚香攝召戎門卒衆軍陣兵行歷代以
來六合之内興廢不知其幾戰闘莫計其時
或㓂盜猖獗於城中或夷虜腥羶於邦内不
得已而征討終未免於殘傷身命殞於弓鎗
血肉塗於草野或圍城而敗績或遇伏而䘮
功或失援而懸軍或輕敵而餌毒勝者未能
全壁敗者必將䧟師郡邑爲之荒涼生靈遭
於屠戮雖云天數之或定其亦人情之至哀
然奮義以効勤盡忠而死節若非返生人世
則猶𨽻役冥司伏願畧駐劄於靈壇共賛扶
於元化同沾利佑早遂升騰其間或缺於忠
誠或失於疑二或陣未交而自潰或勢非急
而就降或爽律而受誅或違伍而被罪恐一
念之不正慮九地之尚留符命已頒拘纏必
解所當悔懲昔咎灌洗前愆各承大宥之恩
盡脱九沉之苦即希來赴同領善功
以今焚香攝召文塲秀士學海儒生博通百
氏之書深造六經之奥聲譽髙於庠序行義
冠於郷閭以至身擢巍科名魁多士知顯逹
之由分故出處以隨時以至未沾爵禄之榮
自徹性命之理初不拘於得失亦何礙於死
生千古英魂萬方靈爽伏願俯臨壇席即邁
車輿華胥國内成名巳知夢覺白玉樓中作
記即遂仙飛其有志徒切而天命乖學雖優
而至理昧淩霄壯氣易以差池眩世辭華竟
成委靡場屋屢困名器愈賖一息不流萬縁
皆斷慮其未悟窮通之分莫明禍福之機生
而事爽素心死恐魂稽泉曲伏願去離執着
警省神情當知太上之眞科即是聖人之大
道自冝黜聦明而屏志慮味道德而達死生
盡屇法筵即超淨域
以今焚香召請眞祠羽䙱琳館黄冠委塵俗
以出家悅沖虚而入道深悟浮生之夢幻仰
探至理之希夷白簡黄壇交眞靈之肹蠁青
山緑水縱杖屨以徜徉或功髙而鍚召於玄
都或丹就而受書於洞府伏願特矜晚學曲
降飛車開化沉溺之幽魂或就齋功之善果
其有宿因未厚羙意徒勞其學罔際於眞師
内錬不逢於秘訣或修存而中輟或障難之
横生鸞鶴不來空有青霄之望虎龍難偶遂
爲黒壤之歸承今符命之招詣此薦資之㑹
毋牽纏於宿念早湔濯於靈根一徹玄機即
升仙籍
以今焚香攝召山林逸士巖谷幽人視富貴
若浮雲等功名爲外物竒峯碧嶂滿目烟霞
木履青笻賞心泉右王公莫友天子難臣或
遁跡於郊園或放浪於湖海髙資邁俗清氣
逼人生𠔃旣能超羣死也自應無滯猿吟夜
靜嗟蘭佩之難回鶴怨山空嘆蕙幃之巳寂
瀟灑神識幸賜來臨清靜齋羞同垂享鑒其
有身爲隱逸惟切志於功名或致北山之移
文或爲仕途之捷徑不能堅羙節依舊入麈
縁以願不滿於人間恐恨益深於泉下當知
進退乃在生之計眷玆功業亦處世之謀冷
巳無生是爲委世貴賤俱泯成敗兩忘承兹
度化之休早遂返生之樂
以今焚香攝召叢林大德列刹高僧秉智慧
刀斷煩惱障方袍圓頂悟不空之空鐵心石
腸修難修之果打透無生理深知不死機一
性清靈雖乆而不墜六根了絶有召即遥聞
剖破藩籬何用拘於道釋飛馳杖錫即俯降
於壇場鑒此良因用歆淨供其有禪心未寂
覺性猶迷五藴非空六賊尚熾或隨時以飄
蕩或混俗以浮沉及其天數之告終不覺色
身之永巳茫茫幽域杳杳泉臺自怜超脫以
何時適此遷升之有路昨非今是咸資曠蕩
之恩捨舊從新即上清虚之岸
以令焚香攝召宫觀女冠寺院尼衆或悟眞
而入道或因事而出家或歸西方寂滅之宗
或慕太上沖虚之教緇袍素質巳祛脂粉之
塵凡羽袂星冠不受鈆華之㸃汚禪心如止
水還同佛性之圓明清氣薄浮雲終見仙蹤
之超舉伏願俯從𢢽請不吝慈悲鑒此精修
納兹薦獻其有道縁之尚淺宿慶之未深雖
披出俗之冠裳莫竟脱塵之念慮或積功之
易倦或見性之不明徒知世故之紛紜不覺
大期之至止念幽都之寂寂慮飛爽之淒淒
因此修崇悉祈來赴重資靈澤再作生涯
以今焚香攝召累代富豪之士積年貴盛之
家承閥閱之餘襲膏梁之舊府庫充溢箱篚
豐盈廣厦崇堂歷暄涼而罔覺髙軒大蓋雖
風日以難侵悅目將厭於珠珍服御乃賤夫
羅綺能於此檢身而育物庶可乎善始以全
終未免經於太隂必亦生於貴冑其或流而
不返盛而愈奢過嗜聲色以無窮廣畜車馬
而自縱生𠔃爲意之所欲死則盧魂之多迷
伏望不躭世上之榮華毋念身前之翫習徑
迂軒馭並造壇筵即悟靈機同臻善境
以今焚香攝召九流之士雜藝之倫或通於
易象壬占或達於天文地理或攷五行而知
貴賤或稽一貌而驗吉凶或習推側而有識
氣之能或辯疾患而施活人之手倘臻一術
於至奥或兼衆善以俱亡故窮通莫得以汨
其眞死生不足以累其性蓋術乃察事物之
變理則徹造化之機生則精明死亦了悟存
亡不惑隱顯無拘仰冀昭昭之靈俯鑒勤勤
之禱其有名同實異習矣而不精藝淺識卑
鬻之而苟利或挾斯而遊謁或因此以飄零
或宿留於異郷偶成客死或覊棲於逆旅因
至路亡惟其見理之不明深恐身亡而𩲸滯
伏願収浮遊之識聚散蕩之魂屇此淨筵悟
兹道妙一悛故性俱陟生郷
以令焚香攝召雲水髙人江湖達友單瓢隻
笠遍遊於福地名山五炁三華暗聚於崑峯
蓬頂或調金石以精煆錬或驅草木以救疾
傷或施符以濟時或布炁而愈患或徉狂而
混俗或托醉以全眞或面壁以無爲或行功
而有作及其丹成而事竟故能脱殻以升神
伏願提拔玄門主張大教曲全齋薦同拯迷
津欽佇雲輿即臨法席其有山川徒歴未逢
出世之師功法雖繁莫有成眞之訣未免苟
活於軀體蓋將空度於嵗時生而逐伴隨群
死則飄神蕩識請回清慮早脫昬衢結兹無
礙之縁再遂有生之樂
以令焚香攝召街衢遊子市井閑徒擁蓋驅
車遍章臺之綺陌臂鷹挾彈衝上苑之紅塵
籠畜珍禽醪傾玉斚銀燭呼盧嫌夜促玉簫
催拍怕筵終情雖適於少年事恐𧇊於厚德
及至呉霜㸃鬢方驚往景之非空思楚館遺
蹤巳覺衰顔之迫交遊滿目誰爲住世之謀
情愛盈懷乃是䘮生之本惟有殯宫之寂爾
遥知冥路之茫然伏願捨舊從新歸根復命
來沾薦拔前遂升遷母着相於空花不留心
於外物盡捐故態速進前程
以今焚香攝召江上漁人溪頭釣叟掛網垂
餌㡬翻秋月春風泛宅浮家到處雲濤雪浪
千尺絲綸直下五湖烟水閑遊西塞山前望
白鷗之㸃㸃富春灘上擁翠岫之層層惟見
物外之蹤多遇箇中之友或潜修於至道或
黙悟於眞機卓𠔃獨存超然不泯伏願暫離
仙府畧降塵寰同開導於幽魂特圓成於齋
事其有勤勤於網𦊙役役於鈎綸豈躭山水
之清姑爲口體之計勞亦至矣時可留乎兩
曜相催百年𣊬息數焉有限命也必終短棹
長竿至此時而難顧風巾雨㡌嗟遺跡之空
留岸邊之墓巋然舟上之人去矣伏願母拘
昔習不着前縁徑出幽棲特臨齋次一聞妙
道咸證生方
以今焚香攝召耕稼之民農桑之衆爲庶政
之先務居四民之最勞負耒挾耰冒寒暑而
同輟沾體塗足淩風日以惟勤仰輸府育之
艱遇豐穰而徂給東作西成之望遭凶歉則
罹憂或衰老而善終或飢荒而困斃或遺體
骸之零散或孤塜之尚序林莽凄凄魂神何
托歳時寂寂享祀莫沾願招集以來臨請提
携而並赴識破浮生之夢幻不淪鬼趣之沉
迷承此善縁陟諸仙界
以今焚香攝召川陸經商江湖販鬻汨没世
縁之累奔赴貿易之途駕槖馳車逐旅程於
無際張帆轉䑨泛波面以何窮多成異里之
飄蓬乃至他郷之寓跡或幸得資基之豐厚
或終身世網之荒涼或抱患於遐方或委軀
於孤館或巳老而未止或尚少而早亡或逢
盜以傾囊或覆舟而䘮命念遺骸之莫返痛
逺魂以難招伏願來聽眞詮共登道岸貨財
即身外之物難隨泉下之魂郷曲乃世上之
居莫重生前之戀猛行棄捨必遂升騰
以今焚香攝召伶人樂部徘客倡流語尚恢
諧藝精絲竹曲折於舞群歌板豈其性之使
然隨逐於馬跡車塵亦爲勢之所逼將欲圖
温飽之計未免有迎送之勞然而聚苦浮雲
散如流水年華向謝多非可托之人數限旣
終恐作無歸之侣伏願塵緑不染舊念皆忘
即相率以來臨領薦修而度化
以今焚香攝召路岐市藝南北雜能或教習
禽蟲或藏壓花果或刻木牽絲而使舞或騰
烟凝焰以從輝或橫索以歩馳或環刃而飛
度或以力角觝而分勝負或爲象影燭以效
折旋此等之儕類甚多近世之技能尤衆但
窺温飽亦人心之所同而身久道途乃其勢
之不免豈皆樂爲此計亦恐他無良謀因循
虚度年華悠乆難成基業生則聚散之不定
死慮飄蕩之無歸伏願捨彼妄縁悟兹眞理
聞經聞法明性明心旣沐玄津必生樂國
以今焚香攝召今古有司係公胥吏奉行文
墨助郡邑之承流遵守條章賛聖朝之宣化
或能隨機而立善行或由𨽻役而積隂功家
可保而嗣息繁昌身雖没而魂神不墮伏願
鑒兹修建同作證明濯此靈休益増善業或
者嗜財黷貨倚勢而爲姦縱暴行私侮文而
致毒或入輕而出重或害物以傷時未免禍
起於一朝或致身流於萬里或性命之不保
或家業之敗亡雖陽罰之巳鍾慮隂愆之未
脫承兹道澤普宥宿辜伏願悉詣道場均沾
資薦投誠天闕悔巳往之非超識地關求再
生之路
以今焚香攝召割烹之衆宰屠之行或刲羊
剌豕以爲生或屠狗解牛而謀息或炮炙以
精滋味或豢養以供鮮𦘺乃由身口之榮遂
爲衣食之計其事雖居世之難免而此業則
擇術之良非慮殺意之云多恐慈心之終泯
及其奄謝或致牽纏伏願洗滌舊懷發生善
念來沾淨供即返人倫
以今焚香攝召絶葷之衆喫菜之徒或傳二
宗經或稱四果教或云白佛法或號金剛禪
或歸二㑹子之師或習五來子之曲或雜聚
男女或不祀祖宗或眩左道以爲功或𤑔乳
香以爲禮日散其跡夜集其徒或即釋氏以
爲名或引道教而掩僞外託幻變内事邪魔
夫民生而俱禀良心惟性流而習歸邪教中
人之性可上可下不根之說乃惑乃滋䧟其
醜而欲脫無門殞其生而雖悔何及且斷葷
而戒酒本是善基然叛道以遺親遂成惡果
伏願絶其誑妄祛彼愚迷大回遷善之情毋
啓好竒之想天地之内正理常存人鬼之中
本眞不滅赴此潔誠之㑹濯兹清淨之風何
必行其所難行自合悟其所當悟俯仰無愧
超脫可期
以今焚香攝召産死婦人孕亡人子或因結
胎而受患竟以傷生或由育子以成艱終於
殞命或子母不分而死或血液未靜而亡在
常情已可驚疑於死魂必生迷執伏願返其
本性悟彼天眞當知結穢濁以成身由清虚
於禀識一靈越古今而不泯衆穢遂塵垢以
俱消何拘産死孕亡亦受隂資陽錬滅諸障
難往遂生成
以今焚香攝召宼忀之軰劫掠之從或迫於
飢寒或困於荒歉大則槌牛發塚小則穴壁
踰墻閭里爲之不安郡邑從而掩緝或䧟誄
殛或遭竄流或殞於狴犴之中或没於道途
之上或孤骸之暴露或遺體之摧殘豈其資
性之皆然亦爲習氣之所使生而不幸死也
何歸承兹滂霈之恩悉悔牽仍之惡即超苦
趣早出冥郷
以今焚香攝召犯刑徒衆法死傷魂或肢解而
臠分或身殘而首斷或重杖而斃或乆禁而
終或流竄於要荒或誅夷於廛市或以殺人
而抵罪或以不軌而伏辜䧟此極刑豈非宿
分然旣已證結於陽案蓋將原免於隂曹幸
被道恩必回本性宜知五體之雖壞當悟一
靈之無傷悔艾前非沾濡大宥攺過而不復
求度而可升舊屋宇不須回頭新根芽却須
致念若得脫於六天九地宜不忘於三綱五
常爲鬼爲人守禮守法永離惡道即度慈舟
上來攝召三途之衆萬類之魂有識有情無
依無倚具述不盡聲說難詳無極無窮無數
無限無逺無近無姓無名或以壽終或以惡
死或因癆瘵或被瘟㾮或墜馬而覆車或溺江
而赴水或自刑自害或自縊自残或落澗墜
崖或委溝䧟井或中蠱而殞或服毒而傷或
死於家郷或終於道路或巳老而逝或尚少
而亡或虎噬蛇傷或雷嗔電撃或受刀刃或
被弓鎗或萬類人民或百工技藝或宫或吏
或賢或愚或富或貴之流或貧或賤之軰或
孤或寡或女或男或無資基或有家産或爲
奴婢或䧟孤寒或患聾盲或困喑啞或腰身
中疾或手足不全或少也奔馳或壯而遊蕩
或乆絶嗣息或尚存子孫或尸柩已焚或墳
墓猶在或浮遊郊野或執滯坵墟或繋隂獄
地司或在嶽宫水府或拘城隍社令或沉嵩
里黄泉或抱𡨚讎或懷忿怒或巳經證結或
未盡報償或役電驅雷或擔沙負石或縈閉
幽夜或漣汲溟波或末得遷升或不經濟度
或往劫沉滯或近世淪亡或土石精靈或山
林鬼怪或魑魅而處潜隱之地或魍魎而在
恍惚之中一切幽靈無邊鬼爽想皆祗赴盡
巳來臨幸不拘於等倫召齊同而慈愛毋以
貴而淩賤無懷恨而挾𡨚毋啓忿爭毋生喧
雜靜其念慮整其神儀值此良因可爲善遇
將登齋次先就浴幃法衆稱揚前行引導
　　　舉大聖黄華蕩形天尊
　　　引至浴室宣沐浴斜
　　　髙功存變浴室請降生炁灌注身中
伏以久辭人世荐處冥郷或隨五濁以飄流
或墮三途而謫役或浮遊而神不返或散蕩
而魂未全方脫昬衢恐罹隂翳若非澄神而
滌慮豈能謁帝以朝眞是以廣闢清場嚴陳
浴室仗髙玄之妙䕃資大道之神功變此凡
區悉成妙域頃刻而大周六極恍惚而廣並
二儀萬類鬼神悉能灌濯九州魂爽盡得清
明衆慮俱清六塵咸淨欽承惠澤並浹玄津
一切隂靈靜心就浴
奉爲孤魂上資往生仙界念沐浴蕩穢呪
天氣澄清五色髙明日月吐輝濯錬身形
神津内盥香湯錬精光景洞耀煥映上清
炁不受塵五府納靈罪㓕三塗禍消九冥
身受開度昇入帝庭
奉爲孤魂上資往生仙界念沐浴錬眞呪
太上髙眞九靈之精使魂飛仙上登紫庭
沐浴華池神身澄清精通太虚萬炁自生
伏聞惟水可湔於根塵非呪莫消於宿障更
須詳緩悉就蕩除再誦玄文以資濯錬
奉爲孤魂上資往生仙界念沐浴錬度呪
龍漢蕩蕩無形無名渺渺億劫黄道開清
神燈朗耀九魂吐精玉虚澄輝太霞髙明
元始開化諸天齊靈三元導養二象攝生
巳度者度未成者成已死即化巳枯即榮
蠢動蜎飛一切冥靈懷胎含孕咸得受形
亡靈命過魂歸三清魄受錬度南宫變形
今日大吉皆得光明五帝鑒映普告萬靈
天神地祇及諸河源五嶽四瀆及諸名山
洞玄洞虚洞空洞仙無極大道至眞尊神
無窮無極普監度生地根斷絶玄都記名
衆神並映一切咸聽
奉爲孤魂上資往生仙界念沐浴東井呪
天河灌東井石景水毋精圓光拂靈曜
玄暉瑩髙明元始披重夜天人逐月生
沐浴蘭池上龍負長庚瓶金童灑香花
玉女流五星冠帶濯玉津錬度五仙形
體香萬神降乗景登髙清
伏以遊魂滯爽巳離幽昧之郷塵念欲根復
被沖虚之澤神明整聚性識昭融
奉爲孤魂上資往生仙界念録字回生呪
天地同清五色髙明玄黄施化沐浴玄精
三晨朗煥五緯交迎胞胎結節洗滌氛營
光鮮萬炁靈漿自生玊樓金室祖炁流行
惡對落滅寳梵雲征
伏以冥識無依或稽留於隂境眞科有格用
濟拔於幽途旣召來臨巳行就浴嚴裝冠帶
恭詣道前給化仙衣再宣靈韻
奉爲孤魂上資往生仙界念金池冠帶呪
金眞降靈炁散玄黄沐浴丹池眞氣芬芳
二景冠帶天爲隱藏左振玉佩右䇿金璫
浣除詣穢遊行紫房雲霞鮮耀飛玄羽章
九軿洞煥流金振芒
伏以形神整復炁識開聦羽袂仙裳遂雲風
而輕舉神章秘呪宏道䕃以廣覃更祈接引
之恩便遂叅朝之樂
奉爲孤魂上資往生仙界念清水度魂呪
巍巍道德尊功德巳圓齊降身來接引
師寳自相携慈悲惠法水用以洗愚迷
永度三塗岸長辭五濁泥
伏以諸塵旣淨六慾皆空永辭幽暗之郷髙
陟光明之境所當識眞返本悟過思愆振肅
精神嚴存識想恭赴齋席䖍詣靈壇瞻望金
闕玄都朝禮玉京上聖祈天自列向道力陳
是乃歸善之得門斯爲自新之有路不冝慢
易所合䖍恭道衆諷經同行導引
　　　諷中篇
伏以冥府幽都或未沾於玄澤沉魂滯魄恐
難值於善縁今幸有此遭逢可謂非常慶㑹
逺瞻玉闕拜手清都恭對齋壇馳神紫極衆
等䖍誠朝禮以盡歸誠
　(臣)等志心稽首禮
太上無極大道
　(臣)等志心稽首禮
三十六部尊經
　(臣)等志心稽首禮
玄中大法師
伏以叅朝大道敬禮髙眞巳遂投誠所冝堅
志旣知妙本且識根源毋得妄惑異端毋得
輙信邪道巳流者至斯而返自執者於此而
通念念無邪心心歸正陽境豈難托化隂府
安得拘留退就斛筵相携受食
　　　引孤魂赴茭廓次第呪食
如未呪食則云孤魂等衆朝眞獲畢望闕巳
終當退就清場伺候薦餉爲此良因念十方
靈寳天尊不可思議功德
　　　呪食文
伏以眞機妙用可以潜通至道神功端由誠
格況玄科之素著大法之宏張玉篆煥如雲
雷寳誥昭如日月變化於頃刻應感於斯須
今齋官潔備斛筵嚴陳供禮普資五道以及
三途廣設九幽旁沾萬類然非秘呪安能化
兹凡饌非道力何以度彼衆生孤魂旣巳悉
臨法食當爲呪施
　　　道衆呪食
　髙功執眞文五道望天闕宻啓上帝次存
　想各方眞炁下灌斛筵毎方燒眞文逺立
　吹灰於空中存斛筵廣大可以遍逈無窮
　所是本法用眞文及存變之詳巳别出
奉爲孤魂上資往生仙界念玉清惠命啓請
呪
稽首冥惠虚無尊稽首歸命重玄主栽成天
地無德稱悉爲衆生作恃怙慈濟五道轉輪
魂哀救三魂地獄苦皈命金闕天中尊皈命
六度慈悲父皈命玉清無上眞以離生死長
綿綿出有入虚無所待能令枯朽變成仙千
劫萬劫難一遇爲衆廣說業因縁廻骸起死
永長存使其形神無變遷
奉爲孤魂上資往生仙界念淨酆都呪
茫茫酆都申重重金剛山靈寳無量光
洞照炎池煩七祖諸幽魂身隨香雲旛
定慧青蓮花上生神永安
奉爲孤魂上資往生仙界念甘露法食呪
功德金色光微微開幽關華池流眞香
蓮蓋隨雲浮千靈重元和常居十二樓
急宣靈寳旨自在天堂遊
奉爲孤魂上資往生仙界念三光法炁法食
呪
浩晶生法炁氤氲凝玄中兩曜共澄徹
五緯交相通三光煥巳明寳氣盈三宫
帝郷㑹九老咽服百骸豐金華照光景
身與日月同念道上聖前萬劫壽無窮
奉爲孤魂上資往生仙界念三光流精法食
呪
妙道分一炁炁中分隂陽凝化日月星
燦然流三光九華含九道八色怡八方
煥爛洞眞體流精歸太茫下生淵泉宫
上列無何郷縱體復飛跡忽然都相忘
七寳流精潔混沌雜華芒咽服九雲散
此樂殊未央
奉爲孤魂上資往生仙界念三光陽玉法食
呪
陽玉正眞炁妙眞三景分玄和唱靈音
八㑹敷瓊文五老宴丹宅飄飄乗景雲
大聖諸天衆駕龍飲玉津三五定生籍
遊戲太上賔華光朗無際携手朝帝宸
奉爲孤魂上資往生仙界念玉清甘露法食
呪
囬首仰圓羅合景揖靈芒拘魂制七魄
思審定中央行住禮虛無寢息宴玄房
飢飡黄碧華渴飲瓊林漿神旌命大魔
合體錬眞光復照觀大無恒在空中遊
圓通泯波濟眞化靡中期窅眇無終始
行者當明知寂寥忘理教應運闡宏規
降道不自昭要當先所施會歸無二處
隨心自合離
奉爲孤魂上資往生仙界念玉清雲宫梵昌
生魂育魄呪
靈芝無根衆化之原中凝七魄上結三魂
二十四眞出入無門杳冥之中恍惚元精
隨劫存亡逐炁而生外凝混樸内養七經
五神植華三台敷榮紫𨵗素童返形歸嬰
騰雲而升騁霧浮空中有玉眞號曰神公
左挾無英右衞白元玄獸遏後丹禽擁前
上浮翠蓋下湧金蓮香雲凝空甘露無窮
用之無盡㝷源不終
　　　次諷中篇以多爲度
　右諸方呪食所用呪互有不同此特叙其
　通用者爾
　　　回向
上來施陳法食宣演靈章並祀冥途廣資幽
爽諒承道力必享淨筵兹當端肅於形神澄
清於識想一心向道萬念皆眞更兹濯錬之
功前進登升之路爲上因縁念生天得道天
尊不可思議功德

上清靈寳大法卷之三十八







上清靈寳大法卷之三十九靈三
　　　　　(洞玄靈寳法師南曹執法典者/權童初府右翊治金𠃔中編)
　散壇設醮品上
　齋法起於中古晉宋之間簡寂先生始分
　三洞之目别四輔之源䟽列科條校遷齋
　法又唐時張清都經理之餘尚末大備至
　廣成先生荐加編集於是黄籙之科儀典
　格燦然詳宻矣後世遵行莫敢越也但其
　本㫖謂黄籙兼緫生死人天同福下而兆
　庶上自帝王皆可修崇其功無際但以編
　帙稍多難以盡行編入法内行教之士冝
　自於全部中録出科書行用所有散壇設
　醮則元科分作兩卷臨時恐繕寫兼古科
　與世所行次序不同未免校正編出散壇
　設醮一節于左其餘科書畧具元來品目
　以便㝷閱可也
　　廣成杜先生黄籙齋科合用下項
　　　叙事鎭信威儀壇圖合用
　　　投詞告齋禁壇行事法服品目
　　　建壇宿啓科文
　　　第一日清旦出官早朝科文
　　　都懴并二十方懴
　　　陞壇轉經儀
　　　正齋第一日中分落景行道朝科
　　　正齋第二日三時行道朝科
　　　正齋第三日三時行道朝科
　　　言功散壇告簡設醮送師
　　　禮燈并九幽燈儀
　　　投龍璧儀
　此外有遷拔黄籙齋三時行道朝科三元
　黄籙齋三朝科消災黄籙齋三朝科安宅
　黄籙齋三朝科有十方懴又安宅單朝科
　疾病黄籙齋朝科師友保病黄籙齋三朝
　科普度幽魂黄籙齋三朝科及諸品方懴
　五段懴朝廷爲(臣)下保安黄籙齋人(臣)爲
　國消災黄籙齋眞文儀式等緫計四十卷
　黄籙則幽顯兼司存亡𠃔頼今專以廣成
　齋科全書隨法傳行同志之士冝詳觀熟
　味然後知廣成先生深於古經致力於教
　門不淺淺也
　　　叙醮
廣成先生曰醮者祭之别名也牲牷血食謂
之祭蔬果精修謂之醮皆可延眞降靈河圖
經品三洞之中也凡百二十四等與齋法相𩔖
并諸雜醮法几五十六門皆前哲後賢隨機
所感並能降眞祈福濟物利人輔佐王化孕
育群生或以太上爲主次以北斗爲宗苟能
禮物精豐心誠志罄何善不降何惡不除但
延請乖儀俯仰失度不能感降爾由此言之
則三洞旣有二十七品之齋三洞復有四十
二等之醮庸妄之流乃爲建醮設齋而正一
有醮或於齋後散壇却攺正一衘易正一服
然後設醮尤其謬矣夫醮則三洞皆有之況
散壇之醮乃齋事終畢酬謝眞靈豈冝攺衘
易服别作一式行之其爲鹵莽好竒敗壞科
典可勝言哉此實古今之正理天下之通論
安可以私意亂之耶是致邇來散壇送師色
色了畢却再請上眞重行設醮謂之專醮則
可以爲齋後醮之義則大失本意矣若從古
法不必請醮狀未送六幕即行言功一併設
醮然後送師徹席事簡而理通不違古來之
典格醮儀輦馬之𩔖聊以寓誠却專狀獻之
可也古者拜章之外文狀尚少自上帝以至
列眞隨冝修設故醮位不多後世文狀關牒
干渉旣衆凡狀牒所至之曹並當醮謝謹䟽
出黄籙齋三百六十分位謹隨文檄干渉去
處而巳儻欲省節則於狀牒亦行簡約及酌
量事體輕重其次則減損作一百六十分位
路眞官正一科黄籙醮位亦一百六十分蓋
下此則不能盡故也有如世人將上眞緫數
位而作一分極爲礙理以至九天上帝作一
位三十二天作一位十一曜作一位似此之
𩔖大是褻瀆今上眞並合專設諸法中將吏
員數難計未免以𩔖相從稍加緫括更能於
將吏之前廣排酒果普行酬謝則不必計位
尤善也主行之士更請詳度而行之
　　　黄籙大齋醮謝眞靈三百六十位
虚無自然元始天尊
太上道君洞玄靈寳天尊
太上老君洞神道德天尊
太上開天執符御曆含眞體道昊天玉皇上帝
中宫紫微北極大帝
勾陳星宫天皇大帝
承天效法厚德光太后土皇地祇
南極長生大帝
東極青華太乙救苦天尊
東華上相木公青童道君
白玉龜臺九靈太眞金毋元君
東方青靈始老天君
南方丹靈眞老天君
西方皓靈皇老天君
北方五靈玄老天君
中央元靈元老天君
鬱單無量天帝
上上禪善無量壽天帝
梵監須延天帝
寂然兠術天帝
波羅尼宻不驕樂天帝
洞元化應聲天帝
靈化梵輔天帝
髙虚清明天帝
無想無結無愛天帝
太皇黄曽天帝
太明玉完天帝
清明何童天帝
玄胎平育天帝
元明文舉天帝
上明七曜摩夷天帝
虚無越衡天帝
太極濛翳天帝
赤明和陽天帝
玄明恭華天帝
耀明宗飄天帝
笁落皇笳天帝
虚明堂曜天帝
觀明端靖天帝
玄明恭慶天帝
太煥極瑶天帝
元載孔昇天帝
太安皇崖天帝
顯定極風天帝
始皇孝芒天帝
太皇翁重浮容天帝
無思江由天帝
上揲阮樂天帝
無極曇誓天帝
皓庭霄度天帝
淵通元洞天帝
太文翰寵妙成天帝
太表秀樂禁上天帝
太虚無上常融天帝
太釋玉隆騰勝天帝
龍變梵度天帝
太極平育賈奕天帝
五福太一眞君
君基太一眞君
大遊太一眞君
小遊太一眞君
天一太一眞君
地一太一眞君
四神太一眞君
直符太一眞君
臣基太一眞君
民基太一眞君
紫微垣帝座星君
太微垣帝座星君
天市垣帝座星君
南極長生大君
南上好生韓君文人
南上度人不死神君
度世司馬大神
南上司命司録君
延壽益筭度厄尊神
日宫太陽帝君孝道仙王
月宫太隂皇君孝道明王
木德歳星君
火德熒惑星君
土德鎭星君
金德太白星君
水德伺辰星君
神首羅睺星君
神尾計都星君
天一紫炁星君
太一月孛星君
上台一黄星君
中台二白星君
下台三青星君
北斗陽明貪狼星君
北斗隂精巨門星君
北斗眞人禄存星君
北斗玄冥文曲星君
北斗丹元廉貞星君
北斗北極武曲星君
北斗天關破軍星君
北斗洞明左輔星君
北斗隱元右弼星君
北斗魁精玄上眞皇夫人
北斗靈精上妃玄黄夫人
北斗靈妃元皇九極夫人
北斗上靈神妃華皇夫人
北斗北上金蓋中皇夫人
北斗安上晨華元皇夫人
北斗玉華靈皇夫人
北斗太帝左皇夫人
北斗變靈右皇夫人
南斗天府司命上相星君
南斗天相司録上相星君
南斗天梁延壽保命星君
南斗天同益筭保生星君
南斗天樞度厄文昌星君
南斗天機上生大理星君
角宿星君
亢宿星君
氐宿星君
房宿星君
心宿星君
尾宿星君
箕宿星君
斗宿星君
牛宿星君
女宿星君
虚宿星君
危宿星君
室宿星君
壁宿星君
奎宿星君
婁宿星君
胃宿星君
昴宿星君
畢宿星君
觜宿星君
參宿星君
井宿星君
鬼宿星君
柳宿星君
星宿星君
張宿星君
翼宿星君
軫宿星君
東方青帝
南方赤帝
西方白帝
北方黒帝
中央黄帝
上元天官帝君
中元地官帝君
下元水官帝君
九天丈人儲福定命眞君
九天司命保生眞君
九天採訪使者應元保運眞君
天蓬大元帥眞君
天猷副元帥眞君
翊聖保德儲慶眞君
眞武靈應佑聖眞君
玄中大法師
三天扶教輔元大法師
靈寳經師眞君
靈寳籍師眞君
靈寳度師眞君
太極左仙翁沖應眞君
九州都仙太史髙明大使神功妙濟眞君
靈寳監齋大法師眞君
天曹司命君
天曹司録君
天曹司非君
天曹司危君
天中上相君
天中上傅君
天中上宰君
天中上保君
泰玄都省主宰眞君
天樞院主宰眞君
無色界大魔王
色界大魔王
欲界大魔王
東方青天魔王
南方赤天魔王
西方白天魔王
北方黒天魔王
中央黄天魔王
北魁玄範府大魁王
東方無極飛天神王
南方無極飛天神王
西方無極飛天神王
北方無極飛天神王
東北方無極飛天神王
東南方無極飛天神王
西南方無極飛天神王
西九方無極飛天神王
上方無極飛天神王
下方無極飛天神王
九天生神司馬
九天監生大神
上元道化唐眞君
中元䕶正葛眞君
下元定志周眞君
三洞四輔法籙中神仙
上清靈寳法籙中神仙
正一諸階法籙中神仙
三天門下上章詞表仙官
三天門下引進仙官
北隂酆都大帝
東霞榑桑大帝
東嶽上卿司命眞君
東嶽天齊仁聖帝
南嶽司天昭聖帝
西嶽金天順聖帝
北嶽安天元聖帝
中嶽中天崇聖帝
東嶽泰山府君
水府暘谷神王
紂絶隂天宫主宰眞靈
明神耐犯武成天宫主宰眞靈
泰煞諒事宗天宫主宰眞靈
敢司連宛屢天宫主宰眞靈
恬照罪氣天宫主宰眞靈
宗靈七非天宫主宰眞靈
地府泰素妙廣眞君
地府隂德定休眞君
地府洞明普靜眞君
地府玄德五靈眞君
地府最勝耀明眞君
地府寳宿昭成眞君
地府神變萬靈眞君
地府無上正度眞君
地府飛魔演慶眞君
地府五化威靈眞君
酆都南明眞公
酆都東明眞公
酆都北明眞公
酆都西明眞公
酆都大禁晨
鬼官北斗君
酆都侍帝晨
酆都中禁晨
酆都西明郎
某洞天主録仙眞(建齋在此其/或近所洞天)
某福地主録仙眞(建齋在其地則用/本屬者無則不必)
第一壘色潤地土皇君
第二壘剛色地土皇君
第三壘石脂色澤地土皇君
第四壘潤色澤地土皇君
第五壘金粟澤地土皇君
第六壘金剛鐵色地土皇君
第七壘水制澤地土皇君
第八壘大風澤地土皇君
第九壘洞淵無綱維色地土皇君
酆都司命宫主宰眞靈
酆都丈人宫主宰眞靈
酆都北都宫主宰眞靈
酆都五道府主者
酆都變生府主者
酆都泉曲府主者
北天修門郎
酆都北彈方侯
漢江水帝
楚江水帝
湘江水帝
呉江水帝
楊子江水帝
淅江水帝
松江水帝
荆江水帝
五川江水帝
東海淵聖廣德王
南海洪聖廣利王
西海通聖廣潤王
北海沖聖廣澤王
順濟龍王
江瀆廣源王
河瀆靈源王
淮瀆長源王
濟瀆清源王
馬當山上水府福善安江王
釆石山中水府順聖平江王
金山下水府昭信泰江王
青草湖大神
彭蠡湖大神
丹陽湖大神
謝陽湖大神
太湖大神
五雲溪眞
武陵溪眞
苧羅溪眞
桐栢溪眞
崑崙溪眞
岷山溪眞
嶓𡺪溪眞
沔池溪眞
清逺溪眞
中條溪眞
浣沙溪眞
巫峽溪眞
溟泠大神
童初府一炁都統大將軍
童初府直月五將
歘火律令大神
五方五雷使者
雷公電毋大神
風伯雨師大神
蓬萊都水監使者
社令雷神五雷直符張使者
隂境飛雷電吏
五雷諸司官將召龍上靈神吏
神虎何喬二主吏
神虎主䰟七司玉女
三部追䰟使者
追攝合干將吏
丹天錬度諸大神
錬度玉童玉女
火府五方都伯吏
玄都金龍驛吏茭龍騎吏
降眞召靈符吏
齎章進章諸從事
飛章從事促炁功曹
収邪食炁諸君吏
剛風騎置吏驛馬上章吏
三元四始諸官君
三五功曹左右官使者
五帝直符直日香官
侍香金童傳言玉女金官龍虎君
領仙監齋直符直事飛龍驛吏
北極驅邪院官將吏兵
六甲神將六丁玉女十干大神
諸法符圖印訣中官將吏兵
今年太歳神君六十甲子靈官
天丁力士天騶甲卒
揚州社令神君
兖州社令神君
青州社令神君
徐州社令神君
豫州社令神君
荆州社令神君
冀州社令神君
雍州社令神君
梁州社令神君
某郡城隍主者
某縣城隍主者
年月日時四直功曹使者
三界直符使者六道功曹
十二時直主者
監壇某神
監醮某神
黄泉薧里丈人
典祀某廟某神(建齋所屬管内正神/若神位栄髙移向上)
天仙兵馬神衆
地仙兵馬神衆
飛仙兵馬神衆
神仙兵馬神衆
眞人兵馬神衆
神人兵馬神衆
日月星宿兵馬神衆
五方王帝兵馬神衆
三元五帝兵馬神衆
二十四治兵馬神衆
三十六靖兵馬神衆
五嶽兵馬神衆
洞天福地兵馬神衆
三河九江兵馬神衆
五湖四海兵馬神衆
城隍祀典兵馬神衆
當境土地正神
某宫某觀土地正神
　　　巳上共三百六十分
　如事體從簡則不得巳約損作一百六十
　分位所有申奏關牒並照應位申發不可
　醮位之外行移也
　　　黄籙一百六十分位聖號
虚無自然元始天尊
太上道君洞玄靈寳天尊
太上老君洞神道德天尊
太上昊天玉皇上帝
中宫紫微北極大帝
勾陳星宫天皇大帝
后土皇地祇
南極長生大帝
太一救苦天尊
東華上相水公青童道君
白玉龜臺九靈太眞金毋元君
五靈五老天君各列專位
九天生神上帝各列專位
三十二天帝各列專位
日官太陽帝君孝道仙王
月宫太隂皇君孝道明王
北斗七元輔弼星君列九位
五方五帝各列專位
三官帝君列三位
四聖眞君列四位
玄中大法師
三天扶教輔玄大法師
靈寳三師各列專位
太極左仙翁神應眞君
九州都仙太史髙明大使眞君
靈寳監齋大法師
三天門下泰玄都省主宰髙眞
天樞院主宰眞君
三界大魔王列三位
五帝大魔王列五位
十方無極飛天神王列十位
三元眞君列三位
北隂酆都大帝
水府扶桑大帝
東嶽天齊仁聖帝
水府暘谷神王
六天宫主宰眞靈各列專位
十王眞君各列專位
溟泠大神
某郡城隍主者
某縣城隍主者
黄泉蒿里丈人
九州社令神君(或止設本處社令/却看行移如何)
靈寳大法司將吏玉童玉女
童𥘉府都統將軍官君將吏
雷霆律令大神雷部官將吏兵
領仙監齋直符直事飛龍騎吏
社令雷神隂境飛雷電吏
驅邪院將吏考召官君
神虎二主吏七司玉女攝召將吏
朱陵火府錬度官將大神玉童玉女
三五功曹左右官使者左右龍虎君
侍香金童傳言玉女五帝直符直日香官
降眞召靈符吏飛天神人金龍茭龍驛吏
飛章促炁上章諸官君剛風上吏
齎章進章諸從事章中眞靈
六甲神將六丁玉女十干大神
今年太歲神君六十甲子靈官
三界四直功曹十二時直主者六道功曹
監齋某神
天仙地仙飛仙神仙眞人神人兵馬
五嶽五帝靖廬治化洞天福地兵馬
三河九江五湖四海城隍里域社令兵馬
當境里域土地正神
某宫觀土地正神

上清靈寳大法卷之三十九





上清靈寳大法卷之四十靈四
　　　　　(洞玄靈寳法師南曹執法典者/權童𥘉府右翊治金𠃔中編)
　散壇設醮品下
　黄籙大齋醮謝眞靈三百六十分位並畧
　叙在上卷矣其班次髙下並以羅天醮圖
　及宣和間頒下醮位叅攷排列非以世俗
　𥝠意撰集如上眞名號亦隨元來出處及
　有前後朝廷册上尊號方敢收用如三界
　五帝大魔王十方飛天神王皆係靈寳中
　最關渉之司故當專位設之如五老天君
　見於道典又有五方五帝古今之論不一
　蓋道經中注釋多緫謂之五帝不加分别
　愈重疑惑度人經中五老啓途羣仙翼轅
　李少微注中引本行經謂東方安寳華林
　青靈始老號曰青帝姓閻諱開字靈威仰
　南方梵寳昌陽丹靈眞老號曰赤帝姓洞
　浮諱炎字赤熛怒西方七寳金門皓靈皇
　老號曰白帝姓上金諱昌開字耀魄寳北
　方洞隂朔單欎絶五靈玄老號曰黒帝姓
　節諱靈㑹字隱侯局中央玉寳元靈元老
　號曰黄帝姓通班元氏字含樞紐其後青
　帝護䰟白帝侍𩲸赤帝飬氣黒帝通血黄
　帝中主萬神無越嚴東注云東方青帝靈
　威仰南方赤帝赤熛怒西方白帝白招矩
　北方黒帝叶光紀中央黄帝含樞紐李少
　微於此又注云此名五老上帝各領受赤
　書符命在天中則主鎮五方神仙在地則
　主領五嶽在人則主領五臟此說雖近之
　而未能析其理也今按天文太微垣中有
　五星乃一星居中四星挾之名曰五帝座
　即太微之帝也晉天文志云是東方蒼帝
　靈威仰南方赤帝赤熛怒西方白帝白招
　矩北方黒帝叶光紀中央黄帝含樞紐而
　紫微垣中又有五星曰五帝内座天文志
　云帝所居也五星則東歳星於時主春於
　物屬木於人爲貌於五常爲仁南方熒惑
　於時主夏於物屬火於人爲視於五常爲
　禮西方太白於時主秋於物爲金於人爲
　言於五常爲義北方辰星於時主冬於物
　爲水於人爲聽於五常爲智中央鎮星於
　時主四時於物爲土於人爲思於五常爲
　信儒書止於天文所見者言之道典則有
　五老上帝又益之姓諱然五老上帝道典
　既以爲靈威仰等五神而帝座天文中又
　以爲靈威仰等五神此皆以名號紛紜而
　未臻於理也若儒書道典而通定於理則
　五老上帝者五炁之根宗五行之本始也
　及其見於天文者則爲五星或爲五帝座
　天地既分則凝質具體遂爲五嶽既成山
　嶽必有神司是爲五嶽之帝成歳而建四
　時有神以司其令者爲五帝下至於物爲
　金木水火土於事爲五帝於人爲五臓皆
　此五炁也而所屬不同不可拘於名號而
　混爲一也林侍宸玉格中謂五嶽帝則天
　帝也令人上奏稱(臣)與天地一體其意亦
　以五炁同源欲以五嶽爲五天帝一等也
　林侍宸髙逹之士所見偶適偏爾五老則
　五炁之根在天中乃妙有妙無之門與天
　尊同體及其爲山嶽之主宰謂之嶽神而
　巳使同此五神則在天頒稱五老在山稱
　五嶽可也且如生民以至萬物莫不同禀
　元始祖炁分此一炁以𢌿性受靈而巳直
　以人爲元始天尊則不可也蓋五帝之肇
　其源者無二致五炁之見於用者互不同
　故齋科中臨壇存五嶽五帝兵馬又存五
　方五帝兵馬若五老上帝豈是統率兵馬
　之神所以齋壇只稱五帝幕古不稱五老
　幕者蓋以紀録功過考校罪福恐非天中
　五老之軄從其簡而無礙則齋壇只稱東
　方青帝南方赤帝西方白帝北方黒帝中
　央黄帝有何不可使此五帝則是五老今
　只稱爲五帝又何害乎使五帝與五老不
　同則只稱五帝又其當也何必執泥一說
　哉以理言之莫若隨五炁之所寓而稱在
　天中則稱五老上帝在天文則稱五帝座
　及五方五星在神靈則稱五方五帝在山
　嶽則稱五嶽聖帝在人身則稱五臓神君
　豈不通理而易行若欲緫歸一源則五臓
　神君稱五老上帝三尺之童亦知其不可
　也巳於六幕啓謝品畧言之矣而此醮位
　中既列五方五帝又列五方五帝恐後人
　不知其說故詳陳之此事先儒通論之甚
　衆亦少有定說同學之士更加詳考儻有
　所見則爲一定之論以解後世之惑尤其
　幸也此外上眞稱呼邇來亦有以天師攺
　正一天君許旌陽攺天樞使相此類甚多
　誣罔褻瀆無所不至此徒不足責博洽之
　士冝共斥之
　　　古法黄籙大齋散壇設醮儀
　古者未有排列道場之儀止於壇上行事
　故設醮則於壇外用青綃絳座備時果醮
　饌拜表投龍之後便降神設醮後世雖於
　壇上行事而復設像立位鋪置道場壇以
　設醮竟就道場内排列供饌若行古法則
　於壇上行事拜表之後便降神設醮壇上
　行科道場内三獻行禮亦可或於拜表投
　龍之後復爐出户退靖所少息然後再入
　户升壇上香宣科降神設醮還戒納軄三
　途五苦頌旋壇出户送神焚燎畢事亦可
　然後解壇散席今於三途五苦頌旋壇之
　際擾擾以下門榜大非儀也備置壇場法
　天象地立門列榜以示儀式齋中醮畢併
　壇撤之何獨急急於下榜哉混亂威儀交
　雜進止實爲非便況三途五苦頌中之辭
　無非陳罪福以崇經教而巳又非下門榜
　之儀幸深詳之
　　師前立班髙功上香唱道讃
　　入地户升天門上十方香御案香本位
　　香各禮師存念如法宣五星呪
　　鳴法鼓發爐各稱法位
稱法位(臣)姓某等今故燒香願以是功德上
爲宗廟先靈今朝皇帝文武官屬卿輔庶僚
及修齋弟子某七世九玄見存眷屬(臣)等三
師九祖天下人民一切衆生幽途暗爽歸身
歸神歸命十方無極太上靈寳天尊乞賜原
赦前代及今生死重罪免罹三惡之道十苦
八難九厄之中身得道眞飛行虚空白日升
天侍衞道君逍遥無上金闕七寳自然宫殿
永與道合所啓玄感上御至眞無極道前
　　　禮十方懴悔
(臣)法衆等志心歸身歸神歸命十方无極大
道太上靈寳天尊懴悔宗廟先靈今朝皇帝
諸王卿輔文武百僚及修齋弟子與(臣)等三
師九祖内族外親存亡兩途姻縁眷屬幽曹
主宰地府苦魂飛爽幽靈沉魂滯𩲸有情含
識一切生靈自徙曠劫以來至于今日或身
業所犯四肢舉措動違戒律不依經典或心
業所犯注念不專情浮意動馳騁不息或口
業所犯善惡交論綺語飾非華詞惑衆三業
大罪積若丘山十惡之愆深盈巨海因今懴
謝並乞蕩除㐲冀宗廟尊靈道遥紫極聖圖
延永國祚安寧皇帝壽等五山明齊二景王
侯卿佐文武軄僚𠃔賛帝猷敷揚道化齋官
某家及(臣)等九玄七祖四友三師蛻質南宫
濯魂丹霍三途六道盡出幽沉咸登福岸(臣)
等身入至仙㑹道合眞神歸𡨋寂洞入自然
性命合道玄㑹無爲稽首禮謝無上至眞三
寳
　　　禮經三啓三禮
　　　旋行収眞文衆官隨聲誦和
　　　髙功執眞文熏香上叩齒十二通呪
　　如專薦亡靈書中篇安鎭則宣此呪
無上至眞大聖髙尊布化運炁三十二天
八㑹九光自然成文安鎭天地保制劫年
元始符命普告三元下敕九地上關三天
中告海嶽名山大川今日上告萬神咸聞
修齋行道拔度亡魂三官九府削滅罪根
永度三魂五苦之源世世受福記名丹篇
神生天堂錬化自然生死開度億劫長存
九天告命風火驛傳
　　　衆官再拜隨眞文表焚之
　　如爲國爲民康時保世禳災度厄兼濟
　　死生用赤書安鎭則宣此呪
元始上天三光髙明四景照耀四方朗清
運度所衝激揚流星五分錯越三統失寧
五斗緫神七星明靈眞君大魁厥諱玉精
夫人皇妃字曰育嬰緫御玄關回轉諸天
今有某災玄告不祥請以眞文赤書上呈
散髮謝過披露丹誠乞垂玄鑒回復天經
氣不横越災不横生焚燒眞文散煙玉庭
上景監度普告萬靈氣清三闗災滅九冥
隂陽調和國土太平請以金龍風火驛傳
　　　衆官再拜眞文隨表焚之
　　　再稱法位
稱法位(臣)某與合壇官衆等謹重誠上啓
太上无極大道元始天尊太上道君太上老
君无上玄老十方靈寳天尊巳得道大聖衆
至眞諸君丈人三十六部尊經玄中大法師
天師眞君上相上宰四司五帝五嶽靈宫名
山洞府三界官屬一切眞靈(臣)等夙以道縁
躬逢正化天尊演教三洞宣行寳訣靈圖濟
家康國獲叅眞妙許以禀修惟在立功普及
幽顯冝弘聖訓廣度天人凡有投誠不容寢
絶今奉詞㫖敢不上聞散壇青詞謹當宣奏
　　　宣詞
按如詞言實惟䖍切理冝關奏冀獲感通(臣)
等同運丹誠輙相携率考靈仙典格披黄籙
簡文奉爲齋官某人於某州縣某處設玄科
之式法象二儀以所齎燈燭香華金龍繒綵
本命之信證質丹誠以某曰某時啓齋爲首
燒香行道懴悔玄冥然燈續明照耀三界下
通九地上及諸天濟存拔亡普爲家國三日
五夜行道轉經以某日亥時功成事竟蓮燈
息焰玉磬収聲仙馭返於上玄法流分於下
界金龍騰影上奏齋功聖澤宣慈開度幽爽
酬功行賞徧及靈司(臣)身中所佩内外眞官
三洞兵吏及日月星宿五帝五嶽三河四海
兵馬騎乗侍香金童散華玉女五帝直符傳
言奏事飛龍騎吏等並有功勞今當别拜黄
繒朱表言功舉遷(臣)等學法未備俯仰失格
進止犯科不合儀式恐爲四司所紏五帝所
執千愆萬過乞蒙原赦哀貸未悟不見罪罰
(臣)等建齋之始奉請智慧上品十戒法事既
竟謁還天宫(臣)所修齋功成事竟重明功德
進拜黄繒朱表一通在(臣)玉案之上請省表
文
　　　露表御前以龍頭刀鎭聖位之左朱
　　　筆鎮聖位之右宣表
　　　髙功就本位跪封表封畢遣官
謹遣(臣)身中五體眞官官一小吏十二書佐重
敕功曹使者飛龍騎吏嚴裝顯服冠帶垂纓
磨硯㸃筆簮劒理録爲臣及時操黄素朱表
上詣天曹隨表進奏若有謬誤之字脫漏言
詞到錯不相比次者傳言書佐習事小吏操
龍頭書刀長毫利筆隨誤正定無令上官典
者有所遣却(閉炁/升表)俓上三天无極大道太上
御前愼勿稽停左官歷關右官次啓諸官君
以次分别當令所請者下所抜者逹所召者
到所理者愈所誅者滅所宣者通所遷者進
所願者應所求者得若有下官故炁邀截(臣)
表文不使上逹者収付所在近獄依律定罪
以明天憲(臣)伏待玄恩報應
　　　髙功以表授道衆以所収眞文置章几
　　　上同焚之監齋送表文法事引至天門
　　　上焚舉焚詞頌髙功伏表存念如章式
　　　起稱以聞
　　　宣山簡
　　　髙功捧簡香上熏叩齒九通宣山簡呪
玄上開明元始監眞上帝五老赤書丹文
天地本始緫領三元攝炁召㑹催促舉仙
髙上符命普告十方日月星宿五嶽靈山
天上地下冥靈大神監生主録南上三門
關領玉簡勒名丹篇削落罪目上𥙷帝臣
齋主某人歸慿至道建齋立功拔贖九祖
一切苦魂行道事竟謹依靈山請投玉簡
乞削罪名皆蒙解脫無有𡨚親去離三惡
魂升九天生死開度億劫長存今日上告
萬神咸聞謹以龍簡關盟眞官乞如所告
金龍驛傳
　　　次宣水簡髙功熏簡如前宣水簡呪
元始五老上帝髙尊十方至眞太華靈仙
赤文告命無幽不聞上御九天請下玉文
日月五星北斗七元中告五嶽四方靈山
下告河海十二泉源九府水帝冥靈大神
今日上告萬願開陳齋主某人建齋行道
普爲存亡請贖七祖宿對罪根謹投玉簡
乞得上聞記名水府過去升天生死開度
萬神咸聞謹以龍簡告明水官請如所陳
金龍驛傳
　　次宣土簡髙功熏簡如前宣土簡呪
天地開張萬炁分靈三元洞符十方朗清
五老上帝主領死生丹書赤文元始上精
普告天下九土皇靈今曰上告萬仙定生
齋主某人建齋行道普爲存亡我願我仙
請投玉名土府太皇勒除罪刑奏簡上宫
刋簿華清身得飛騰天地同靈九祖種親
腐骸更榮魂升南宫受化仙庭今日告命
萬神咸聽謹以白簡表明至誠請如所告
金龍驛傳
　　　舉投龍頌
　　祈眞登紫府
　　　髙功入科設醮
(臣)等謹重誠上啓太上无極大道元始天尊
太上道君太上老君无上玄老十方靈寳天
尊巳得道大聖衆至眞諸君丈人三十六部
尊經玄中大法師三界應感一切眞靈(臣)等
伏聞黄籙簡文玄都品格靈章秘重威禁崇
嚴上消天災下禳地禍恵安家國保鎭帝王
無外之功有生被福(臣)等欽承齋欵䖍露禱
祈列象陳儀舒壇蕆事關行巳畢蒙佑誠多
邦國同休寰區共慶幽途苦趣承齋福以昭
蘇夜府寒庭沐慈恩而開泰今齋官某懷恩
至渥效報無從敢因壇席之終輙奉醮修之
敬仰謝眞靈之垂憫少酬將吏之宣勤瞻望
靈光重伸請降(臣)與齋主等無任瞻天望聖
之至謹當奏請
　　請聖朝謁進茶初獻法事
(臣)謹重誠上啓大道髙尊萬霄上帝十方大
聖天地靈仙日月帝君四司五帝三台北斗
嶽瀆神祇靈寳衆眞三界官屬醮筵列位一
切眞靈(臣)等夙承餘慶得誕今生叨佩靈文
禀修玄教功輕塵露過重丘山誠冝束身以
自修檢而法許開度佐國立功凡有歸投理
難抑絶今齋官投誠瀝悃結願修齋拔度亡
靈昭蘇幽夜祈恩請宥謝過消愆上福邦家
普資動植兹以齋功成就魔障不生悉頼應
感眞靈齋壇聖衆内外官屬法籙吏兵成此
洪休副其丹禱然而朝修之戾格崇建之失
儀齋物有虧壇規未備動靜越度俯仰不經
干冐眞靈犯違科禁因斯醮謝悉用首陳乞
下有司告行合屬削其罪目釋此過愆敢憑
孚佑之恩請降將來之福幸衆眞之在御進
二酌以陳誠輕瀆威靈不勝危懼(臣)與齋官
等無任戰兢稽首再拜
　　　亞獻法事
(臣)謹重誠上啓無極大道上聖髙眞嶽瀆冥
曹隂陽主執三界官屬一切威靈(臣)聞三清
上聖五帝尊神天地眞靈玄司上宰裁成造
化孕育生靈體洽無爲功先覆載神機不測
德被幽明潜佑邦家幽賛群品無災不解無
厄不禳凡有啓祈必蒙監佑伏願證明修奉
紀録齋功庶使齋官某人七祖九玄五姻六
族先亡往逝係薦亡魂升入朱宫逍遥碧落
不經苦惱衣食自然(臣)等四友三師俗姻法
眷往者登眞度品存者證果成仙次冀齋官
某舉族親縁見存眷屬凶災蕩散罪累消除
眞炁内滋靈官外護年齡延逺福壽増新出
入遊行神明保衞北宫落化南斗上生所在
地司常加警佑上願帝王萬壽社稷興昌天
下太平兵戈戢息九幽長夜咸得生天率土
含靈同躋壽域(臣)學法未備修眞未成恐犯
玄科奏陳難徹伏願青請未表速御九天眞
文靈章遍濟幽壤玄風普暢惠澤下臨幽顯
沾榮存亡開泰啓謝巳畢應感斯須醮禮有
終敢陳三獻(臣)與齋官無任懷恩激切之至
稽首再拜
　　　終獻法事宣䟽狀
(臣)等謹重誠上啓三界髙眞十方衆聖醮筵
列位一切眞靈(臣)等齋直事成醮修禮畢請
陳失次薦獻菲儀冀垂寛佑之恩曲赦狂愚
之罰福流群品澤被萬方塵世凡微難稽仙
仗至眞杳邈髙邁瑶宫上境天眞俾升宫闕
嶽瀆主宰各返靈司法籙眞靈三界兵馬謁
言天府進軄叙勲里域地祇城隍典祀承兹
齋福悉被玄休拜首天階同誠㳟送(臣)等無
任攀戀皈依激切之至
　　　送神頌
渺渺空無象
　　　次還戒頌旋行都講位
天尊大慈悲說戒度衆生
　　　次唱還戒三禮納軄依次於
　　　御案前投軄簡三禮退位
　　　納官
(臣)建齋之始以及拜進章詞所出(臣)身中功
曹使者三五眞官百節神吏並還(臣)身中從
衆妙門而入在𡉄還左在右還右直使功曹
主領檢押各復本位毋令差互後召復到一
如故事
　　　復爐各三禮
　　　旋行詠三途五苦頌八首旋壇三周
　　　如歩虚
　三才及萬物(云云)大賢愼兹戒(云云)
　罪福不由他(云云)淫嫉爲禍首(云云)
　宿命有信然(云云)人命巳消盡(云云)
　學仙行爲急(云云)大賢樂經戒(云云)
　　　次解壇頌
　大空包有象
　　　降天門出地户
　　　出壇法事至師幕前致謝宣箋
　舊儀送師未立白文於科書内今恐臨時
　言語無序今撰六幕監齋前致辭等文于
　左蓋欲全一宗之用或其文未盡善請自
　攺易
　　　先至西三幕首詣監齋前上香髙功
　　　與齋官各拜長跪致辭
具法位(臣)某謹拜手投誠上啓
靈寳監齋大法師眞君(臣)濟度天人莫先於
齋福恢宏教法實藉於師恩幸兹修建之誠
皆出包容之賜私忱獲遂靈貺無涯但以(臣)
等魯昧之資迷謬之學列欵謄詞之粗畢背
科爽格之誠多輙奉箋文自陳過目不慚累
瀆謹用披宣仰冀慈憐特垂省録
　　　讀箋
上來箋文冐干眞聽願矜後學俯渙寛恩越
五日而终九朝累千愆而成萬過悉祈湔滌
盡賜原除紀勒善功布流靈佑科終事竟歛
席散壇仙仗莫停巳整霓旌於層漢靈驂既
駕難隨鶴馭於長空法衆稱揚同誠拜送
　　　舉修齋送師頌雲轝
　　　次詣天師前致詞
具法位(臣)某謹拜手投誠上啓
三天扶教輔玄大法師眞(臣)伏以齋忱普格
適壇席之圓成道澤遐霑實師尊之芘佑自
念狂愚之僣仰蒙憫濟之深惟是(臣)等退鈍
之資孤陋之學敢不臨壇而勉力終虞失格
以成愆乃負愧而莫迯輙陳詞而自訟具有
箋牘敬用披宣恭望師慈曲垂省録
　　　宣箋
上來箋文巳行陳啓願矜末學曲貸深愆頒
行紏察之司消除過籍關告校量之所紀勒
齋功載德由中酬恩無地緬想靈光之如對
巳瞻法從之飛空壇衆稱揚同誠拜送
　　　舉修齋(同前)
　　　次詣五帝幕致辭
具法位(臣)某講拜手投誠上啓
東方青帝南方赤帝西方白帝北方黒帝中
央黄帝(臣)伏以祈天告地爰祗按於科條蕆
事修齋實仰關於校録奉九朝之成禮普萬
彚以蒙休曲濟善縁實由宸眷强顔有愧俯
首知歸但以(臣)等血肉之資口耳之學踐齋
壇而行教昧眞典以違科雖崇建之巳終慮
罪愆之難逭敢陳丹愫敬貢箋文干冒聖聦
仰祈省録
　　　宣箋
披讀箋文巳塵睿監願貸謬違之罰俯停考
察之威紏非録事之曹乞行削籍紀善勒功
之府庶可標名法席既終乗輿將駕從屬車
而莫及想清蹕以徒遥法衆稱揚同誠拜送
　　　舉修齋同前
　　　次至東三幕先詣三師前致辭
具法位(臣)某謹拜手投誠上啓
上古靈寳經師君靈寳籍師君靈寳度師君
(臣)伏以科教之宏敷本由明授齋修之成就
實出保全誠格干天恩歸有地束骸知幸刻
骨無窮但以(臣)等朴野之資迂踈之學冒列
宣謄之軄獲终濟度之儀事雖圓成過則深
重輙憑箋牘以謝愆非謹用宣陳仰祈省録
　　　宣箋
上來箋文敬攄哀悃願扶科教曲宥罪瑕落
過籍於三元勒齋功於九極仙科徹奏梵響
収音雲輿難駐於人寰羽蓋將升於天路凡
軀莫舉眞馭以遥法衆稱揚同誠拜送
　　　舉修齋(同前)
　　　次詣三官幕致辭
具法位(臣)某謹拜手投誠上啓
上元天官帝君中元地官帝君下元水官帝
君(臣)伏以紀善録功𠃔屬三元之府修齋設
醮幸終五日之䂓凡兹善果之圓成實藉恩
休之普博自非大造豈遂凡私但以(臣)等萎
萃之資荒蕪之學惟聞見之不廣故行用之
多非粗畢善因恐罹冥譴欲祈原貸專用首
陳披露箋文恭祈省録
　　　宣箋
上來箋文幸陳眞聽乞少寛於玄憲願咸前
於罪書敕彼仙曹勒兹齋福宏道恩而廣覆
覃沖廕以無窮既徹瑶壇難稽玉輦計將升
於霄漢徒瞻望於瑶穹法衆稱揚同誠拜送
　　　次詣玄師前致辭
具法位(臣)某謹拜手投誠上啓
玄中大法師(臣)伏以玄綱肇舉幸齋直之吿
成靈䕃誕孚普幽明而均慶靖惟僥冒實藉
生成但以臣等么麽之資淺近之學雖扶持
而畢事必謬戾以違科俯首懷慚束身請宥
輙具箋牘僣以陳聞仰冀眞慈曲垂省録
　　　宣箋
上來凡愫巳徹淵聦願恢大宥之恩普貸無
窮之罰勒善功於三界流齋福於十方塵濁
之途難稽仙仗穹玄之境將邁靈驂雖依戀
之誠深念攀從之莫及叨恩至渥陳悃莫窮
法衆稱揚同誠拜送
　　　次至監臨神祝白
具法位某謹焚香上白
監壇某神伏以翊賛教網籍典祀有神之力
肅嚴壇界資地祇列軄之勤適大齋之告成
幸仙儀之禮畢周旋衞䕶召命宣通皆出維
持重勞駐劄除巳言功於天闕上祈進▲於
仙階已竟沖科難稽神馭合還所屬悉復靈
司後有修齋更祈臨賁
　　　法事至焚燎所化錢馬䟽狀
　　　焚詞頌向來表白回向
伏以赤書演妙濟世莫窮黄籙玄科度人無
量以今齋官某刻心濟度勵志修齋啓建無
上靈寳黄籙大齋五晝夜祈天告地拜表上
章燒香然燈轉經行道保安家國利佑存亡
設醮謝恩解壇散席巍巍善果蕩蕩良因幸
遂圓成並巳周畢伏願邦國寧謐寰宇安平
九祖先靈登升善域六親家眷被沐垂休庶
俾係薦亡魂某承此齋功自知宿命永脫沉
迷之境俓登清淨之郷以至三途罷謫役之
勞九地釋拘纏之苦含親抱識咸遂昭蘇賦
性植形悉臻利濟爲上因縁念大聖元始天
尊太上道君太上老君十方靈寳天尊不可
思議功德
　　　髙功回靖上香交賀慶齋圓成
　　　退位滿散
恭聞道不可得而名因經而立教經不可得
而備隨運而開祥元始一炁分三是爲玄元
始三炁玄炁爲清微天曰玉清境元始以龍
漢之効說洞眞經一十二部於此天中出書
是名天寳也元炁爲禹餘天曰上清境元始
以延康之劫說洞玄經一十二部道君於此
天中出書是名靈寳也始炁爲太赤天曰太
清境元始以赤明之劫說洞神經一十二部
老君於此天中出書是名神寳也及至開皇
之餘敷揚三洞下化人間上皇以後群經衆
典流布無窮三洞之經乍隱乍顯或存或亡
自非玄都玉京之上不得備足三十六部之
全緫計一百八十四萬四千二百餘卷凡世
有此而闕彼後降而前隱天地開闢教法興
行之後人間未甞三洞周足秦末三茅眞君
修存上道洞眞之教巳萌其端至東晉哀帝
興寧年間南嶽魏夫人以大洞衆經付楊司
命以次流傳東吳葛仙翁受經於徐來勒而
洞玄之典大布正一天師遇老君於鶴鳴而
洞神之教宏敷是其大源也此外或見於他
書或付於史册或因人而特降或應運而荐
傳出没不常隱顯無定宋齊之間陸簡寂以
靈秀之姿振虚皇之教大敷道典廣闢眞源
分九清三洞之殊列五法四輔之異區别眞
僞研究精粗而經誥之存者𦆵一萬八千卷
後世稱三十六部萬八千篇者乃陸簡寂校
之目也其後南北紛擾典籍散亡後周武帝
立通玄觀収聚道典尚及萬卷隋室之末四
方兵戈中原板蕩或焚或毀經教淩夷曁唐
開元天寳之間天下無事玄宗稍加收葺止
得七千餘卷唐有瓊經綱首是此時也未幾
大盜侵逼天子蒙麈道館琳宫所至凋弊厥
後廣成先生又值艱難之際極力捜㝷収亡
𥙷遺校開元之目不及其半旣按三洞之經
遂叅以陸簡寂張清都所編齋科酌量今古
審訂事冝重編黄籙齋科四十卷備極𠃔當
不爽古䂓蓋見時經籍雖巳多亡不若今日
之甚也當時書成之後露剌告天特昭玄應
迨今將四百載罔敢擬議前後按儀修奉莫
不感格顯得報應者不可勝計自唐以後五
代亂離道格之亡甞七八四方割㨿之地亦
有崇廣經誥之地或起琳宫或見道藏多隨
偏方所有之經編排而入訛雜尤多宋朝統
一之後天下平安眞宗命宰臣王欽若校正
道典其中精粗莫别眞僞混殽已不能免宣
和之際徽宗主張科法教門大興於一時而
經籍正典終不能一一淳正靖康以後駐畢
錢塘南北間關道家經籍尤甚不備若廣成
先生編集齋科之時身居翰苑任兼執正朝
廷典籍省府圖書兩街道官二京秘藏悉可
指索皆得搜揚所以著書立言各有經㨿天
下後世無不遵行今之諸方道藏可以數計
而經籍不訛者甚少況於私家相傳里閭集
寫實難㨿依然世人或得數卷之經自尚眞
僞莫辯謂人莫巳若憑壓同輩攻訐古人至
於出言主論亦將廣成先生齋科輙行去取
雖未能明言其非乃多暗起議論擅作更攺
意謂自己傳得秘經便可髙出廣成之上殊
不知廣成編校之時藉朝廷之力以搜訪豈
不勝於區區一家之所有哉陸簡寂編科書
乃在宋齊之際張清都亦在廣成之前而廣
成書中未甞遺二君之說自執一已之見故
其多叙某處張清都已述某處則依㨿陸簡
寂之科可謂洪纎悉舉具細兼収矣至於今
日後學之士乃欲議之恐其說未必可以乆
行也私家所收之經未必如當時也今所編
靈寳則一遵古法黄籙則悉從廣成之科固
未能隨順於世俗實可以不愧於鬼神所是
散壇設醮一節與浙間俗儀小異以至蔣氏
黄籙立成儀多主古科亦引經典出處其間
又或叅以近世之式如先行散壇撤席之後
再發請醮狀牒别行設醮乃近世之䂓爾蔣
氏儀中從浙東風俗而用之却不言此格出
於某經中古來科法拜言功宣表告山水土
三簡即降神設醮一併送師徹席惟路眞官
以正一科品奉行黄籙却是設醮之後方拜
表散壇一併送師徹席正一之宗所主不同
而路君之意亦以古儀而定式也江東西行
之不以異用古法於浙東與世俗相違而蔣
氏立成儀刋行巳出且其說與浙俗相符人
必是彼者衆此書爲天下之公器不敢用此
變古異時他日豈無髙古博洽之士公議未
易泯也醮後送師謝過等語乃髙功口啓之
辭古科不載此等瑣細却是臨壇之不可闕
者𠃔中謹巳撰定在前隨法備用免致臨時
言語失次而巳此又非用近世儀而雜古典
也宿啓建壇正齋九朝一應科文並見廣成
先生齋科此不再録

上清靈寳大法卷之四十















上清靈寳大法卷之四十一靈五
　　　　　(洞玄靈寳法師南曹執法典者/權童𥘉府右翊治金允中編)
　投龍送簡品
　下元黄籙簡文靈仙品曰拔度罪根威儀
　修齋都畢依赤書玉訣以丹書玉札金龍
　一枚金紐九隻青絲纏之以關靈仙五嶽
　升度之信封於絶巖之中又曰關五帝威
　儀畢當以丹書玉札金龍一枚金紐九隻
　青絲纏石投之三江以關水帝升度之信
　一依玉訣眞文又曰關水帝威儀畢即以
　丹書玉札金龍一枚金紐九隻青絲纏之
　埋於壇所以告盟地官一如科文王匱明
　眞科云修靈寳黄籙當以上金三兩鑄三
　龍龍各一兩國家用上金公侯大臣用次
　金士庶以銀塗金副以簡文題修齋所爲
　及太歳年月日法師姓名投奠方所名山
　大洞靈泉龍宂及齋壇中以告盟天地水
　府使鑒證齋功闕者考屬地官九都曹科
　曰龍者乗雲炁御隂陽合則成體散則成
　章變化不測入地升天故三十六天極陽
　之境可以驛傳信命通達玄靈者其由龍
　乎龍者陽畜故天用龍是以天上以龍爲
　驛騎往來人間矣金者五金之最堅剛不
　渝天地所寳通靈合神故以上金鑄之取
　法龍形投之洞府告盟二元也洞府眞官
　所司僚屬傳告龍信簡文録其善功以奏
　言於上聖感應之報猶影之隨形修齋之
　士不可闕也簡者告也札者紀也紀世之
　善告於上眞法長一尺二寸象十二辰廣
　二寸四分法二十四炁厚二分法二儀上
　下方正法日之方景正直通達無所避讓
　國家以玉爲之玉有九德可以爲禮天神
　地祇之信故用玉焉公侯臣庶通用槿木
　以其潔白纎緻可以比玉矣明尊卑之殊
　也璧者禮天地山川之寳也以玉爲之投
　山簡用蒼璧圓形徑二寸虚其中山簡爲
　九天之信故用蒼璧以法天地也投水簡
　用六出之璧其色黒徑三寸虚其中水簡
　爲九江水官之信故用玄璧水之色也六
　出水之數也投土簡用黄璧正方徑二寸
　虚其中土簡爲九地之信黄者土之色也
　方者地之形也璧與龍副於簡封之外以
　青絲纏之科曰投三簡之法當用金紐九
　𨾏以副於簡三簡用二十七紐也金紐代
　㰱血青絲代割髪通盟逹誠最爲重也故
　以青絲纏紐璧以附於簡及龍而後投之
　也紐國家用金臣用銀塗以金徑九分圓
　其外如環之形也科曰修齋畢别卜良日
　或齋潔之辰備醮饌法師衆官及齋主某
　或泛舟以詣水洞或梯陸以登山間於洞
　府之外薙草掃灑潔淨敷列醮席酒果饌
　殽當鹿脯湯茶等國家六十分臣庶二十
　四分一如醮儀乃盛服澡漱朝謁法事備
　遵科式所在地司靈官監察將吏當爲關
　啓洞中仙曹通達告齋之簡如此則福善
　立應却不得都無關啓直爾投於洞中不
　達眞靈反獲罪考矣若山水之洞稍逺師
　衆不可俱行難於澄泛者當選壇内法軄
　一二人與弟子齎簡以詩洞所設醮關告
　扶奠一如本儀若國家投龍五嶽諸山具
　有金籙科式與此常禮繁簡不同不得藏
　匿簡文因循持乆所在地司録奏獲罪不
　細切冝謹之
簡三片(槿木爲之長一尺二寸/闊二寸四分厚二分)金龍三放(毎/龍)
　(用銀一兩/塗之以金)璧三片(玉爲之蒼璧圓形黒璧/六出形黄璧方形各虚)
　(其中徑三寸金細二十七𨾏銀爲/之塗以金徑九分如環形虚其中)
　　　山簡告文(併年月日/作五行)
具位(臣)某今謹有某州縣某上爲家國下及
存亡(或入意/亦可)於某處修建黄籙大齋五晝夜
行道事訖投簡靈山願仙長生度世飛行上
清五嶽眞人至神至靈乞削罪籍上名九天
請詣靈山金龍驛傳
　太歳年月朔日具住(臣)姓某於某處告文
　　　山簡符




　　　水簡告文(并年月日/共五行)
具位(臣)某今謹有某州某縣某人上爲家國
下及存亡請福祈恩首愆謝過於某處修建
黄籙大齋五晝夜行道事訖投簡水府願神
願仙九江水帝十二河源江河淮濟溟泠大
神乞削罪籍上名九天請詣水府金龍驛傳
　太歲年月朔日具位(臣)姓某於某處告文
　　　水簡符




　　　土簡告文(并年月日/共五行)
具位臣某今謹有某州某縣某人上爲家國
普及存亡(入意添/亦可)於某處奉修黄籙大齋五
晝夜行道事訖投簡靈壇中黄九地戊己黄
神土府五帝乞削罪名請詣中宫勒簡太玄
金紐白信金龍驛傳
　太歳年月朔日具位(臣)姓某於某處告文
　　　土簡符




　　　投簡醮位
　　某洞府神仙列位
三十六部尊經都講
太上無極大道酒果香燭齋主拜位
玄中大法師髙功
　　日直切曹土地等
　洞門外選平地掃灑潔淨以醮位或潭澤
　就岸上平處或舟上以淨席數領鋪地縫
　布爲座席須新者五果茶酒等二十四分
　或三十六分香燭獻之並如醮法陳列皆
　畢命道士一員敕水淨醮髙功行科請聖
　不恭其事考罰尤深
　　　投山簡醮儀
　　　敕壇上香啓堂頌
　　　各禮師存念如法(思存如/齋法)
　　　宣五方呪
五星列照煥明五方水星却災木德致昌
熒惑消禍太白辟兵鎭星四㨿家國利享
名刋玉簡字録帝房乗飈散景飛騰太空
出入冥無遊宴十方五雲浮蓋招神攝風
役使萬靈上衛仙翁和與道合眞
　　　鳴法鼓二十四通
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散華玉女五帝
直符直日香官合三十六人出出者嚴裝顯
服冠帯垂纓關啓此間土地山川正神臣今
正爾燒香奉爲(投簡/意)其諸誠欵具載簡文願
得
太上十方至眞道炁靈寳瑞光下降流入臣
身中令臣所啓速逹俓御
太上無極大道崑崙上宫五嶽靈山洞府神
前
　　　請稱法位
具位(臣)某與合壇官衆等謹同誠上啓
无極大道元始天尊太上道君太上老君三
十六部尊經玄中大法師天曹主宰洞府眞
仙崑崙上宫名山福地五嶽眞君青城丈人
廬山使者北部幽隂冥靈神衆某處靈山主
録仙聖虚空鑒察靈司三界官屬一切威靈
臣等伏聞寳訣靈圖出濟世康時之典赤書
玉字示安天鎭地之文籠萬法以爲宗統三
元而紀善況於靈壇告罷齋福巳成冀勒善
以消愆敢祈眞而降聖伏願靈光下燭仙仗
遥臨臣等俯伏投誠謹伸奏請
　　　請聖
太上三尊五師五帝日月星辰某處洞府仙
眞當境正神香官日直功曹土地等先列牌
位依次請上
　　　初獻茶酒
具位臣某重誠上啓
无極大道太上三尊至眞諸君丈人三十六
部尊經玄中大法師九極髙眞日月星宿崑
崙上宫名山洞府得道仙眞五嶽眞君潜霍
眞君青城丈人廬山使者鍾山欎結西玄墉
臺三官北部六洞幽司天下地上冥靈衆神
監生注籍南上三門至神至靈一切神仙臣
胎誕塵濁瞽闇無知萬劫善縁依承道化奉
宣慈訓佐國立功濟物度人弘道賛法(自投/簡修)
(仙則可去/下一叚)以今齋主上爲家國普及存亡於
某日就某處修建黄籙大齋五晝夜行道事
竟投簡靈山乞削罪録願神願仙仰扣神眞
用伸關吿(臣)與齋主無任祈恩激切之至謹
稽首再拜
　　　亞獻
具位臣某謹重誠上啓
三境天尊十方上聖三官九府五帝靈司洞
府眞仙名山聖衆醮筵列位一切威靈臣等
恭詣靈山奉修醮禮爲黄籙齋主某人修建
事畢投簡關盟所冀勒善書勲除愆宥過解
釋齋主九玄七祖六族種親先亡後化拔贖
惡根免脫酆都岱宗二十四獄五嶽之府九
幽之中魂覩光明永蒙開度更生受化逍遥
福門安穩墳墓注訟不興舉家蒙福一切荷
恩妖精殄滅善瑞日生修道叅眞永諧仙品
臣與齋主無任依歸之至再拜
　　　終獻
　　　宣簡吿文
　封簡以玉文金龍金紐青絲纏於簡上仍
　入匣内香熏叩齒九通念
玄上開明元始監眞呪
　　　以簡投洞中
　　　投龍領
祈眞登紫嶽吿命詣靈山玉女摇梵響
金童奏香煙書名通九地列字上三天
永享無期壽克成髙上仙
　　　再入科
(臣)謹重誠上啓
髙眞上聖山嶽神仙五帝尊神三界主宰醮
筵列位一切威靈(臣)等告簡禮終投龍事畢
仰蒙成就曲荷鑒觀髙眞巳返於上玄列聖
各還於仙府功曹將吏悉復靈司土地衆神
咸安所部功書三界澤被十方臣與齋主無
任依歸之至稽首拜送
　　　舉送神頌
　　　復爐
香官使者左右龍虎君侍香諸靈官當令臣
向來建壇行事之所自然生金液丹碧芝英
百靈衆眞交會在此香火爐前當願十方仙
童玉女接侍蘭煙傳臣向來所啓之誠速逹
俓御
太上无極大道崑崙上宫五嶽靈山洞府神
前
　　　學仙頌
　　　焚燎向來回向
　　　投水簡醮式
　　　(排列醮位法/事如山簡式)
无上三天玄元始三炁至當召此間江海潭
澤正神土地眞官速出關啓(臣)今正爾燒香
奉爲(宣簡/意至)俓御
太上无極大道晹谷神王水府水帝神前
　　　各稱法位
具位(臣)某合壇官衆等謹同誠上啓
无極大道太上三尊十方巳得道大聖衆至
眞諸君文人三十六部尊經玄中大法師日
月星宿北斗七元日窟常晹洞隂神仙扶桑
大帝暘谷神王三河四海九江淮澤九府水
帝十二河源溟泠大神靈湫泉澤下元水界
一切威靈臣等伏聞泛地浮天浩浩之源莫
測聚流積勢沉沉之際難窮隱神龍於洞府
之淵司罪福於幽明之境況以仰依玄典幸
終黄籙之齋修紀録善功恭按赤書之品格
敬趣潭澤(或云/江海)敷啓靈眞伏願仙斾臨軒雲
輿按轡鑒瞻壇席省録醮修(臣)與齋主無任
祈恩望聖之至謹當拜請
　　　降聖初獻茶酒
　　　重稱法位
具位(臣)某與合壇官衆等謹重誠上啓
无極大道太上髙尊日月星眞十方上聖水
宫主宰江海神祇冥靈大神河源聖衆醮筵
列位一切威靈(臣)等誕身下土禀軄凡微宿
以道因遭逢聖運靈寳垂化大法度人佐國
立功奉弘慈訓以今齋主某上爲家國普及
存亡祇按仙科奉修黄籙九時行道五日修
齋解席散壇功成事畢謹齎龍簡恭詣靈泉
願神願仙消愆消罪仰扣靈眞以伸關告謹
陳亞獻用寓丹𠂻臣與齋主無任祈恩激切
之至稽首再拜
　　　亞獻
(臣)謹重誠上啓
三境髙尊十方上聖河源主宰江海眞靈暘
谷扶桑水宫仙衆醮筵列位威靈臣等恭詣
靈泉奉修醮禮爲黄籙齋主某修齋事竟投
簡關盟所冀紀善録功除愆宥過爲齋主某
解釋𡨚仇増延壽禄脫落死籍注上生名蠲
除愆過賜以自新九玄七祖解拔苦根出離
暘谷幽夜寒郷沐浴錬度超升天堂塜墓安
吉殃注不興舉家受福神炁清寧學識聦朗
志慧圓明闡揚正法消伏姦兇三界證度功
滿行充帝王安鎭國祚興隆謹以啓聞乞如
所陳臣與齋主無任禱祈之至謹稽首再拜
　　　終獻
　　　宣簡告文
　封簡以龍璧紐絲纏袋入匣香熏叩齒九
　通念元始上眞呪以簡投水中
　　　投龍頌
天尊留戒律太上演眞經奉法須勤志
功德貴精神䖍心啓三寳焚香告百靈
書名投水府功勲逹上清
　　　再入科
具位(臣)某謹重誠上啓
髙眞上聖江海神仙水國軄司下界主宰醮
筵列位一切威靈臣等告簡禮終投龍事畢
仰蒙成就曲荷監觀上境髙眞巳還天闕水
宫仙聖各返靈司將吏功曹悉歸所治土地
主者咸就元班三界紀勲萬方被澤臣與齋
主無任依歸之至稽首拜送
　　　送神
　　　復爐
　　　學仙頌焚燎回向
　　　投土簡醮儀
　土簡埋之壇前地中若能預辦則先於地
　户中開坎深三尺候言功拜表後宣告三
　簡畢先以土簡入袋封之青絲纏附金龍
　金紐即埋之則不必再醮告矣或散壇之
　夜辦不及則别行關盟可也然醮不可闕
　故併録出備用
　　　醮位排列節次並同山水簡用式
無上三天至當召此間土地里域社稷等神
至俓御
太上无極大道九土皇靈地府大帝神前
　　　各稱法位
具位(臣)某與合壇官衆等謹同誠上啓
元極大道太上三尊十方巳得道大聖衆至
眞諸君文人五老上帝三十六部尊經玄中
大法師日月星眞天曹主宰酆都大帝九府
三宫泉曲主司无極世界九土皇靈中皇戊
已黄神土府五帝三界官屬土地里域眞官
一切威靈臣等伏聞九地九郷淵深難極六
天隂境博厚無垠上列五嶽之神眞下有萬
靈之冶軄以至洞天福地仙域名山開校量
罪福之司分主録生靈之府況以奉修齋直
理合關盟恭就靈壇上干沖鑒伏願天輝下
映神馭遐臨勒此齋功録兹丹禱臣與齋主
無任祈恩望聖激切之至稽首再拜謹當奉
請
　　　請聖
　　　初獻茶酒
　　　重稱法位
具位(臣)某與合壇官衆等謹重誠上啓
無極大道太上髙尊日月星眞十方上聖上
司主宰地府冥官九上髙皇神仙治軄醮筵
列位一切威靈臣等禀炁凡愚叨因宿運得
遇真法與善因縁值靈寳開光赤書宣化許
以庸穢恭奉正眞佐國爲時六功行教今爲
黄籙齋主某修建黄籙大齋上資邦國普濟
存亡請福祈恩消殃謝罪齋終五日禮畢九
朝解席散壇功成事訖謹齎龍簡恭就靈壇
輙露精𠂻仰祈靈鑒敢陳亞獻以薦克誠(臣)
與齋主無任祈恩激切之至稽首再拜
　　　亞獻
具位(臣)某謹重誠上啓三境髙眞十方上聖
地司主宰九土髙皇醮筵列位一切眞靈臣
等恭就靈壇奉修醮禮爲黄籙齋主某修齋
事畢投簡告盟伏願紀善録功除愆宥過爲
齋主解消災咎蠲免𡨚讎乞削地簡除其罪
書願度願生保濟形身九老仙都玉曆記名
九祖父母胞元種親先亡後逝咸享福縁出
離九幽之下八門之郷殃注消釋塜宅清寧
惡根斷絶上生福堂臣等學業圓就功行盛
明生死同福永保無傾帝王受福天下和平
乞如所願謹以告盟(臣)與齋主無任惶惧之
至稽首再拜
　　　終獻
　　　宣簡告文
　封簡以龍璧紐絲纏於簡袋入匣香熏叩
　齒九通念天地開張呪以簡投土埋之壇
　中取月建上開坎埋簡
　　　投龍頌
齋功巳成就符命告靈壇玉璧書誠悃
金龍信驛傳䖍心仰中府歸命拱黄圓
生死皆快樂會當禮天顔
　　　再入科
具位(臣)某謹重誠上啓髙眞上聖九地神仙
土府軄司山嶽主宰醮筵列位一切威靈(臣)
等告簡禮終投龍事畢仰蒙成就曲荷鑒觀
萬眞巳舉於瑶空衆聖各還於中界將吏復
位里域回班恩被有情澤覃無外臣與齋主
無任依戀懷恩之至謹當奉送
　　　送神頌
　　　復爐
　　　學仙頌焚燎回向
　右投三簡之法本爲佩受中盟及學士求
　仙削罪投簡以告三元也如受籙自用之
　則三簡之科除去奉爲齋主某修建黄籙
　等一叚却續云(臣)某年月謹詣三洞法師
　某受靈寳五老眞文赤書靈篇三部八景
　諎天内音神仙二籙八威䇿文五帝符杖
　中盟衆經傳受事畢投簡靈山(水簡/云)投龍
　清泉(土簡/云)投簡中宫金龍驛傳乞削罪籍
　餘並同科修道之士三元八節謝罪祈眞
　投五老赤書簡文出眞文玉訣亦於簡上
　具位及某年月日時生命属某帝名係某
　嶽願神願仙長生度世飛行上清五嶽眞
　人至神至靈乞削罪籍上名九天請詣靈
　山金龍驛傳
　太歳年月朔日於某處告文
　外土簡水簡一如黄籙簡文只於前具位
　及生命其封題龍璧紐絲並如前法於其
　所醮告投之
　第一次投簡則毎簡用金紐九
　第二次第三次投只用龍簡而無紐
　道士投簡之詳依經編出巳見玉文眞篆
　品此不再叙
　廣成先生科中叙黄籙齋主土簡言功之
　後宣讀巳訖至明旦便可埋於壇中不俟
　别更關告今以張承先法師儀内三簡啓
　奏眞位不同故再録於此(三簡科/文在前)若修齋
　壇内只以言功醮時呪告文便投可也(此/乃)
　(宣讀之後/即時埋也)其山水二簡雖言功之時宣讀
　已畢若至洞所設醮當依此次第再讀封
　呪然後投之庶爲周備不可以壇中告了
　至山洞處直爾便投所在眞靈恐不關領
　善功不逹所失六多又曰欲度諸天民善
　男善女咸得離三惡五道八難之中得過
　三惡世世與道相值當八節甲子之日投
　三玉簡除宿罪之簿言功上天事事三過
　諸天三官九府更相關告上天右别萬神
　敬護五帝侍衞三界司迎門户清肅天地
　神祇日月來朝千魔萬精不敢妄干至願
　堅固觸向咸成七祖父母即得解脫三塗
　五苦升上天堂生死福善影響相酬三官
　九府書人功過其理甚明世世因縁毫分
　無遺若有至士爲國主帝王土地官長一
　切人民九祖父母長夜三塗修黄籙大齋
　三日三夜告盟九天投簡三元福利廣大
　不可勝言諦聽奉行勿爲懈怠魔壤爾身
　道士張承先曰登壇受靈寳中盟訖依自
　然經科投金紐十口投龍清泉爲求仙之
　道重登壇受五老赤書二籙䇿杖恩微定
　志等依盟眞科文即投三龍二十七紐以
　山水宅三處爲求仙之信然後依玉訣别
　以九龍二十七紐以八節日投山水宅求
　除黒簿言名上天又黄籙齋竟亦投龍簡
　只依三元簡文故撰此三處關告文各指
　告其仙司必蒙削罪記名九玄即拔家門
　荷榮又曰大道以一炁化生三才陶钧萬
　有故分三元之曹以主張罪福即天地水
　三官實司於三元也人之生死壽夭罪福
　善惡吉凶莫不係焉三籙文亦三元之典
　功也修齋之法當投三簡以告三元故山
　一投諸天洞府奏天官上元也水簡投靈
　白水府告水官下元也土簡投於壇宅告
　地官中元也詳簡文之中眞靈位號事顯
　理明矣
切以元始安鎭敷落五篇故五老上帝受赤
書眞文安天之根鎭地之源下鎭五嶽以奠
五方斯實靈寳之根宗度人之極紐上學之
士希道求仙傳中盟之經佩靈寳之籙皆以
赤書眞文朱篆於槿木之簡面書告文投之
山川及住宅關盟三界削落罪根及於五嶽
投簡送龍滅過消愆乃其本㫖也事見眞文
玉訣諸經中若修齋建黄籙壇解壇事訖則
告山土水三簡金龍金紐玉璧附所以紀勒
齋功關告三元也其法實本諸赤書而用之
自唐張承先法師編叙齋科巳詳言之矣至
廣成先生編集黄籙齋科則備述赤書之本
末投簡之典格可謂昭然明白無可疑者近
世多於三簡之後各篆一符且各人所傳法
書不同符形亦異豈知投簡之本意捨赤書
其可行之故山簡呪曰玄上開明元始監眞
上帝五老赤書丹文天地本始緫領三元水
簡呪曰元始五老上帝髙尊十方至眞太華
靈仙赤文告命無幽不關土簡呪曰天地開
張九炁分靈三元洞府十方朗清五老上帝
開眞領生丹書赤文元始上清三呪之首皆
明指五老亦書也今投簡而易以他符則與
本㫖異矣況呪文全不相合故今一依經㫖
告文則從古式簡後眞文並用五老赤書以
義取文用爲投簡之信此乃出於正經而非
後世私師經籍之比倘法書各有師傳而凡
格決不可易投簡正渉三官之府罪福甚重
尤當謹審所有投簡關啓科書悉本廣成先
生齋科但其書流布日乆傳寫之間多行減
節故於首尾略具節目只存啓祝之辭而巳
其本法一如醮儀似此寫未成科使髙功隨
口致白増益首尾則臨事必是謬誤今未免
詳録次序及宣呪發爐上啓降神三獻復爐
並從醮禮可以俓行寫作科書易於宣讀不
致失禮而巳其言辭則並遵廣成先生之文
也

上清靈寳大法卷之四十一















上清靈寳大法卷之四十二靈六
　　　　　(洞玄靈寳法師南曹執法典者/權童初府右翊治金允中編)
　傳度對齋品
　靈寳之道正屬洞玄然而貫三洞之樞機
　涵諸經之奥妙自徐來勒眞人付葛仙翁
　而經教漸彰孝道明王授許旌陽而科法
　大備可以安鎭天地保國寧家度死濟生
　除邪輔正内錬形氣外集萬神坐致自然
　與道冥合是以得人乃授非才不傳經曰
　至士齎金寳效心盟天而傳又曰若有至
　人齎金寳質心依舊格告盟十天然後而
　付焉盖齎信所以寓誠盟天所以堅誓師
　與弟子則飲丹以代㰱血分環以示共盟
　夫以金寳可捨心亦隨之質信不可闕也
　富貴而吝財不當傳付寒棲而樂道豈在
　齎金但中古以降三洞宣行授受之規合
　分次第學則有序不可僣陞須先佩洞神
　部諸階秘籙奉行正一諸法心志無惰利
　濟有功方詣宗壇受中盟之秘籙進洞玄
　之上品然後請保舉監度投師録奏上穹
　關申三界開壇傳授遷軄奉行所謂告盟
　十天即啓告十方靈寳天尊對天自誓也
　分劵破環則與弟子對誓之條非與天尊
　分劵也故有三皇版䇿思微定志之劵旣
　係宗壇緫教此等儀物並合隨籙出給今
　更不編叙入法恐越傳法之科從靈寳經
　格分眞劵五靈䇿杖合隨本法行用本法
　印劍給帖𥙷軄不輕於授受之禮以崇乎
　經法之宗也故法以傳度終之
　嗣法弟子先請保舉監度師巳定然後齎
　香信詣師前投詞
具法位姓某
右某本命年月日時生本貫州縣坊郭居念
某夙藉善因獲陶眞化身膺符籙軄列班行
先曽投度師某人傳受某法奉行巳乆曲荷
保全深愧無功罔敢退惰謹齎法信恭瀝丹
𠂻仰叩師垣願行嗣受上清靈寳大法一宗
符圖印訣歸身修奉益勵素心共賛玄猷力
揚大教得法之後倘有輕泄漏慢妄傳非人
及不守正眞混雜邪僞違盟負誓咎道怨師
則一身受風刀之誅九祖同酆山之罰謹具
狀申保舉師某君先生監度師某君先生度
師某君先生伏望師慈特與録奏天關申牒
三界合屬眞司開壇傳度施行謹狀
　太歳年月日具法位姓某狀
　度師受詞即啓告上帝髙眞録狀奏聞申
　牒三界
　　　申奏大略格式
玉清聖境洞眞元始天尊
上清眞境洞玄靈寳天尊
太清仙境洞神道德天尊
太上昊天玉皇上帝
勾陳星宫天皇大帝
中天紫微北極大帝
后土皇地祇
　巳上七狀同式並詣天樞院
　　　奏牘式
　具法位(臣)姓某誠惶誠恐稽首頓首再拜
　上言(臣)待罪靈班乆無善行所冝省巳豈
　應接人盖以教在敷揚事難寢抑敢謄凡
　愫上冐
　髙穹(臣)謹據郷貫叅受某籙弟子法軄姓
　某投詞伏爲自已本命年月日時生行年
　幾歳昨曽投師傳受正法經今幾時幸沐
　生成時獲通感兹願進傳上清靈寳大法
　歸身修奉誓濟顯幽倘或泄於非人以正
　混諸邪僞酆山甘罪重罰無詞據此堅誠
　理冝付授(臣)擬遷𥙷某人充靈寳中盟弟
　子南曹執法典者爲軄須至昧死録狀上
　奏
聖位(玉陛下)恭望
(天道/睿)慈允(臣)所奏容(臣)補授傳度施行(臣)干冐
(天/宸)威下情無任戰慄待罪激切屏營之至謹
奏
　太歳年月日具法位(臣)姓某狀奏
　右七狀内可漏各僉聖位方函並詣天樞
　院請進
南極長生大帝方函詣南極帝闕
東極青宫太乙救苦天尊東極青宫
十方靈寳天尊十狀
九天帝(九狀)
三十二天三十二狀
木公(一狀)
金母(一狀)
　　　奏狀式
具法位(臣)姓某
　右(臣)謹據郷貫(云云)同前狀至須至録狀
　上奏
聖位(陛下)恭望
(道天/睿)慈𠃔(臣)奏請容(臣)𥙷授傳度施行(臣)干冐
(道天/宸)威下情無任戰慄待罪之至謹奏
　太歳年月日具法位(臣)姓某狀奏
　右諸天尊天帝奏狀並同惟天尊作道慈
　天帝作天慈金母睿慈十方九天若不能
　專狀具奏則不可連作一狀大爲不便木
　公金母聖號奏申文檄品内具載
　　　申上界狀
具法位姓某
　右某謹據郷貫(云云)同奏狀意所有本法
　合用印篆謹粘連式様在前須至録狀申
　聞者
右謹具申
三天門下泰玄都省主宰髙眞聖前恭望
眞慈允今申請特與敷奏天闕取㫖先次原
赦(臣)與嗣法弟子某人九玄七祖前世今生
一切罪惡許容傳度仍乞頒告諸天諸地日
月星辰三界三元十方世界應干合屬去處
依法照應施行某干冐眞威不勝惶惧之至
謹狀
　太歳年月日具法位姓某狀
中天大聖北斗九皇星君(一狀)
上元天官帝君中元地官帝君下元水官帝
君(三狀)
天蓬天猷翊聖眞武四聖(一狀)
玄師天師經籍度師五師(一狀)
日宫孝道仙王(專狀)
月宫孝道明王(專狀)
九州都仙太史(專狀)
太極左仙翁(專狀)
三界大魔王(一狀)五帝魔王(一狀)
　右十二狀並同式若專狀與連狀非有輕
　重盖上眞所治各有其局使其曹局共一
　所始可共狀如日月異宮三官分府是不
　得不專狀也外有十方飛天神王合用十
　牒專行一如狀意更不具式
　　　申狀式
具位姓某
　右某謹據郷貫(云云)並同奏狀意至須至
　録狀申聞者
右謹具申
中天大聖北斗九皇星君聖前恭望
眞慈允今申請特與敷奏
上玄頒行三界各令依法照應施行仍乞恩
矜許容傳度某干冒
眞威不勝惶懼之至謹狀
　太歳年月日時具位姓某狀
　　　申中界下界狀
地府九隂酆都大帝
水府東霞扶桑大帝
東嶽天齊仁聖帝
靈寳大法司
　當司據(云云)同前至須至申聞者
右謹具申
北隂酆都大帝聖前伏望
聖慈𠃔從申請特與行下九壘重隂六天十
洞泉曲冥關應干合屬去處依法照應施行
　水府狀後攺云行下三河九江五湖四海
　川源溪洞下元水界應干合屬去處
　東嶽狀後攺云行下四嶽有司洞天福地
　靈域名山天下祀典正神城隍社令應干
　合屬
　　　牒式
蒿里丈人(一牒)州縣城隍(二牒)
九州社令(九牒)並請行下所屬分野應干
典祀正神祠廟郡邑城隍社令應干合屬去
處依法照應施行
　其餘欲加詳更自隨事増益或兼傳别法
　事屬他司者各自申牒可也
　發放功曹關應干帖式例見奏申文檄品
　兹不再録
　發奏巳畢則擇日開壇傳度修設謝恩清
　醮至期按科奉行
　　　上帝請醮狀式
具法位(臣)姓某
　右(臣)先據嗣法弟子某人投詞乞傳上清
　靈寳大法巳於某日録狀聞奏訖謹取某
　月某日就某處開壇傳度修設清醮上謝
　天恩須至録狀上奏
上清靈寳天尊(玉陛下)恭望
道慈流光鑒映(臣)干冒
道威下情無任惶懼待罪之至謹狀
　太歳年月日時具法位姓某狀
　　　上界髙眞請醮狀式
具位(臣)姓某
　右(臣)先㨿(云云)同前至天恩除巳再行具
　奏外須至申聞者
右謹具申
三天門下泰玄都省主宰聖前恭望
眞慈俯賜下臨證明傳度(臣)干冒
眞威下情無任惶懼待罪之至謹狀
　太歲年月日具法位(臣)姓某狀
　　　中下界請醮狀式
靈寳大法司
　當司先據云云同前至設醮謝恩須至申
　聞者
右謹具申
東嶽天齊仁聖帝聖前伏望
聖慈特賜降臨證明傳度謹狀
　　　城隍社令等神合用者並用牒請醮
牒請照㑹幸垂臨賁歆納醮誠謹牒
　　　醮中進狀
具嗣法弟子全函臣姓某
　　　龍車一乗
右謹上進以聞謹進
　太歳年月日嗣法弟子全衘臣姓某狀進
具度師法衘(臣)姓某
　　　上界列眞獻狀
具嗣法弟子衘(臣)姓某
　　　金錢一分雲馬一騎
右謹貢獻以聞謹狀
　太歳年月日具嗣法弟子衘(臣)姓某狀
　　　　　　度師御位(臣)姓某
　　　中下界列聖獻狀
具嗣法弟子衘姓某
　　　　金錢一分雲馬一騎
右謹上獻伏惟
聖慈俯賜鑒納謹狀
　太歳年月同前結
　右式之外或列位神祇及諸司官將曹局
　同所者連狀有遣發關引等並見奏申文
　檄品
　　　傳度合用法物
　銀環二(徑二寸四分别無字/只鑿度師花押在上)銀龍頭書刀
　一(鋼鐵爲刃長六/寸銀作龍頭)黄絹劵文(高九寸長/七尺二寸)鎭
　綵三丈六尺(青九赤三白七/皂五黄文二)鎭壇米(三斗/六升)
　鎭壇錢(三千六/伯文)命綵一縑(嗣法弟子本命/所屬之色全縑)
　(則不論數/或隨年)
　　　靈書眞劵式
具度師衘位姓名押
　　　太歳年月日
玄科律令
㑹一如
洞玄𥙷軄受事訖存留本司照
右分劵合同係某人嗣行靈寳大法進品
　　　朱篆靈書中篇眞文(向右反書篆文/見玊文篆品)
　須至給劵者
　詣天送迎已𥙷某人充(具嗣法弟子/新𥙷軄衍)爲軄
　永勤孝忠九祖蒙福靈章下處
　準格嗣行靈寳大法進品洞玄陞秩仙官
　三天門下南曹




　三天門下南曹
　準格嗣行靈寳大法進品洞玄陞秩仙官
　永勤孝忠九祖蒙福靈章下處
　諸天送迎巳𥙷某人充(具嗣法弟子/新𥙷軄衘)爲軄
　須至給劵者
　　　朱篆中篇眞文
右合同真劵付給弟子某人收執佩帶巳後
五苦咸解三惡並原永滅罪籍度上生名劫
劫長存與天齊年急急如
太上勑令
　太歳年月日
保舉師姓名押
監度師姓名押
度師姓名押
　此乃靈寳本法劵文對天分之將右劵度
　師收之左劵入袋付度嗣法弟子或度師
　不必留存俓將右劵用狀繳申上清天樞
　院照應以爲弟子修仙學道之證落罪籍
　上生名則易右劵後語曰
右分靈書眞劵係法籙弟子某人嗣行上清
靈寳大法進品洞玄𥙷軄受事傳度禮畢畫
劵示約爲弟子落滅惡根消除過籍修仙學
道所向圓成乞依
玄科施行
　年月餘同前式
　　　環式
　環者所以昭信誓如古人投璧爲盟之義
　環上本圓無字今宗壇則鑿師押字於上
　傳法亦然古人舍淳抱朴不事外飾凡事
　尚質素而已至路眞官編天心正法則環
　上有字其文云天心正法萬神所宗監天
　而傳循環無終此亦用環之義然皆非古
　式若靈寳乃洞玄之上品不冝隨俗行事
　環以示信誓路君臨壇分劵而不剖環其
　意盖謂旣分劵合約矣不剖環亦可也環
　則弟子佩之不渝盟而巳髙識之士更冝
　詳酌而行





　　　書刀式



　右書刀並以鋼鐵爲利刃却以銀爲龍頭
　包其末之太半拜章亦同此式惟其有刃
　可用故備儀以俟削治差誤況分劵尤須
　刃也今人銀葉爲之非也
　　　𥙷軄帖式
靈寳大法司
　當司契勘郷貫居嗣法籙弟子某人投詞
　伏爲自身本命年月日時生夙藉善因獲
　陶眞化叨行正法濫綴靈班敢堅素誠荐
　攄丹悃先已具申宗壇遷受中監秘籙今
　願進傳上清靈寳大法一宗符圖印訣皈
　身崇奉期濟幽顯馘毒除妖輔道賛化如
　敢叅雜邪僞混亂神文或妄傳非人輕泄
　天寳甘以身謝天地水府三官照得本人
　誓辭堅篤誠心不回格許宣宏理冝接引
　除已録奏三天帝闕申牒三界合屬眞司
　依式開壇對天傳度合行𥙷軄受事給付
　上清靈寳本法秘文合用印劍䇿杖須至
　逐一開具給帖者
　　　一其人巳佩中盟秘籙今來進傳
　　　　靈寳大法依準
　　　　科格合行遷𥙷靈寳中盟弟子南
　　　　曹執法典者爲軄
　　　一給付
　　　　上清靈寳大法一部
　　　一給付
　　　　靈寳大法司印一顆
　　　　通章印一顆越章印一顆
　　　　黄神印一顆神虎印三顆
　　　一給付
　　　　八景輝靈之劒(長三尺/六寸)
　　　一給付
　　　　五靈䇿杖隨身受持一如科法
　　　一準
　　　　格洞玄弟子芙蓉冠紫帔三十二
　　　　條黄裳黄褐明光玉珪玉珮赤舄
　　　一靈寳大法品屬洞玄緫三洞之樞
　　　　機乃中乗之上法尊貴崇重不同
　　　　常科應有申告収治並合申三界
　　　　五帝大魔王依法牒所屬飛天神
　　　　王每遇給符呪水並關遣神王下
　　　　使者吏兵施行給降靈寳受事如
　　　　意大將軍隨行司領職
　　　一進拜章書入室修存謁帝朝眞飛
　　　　神啓事焚誦禱請召役神靈並合
　　　　關召三五功曹左右官使者侍香
　　　　金童傳言散華玉女五帝直符直
　　　　日香官依法奉行隨印受事事畢
　　　　復位應召即臨
　　　一追取幽魂攝召魂爽並準科移牒
　　　　神虎何喬二大聖三部追魂使者
　　　　七司玉女齎持符札照應施行
　　　一修齋設醮宣令傳符並隨事請降
　　　　十方飛天神王降眞召靈符使玄
　　　　都金龍茭龍驛吏禀符受事宣傳
　　　　事畢俓復元班
　　　一靈寳官屬玉童玉女天將仙兵𨽻
　　　　屬上玄不同常軄準依經格隨事
　　　　請降輔佐行持法師毋得叱咤指
　　　　呼其神不係凡世駐劄須當澄心
　　　　定息誦呪焚符臨目存思宻行召
　　　　用行令已畢各復元班其餘經格
　　　　外妄稱將吏名目擅置仙曹有司
　　　　並不許隨俗混行違經雜用故爽
　　　　誓盟天不爾私
帖伏以皇人按筆眞毋戒經觀四譯而成書
爲三洞之要典和天安地福國寧家千聖攸
遵豈獨顯幽之俱利萬方取則實同今古以
蒙休嗣法弟子某人軄品洞玄法遷靈寳誓
盟私著傳度巳終事體非輕軄位甚重所冝
永堅一志密練百神檢已修身毋違科而犯
戒濟人利物當立德而建功五帝大魔察其
勤惰三官都禁紏其愆非謹秘專精萬炁全
而三天錫召輕泄漏慢一身落而九祖罹棄
守而有常戒之無忽故帖
　太歳年月日帖
保舉師具位姓名押
監度師具位姓名押
度師具位姓名押
籍師具位姓名(已羽化/不押)
經師具位姓名
　　傳度開壇建醮或有力之家宿啓則預
　　行申發晚下敕水禁壇宿啓行科如齋
　　法次日昧爽登壇開啓三時行道朝眞
　　懴悔謝恩有靈寳道場三朝科文可用
　　晚下設醮傳度尤爲盡善往往世人傳
　　度多止於設醮而巳故今具叙傳度醮
　　式即係受法傳度乃本法之事非黄籙
　　之儀今列于左
　　　鋪設醮筵中列上帝兩廡設從聖或
　　　　六十分或一百二十分
　　　中設三寳位置御按如齋壇式
　　　設五師幕於壇左
　　　神功妙濟眞君太極沖應眞人於壇
　　　右或以五師與二位共幕亦可
　　　排列請醮狀牒於師前次發牒道衆
　　　師前立班
　　　知磬舉法事
　　　髙功與弟子各上香致拜
　　　髙功長跪請牒道衆捧狀牒華夏
　　　　至發牒所道軄一員吟呪灑凈
　　　　知磬舉法事
　　　　髙功焚降真召靈符變神召將
　　　　次宣白𥘉獻法事
　　　　次再白亞獻法事
　　　　次三白終獻法事
　　　　宣關帖
　　　　髙功遣發
　　　　弟子灌酹
　　　　焚燎向來
　　　　回向念善晚下設醮如常式



上清靈寳大法卷之四十二





上清靈寳大法卷之四十三靈七
　　　　　(洞玄靈寳法師南曹執法典者/權童𥘉府右翊冶金𠃔中編)
　傳度對齋品
　　　對齋設醮傳度科儀
　　道士有威者一員禁壇敕水次醮筵内
　　關斗燈華夏引髙功出靖詣師前立班
　　髙功與弟子上香致拜次修齋請師
　　玄師天師經籍度許葛
　　　舉雲輿
　　　髙功長跪啓白
　　　唱道讃華夏引髙功詣醮壇入地
　　　户升天門上十方香上御案香焚
　　　降召符宻呪
　　　長跪上本位香表白開啓
臣聞潜融一炁肇形於混沌之初判立三才
資始於洪濛之劫玄恩普被道䕃咸包槖籥
隂陽鈞陶人物故無幽而不燭是有禱以皆
通恭焚道香德香無爲清靜自然香奏啓
虚無自然元始天尊太上大道君洞玄靈寳
天尊太上老君洞神道德天尊昊天玉皇上
帝紫微北極大帝句陳星宫天皇大帝十方
靈寳天尊后土皇地祇東極青宫太一救苦
天尊東華上相木公青童道君南極長生大
帝白玉龜臺几靈太眞金毋元君九天上帝
五老天君三十二天上帝五福十神太一眞
君上清十一曜星君日宮孝道仙王月宫孝
道明王中天北斗九皇星君天地水三元帝
君北極四聖眞君玄中大法師三天扶教輔
元大法師正一靜應眞君靈寳經籍度三師
眞君大極左仙翁沖應眞人九州都仙太史
髙明大使神功妙濟眞君秦玄都省主宰髙
眞天樞院主宰上聖周天三百六十五度列
宿星眞三界五帝大魔王十方无極飛天神
王某人本命元辰眞官北隂酆都大帝水府
東霞扶桑大帝五嶽眞君五嶽五天聖帝靖
廬治化仙官江海河源聖衆三洞經法籙中
靈官將吏太歳宫君城隍典祀三界官屬一
切威靈仗此香雲普伸供養玉音攝炁靈風
聚煙紫虚欎秀輔翼萬仙執籙把籍同到帝
前今(臣)關啓咸賜如言奏爲郷貫嗣法籙弟
子某人投度師某人進傳上清靈寳大法巳
行録奏天闕申牒三界合屬眞司㳙此剛辰
恭就某處開壇傳度修設清醮一座延奉三
天上帝九極髙眞召三界以齊臨異萬仙而
俯降容其傳度許以告盟證録禱祈鑒贍修
奉醮筵巳肅壇墠粗嚴恭對髙眞關行法事
　　　知磬舉啓堂頌
　　　都講舉各禮師
　　　髙功宣五方呪
　　　舉鳴法鼓
　　　發爐衆官等各長跪
　　　髙功出官
謹出(臣)身中五體眞官功曹將吏開化定道
隂陽功曹消災散禍解厄君吏各十二人出
某建節監功大將軍直使功曹隂陽神訣吏
各二人出出者嚴裝住立營衛匝繞臣身中
郎吏虎賁察姦勾騎吏都官僕射天丁力士
治正執正吏収神食神吏収毒食毒吏収精
食精吏収邪食邪吏誅符破廟吏剛風騎置
吏驛馬上章吏飛龍騎吏等官並皆屯駐(臣)
左右前後受臣詞語關啓此間土地里域正
神治化靖廬名山洞天福地海嶽太歳官君
法中將吏謹同誠上啓
太上無形無名虛無自然至眞丈道無上元
尊金闕七寳玉陛下(臣)受法之日約以流通
濟物是先接人爲切今謹有某人謹爲進拜
詞文上祈玄感當今(臣)所啓者達所告者應
折禳者却所濟者度功曹使者飛龍騎吏分
别關𠮷以時上達列啓事竟各還(臣)身中復
於宫室須召復到一如故事
　　　各稱法位
具位(臣)某與合壇宫衆等謹同誠上奏啓
虚無自然元始天尊无極大道太上道君大
上老君昊天玉皇上帝紫微北極大帝十方
靈寳天尊后土皇地祇南極長生大帝青華
大帝九天上帝五老天君三十二天上帝十
極天君玉虚上帝玉帝大帝東華南極西靈
北眞玄都玉京金闕七寳瓊臺紫微上宫靈
寳至眞明皇道君上相上宰上保上輔四司
五帝長生大君好生韓君丈人度世司馬大
神日宮帝君月宫皇君五方五德星君四炁
四曜星君北斗七元眞君斗中帝座輔弼星
君南上司命司録延壽益筭度厄尊神三十
六部尊經玄中大法師靈寳經籍度三師眞
君天地水三元帝君北極四聖眞君太極仙
翁沖應眞君九州都仙神功妙濟眞君泰玄
都省髙眞歷代傳經演法眞仙三界五帝大
魔王十方無極飛天神王天樞院主辛髙眞
二十八宿周天列曜星君本命元辰太歳尊
神北隂酆都大帝東霞扶桑大帝五嶽正副
眞君五嶽五天聖帝靖廬治化仙官江海河
源聖衆三洞四輔法籙中靈官將吏城隍典
祀三界官屬一切威靈(臣)伏聞無形無名即
玄眞之妙𧷤有光有象乃聖化之靈機混成
宇宙之前肇造乾坤之本分兹一炁育破三
才宰制萬靈陶成庶類於是元綱啓藴立萬
劫之根宗大梵發輝漏九清之秘奥三洞流
布九品宣行本惟佐天化機亦以彰於道要
因師尊之開度跨古今以欽承(臣)猥以庸鄙
之資叨綴班行之末濫師至化叨眄靈文所
冝隨力以宏科不敢因人而廢事旣承潔己
之進當開勤道之途授受不窮所以副大散
作成之意繼成有格須祈求髙眞鑒度之恩
是用瞻碧霄界以投誠想白玉樓而稽首不慚
塵陋之禮冐聞玄極之髙伏願五色卿雲擁
擲火流鈴之仗三華黄道降飛龍唱鳯之車
衆聖臨軒萬眞就列(臣)等百神震惕一念精
純拜首瑶壇敢伸降重
　　　初獻茶酒
(臣)謹重誠上啓
虚无自然三境至尊昊天玉皇上帝紫微帝
座九極髙尊三天主宰三十六部尊經玄中
大法師三天大法師靈寳經籍度三師眞君
三洞四輔法中主執聖衆靈官將吏三界官
屬一切威靈(臣)聞道本無言因經科而立教
化垂有作出法籙以度人九品三乗逓相通
貫六書八體互以發明傳於天中爲萬品指
歸之路降乎人世開群生修進之門自非歷
劫之良因安得一窺於正典故教剛精練始
可爲師志慮清髙乃容受法立功建事上以
賛於玄猷勵行飾躬内以檢於凡質科條至
重付度不輕如(臣)本匪良資實無逹識五芽
三素豈知練習之源六慾七情徒逐沉迷之
浪所當省巳安可接人蓋以立誓盟心登壇
受質雖戒張皇而妄泄不許緘祕而失傳況
承勤懇之詞願被正眞之化豈以臣之不才
終加抑絶幸其人之有志僣爲申謄(臣)雖昧
通眞逹妙之機然不敢傳叛道罔人之法爰
從㝷典用蕆靈壇奉髙聖之回光仰至眞之
在御輙披凡愫上瀆宸嚴設醮青詞謹當宣
奏
　　　宣詞焚詞
按如詞言情誠堅切義當接引不敢遜辭伏
以靈寳神章洞玄上品延康之始莫測其端
龍漢之初漸彰其妙結飛玄之正炁成隱秘
之靈音發五鎭之根宗經四譯而昭布寧家
國而讃帝王之治調隂陽以輔造化之功上
聖髙眞莫不因兹而證道沉靈幽爽豈非假
此以遷升實萬品之津梁乃千靈之規範雖
巍巍之典傳度不輕然浩浩之功包容無外
有若臣庸愚未學謬居師匠之階嗣法某人
塵碌凡資僣受仙靈之軄事俱越分理實愧
心尚祈天造之慈憐更冀師恩之覆育許容
傳度俾遂進遷赦原臣等九祖宿愆萬生重
過罪籍先除於黒簡眞階早紀於玄都(臣)等
驚冐瀆之漸繁第醮儀之有式敢陳亞獻以
薦克誠臣與嗣法弟子無任戰兢之至稽首
再拜
　　　亞獻法事
　　　獻畢舉十方靈寳天尊
　　　嗣法弟子再拜啓白(此作掌記寫或/領賛引代念)
嗣行靈寳大法具位(臣)某誠惶誠恐稽首頓
首再拜上啓
三境髙眞萬天上帝東方无極太上靈寳天
尊南方西方北方東南方東北方西南方西
北方上方下方无極太上靈寳天尊願賜矜
憐俯垂鑒録(臣)千生慶幸一旦遭逢嗣法傳
眞遷階進軄永堅素志不敢負心儻渝誓盟
甘從譴罰今與師分環剖劵立誓飲丹伏望
證明容(臣)受度(臣)元任望恩激切之至
　　　舉天尊號
　　　師與弟子回班對立
　　　髙功啓白宣戒
恭聞靈寳之道洞玄之宗獨歩玉京度人无
量受之者功遷九祖修之者形陟九霄乃萬
法之靈樞緫十方之正教巍巍大範德難可
勝受其法者固所當修戒其所必戒修爲不
替神仙可期對天發揚先明十戒
第一戒者无忘八極忠者欽之極考者順之
　極齋者戒之極敬者禮之極寛者廣之極
　𥙿者樂之極容者和之極忍者智之極天
　以北辰爲極地以五嶽爲極屋以㨂爲極
　天以有極則能聚衆炁地以有極則能聚
　衆形屋以有極則能聚衆木人有八極亦
　如是也故能聚衆善善立則道備道備則
　所見自然開渙所應自然調適此得靈寳
　度人之基也
第二戒者無忘鑑水鑑者喻心水者喻性心
　清則萬法皆照性靜則五濁不歸道之在
　人圓通非蒙蔽可了亦非躁動可達託鑑
　水而悟心性此得靈寳度人之體也
第三戒者無忘日録日録者所修檢善惡人
　之處世患不自知患不聞過患不聽言不
　自知則無所悟不聞過則無所攺不聽言
　則無益今以日録日録所爲不可下筆處
　皆巳之非也攺之爲貴則日録者不教之
　師不說之友不詔之君父不約之法度也
　不可忘之此得靈寳度人之想也
第四戒者無忘追度安鎭人之所親不過父
　祖所尊不過君上君上父祖之德必報之
　者追度安鎭是也追者謂誦經行符上爲
　父祖六親之過去者以資冥路度者謂誦
　經行符上爲父祖六親之見存者以資福
　筭安鎭者謂誦經行符上祝國王帝主聖
　壽安鎭四方召龍行雨驅妖馘毒保䕶民
　物禳度星躔皆其一也其或在家行祖父
　之志或居官分君上之軄種種利益有可
　報稱皆即爲之凡木之葉落尚糞其本根
　則歸根復命之義也人之根本反始不可
　不勉此得靈寳度人之冝也
第五戒者無忘治救之術慈憫所先凡有病
　者爲其行符誦經至誠禳却如巳至愛男
　女父毋凡有方便種種惠澤皆盡其心如
　蒞官行法務布隂功寛平設法三省而行
　再思而動其或修治橋梁當道種植有益
　於世者皆力行之夫人之有慈念木有根
　人而不仁逮於禽獸故猩猩活象義鶻搏
　蛇拔難有始此者可思之此得靈寳度人
　之由也
第六戒者無忘服錬之術參同天地效法隂
　陽念念正眞存存不缺劃然超脫變化無
　方今之蟲豸有外捨陸走而至飛翔地脉
　川遊而遂奔逸在物旣爾於人當然此得
　靈寳度人之方也
第七戒者無忘剛潔剛則有正不行非淫潔
　則戒行不慕非食不非淫則不損身之精
　神不非食則不殺物之性命見人妻女如
　巳尊親見物性命如巳所生自然精神全
　而𡨚對少此得靈寳度人之實也
第八戒者無忘儉約凡所求物當知皆是元
　始祖炁化生灰水蕩穢不用修飾粟菽充
　飢不用𤤽庖此得靈寳度人之福也
第九戒者無忘願約願者從初入道時發善
　心約者旣入道後設誓夫地神明司之無
　輙中變科戒不可不守此得靈寳度人之
　念也
第十戒者無忘師友師者所以教友者所以
　勸教者似父勸者如兄旣爲父兄可不欽
　重而委棄之乎此得靈寳度人之宗也
上來十戒乃師尊付授發明古經夫經藴道
　之機法乃經之用欲遵正教修謹爲先守
　之行之毋得中怠億曽萬祖幽䰟苦爽皆
　即受度上升朱宫修之益勤學之不巳功
　滿得就皆得神仙飛升金闕遊宴玉京子
　其勉之
　　　次分環剖劵
夫環劵者所以結誓三官告盟十天承永堅
信度師不敢隱眞出僞弟子不敢叛道背師
分環永不渝盟裂劵永不負誓始勤終怠五
帝録愆敬佩精修九天同福對聖披受終身
寳持
　次弟子與度師共執朱筆(章表以環/劵各入袋)
度師云回筆指天
　弟子云上不負天我若負天七祖受刑天
　若負我日月不明
度師云回筆指地
　弟子云我不負地我若負地身受刀兵地
　若負我草木不生
度師云回筆指心
　弟子云我不負心我若負心合門不生心
　若負我道化不行
次度師捧水盂執筆白云付度巳訖㰱血重
盟以丹代血各堅其心飲此丹華通眞逹冥
中理五炁混合百神十轉回靈萬炁齊仙
　師與弟子及道衆各回班還本位髙功再
　白對聖𥙷受公帖宣行表白對聖宣𥙷軄
　帖弟子長跪章表以環劵并帖付弟子
　　　弟子執劵白云
(臣)賦性昏愚植資凡下誤蒙天澤叨進仙階
裂劵分環立盟結誓對天領軄被寵實深(臣)
敢不益勵素心永棲正教儻有違負一從玄
科(臣)無任懷恩激切之至謹稽首禮謝
　　　髙功宣科
(臣)謹重誠上啓
三清上帝九極髙眞三界靈司十方衆聖醮
筵列位一切威靈(臣)聞道在人宏法因師度
繼承不絶乃能敷暢於眞風流布無窮可以
恢彰於大教引後世於背暗向明之域躋生
民於遷善逺罪之途將成輔正之功實以度
人爲切但(臣)禀資退鈍賦性愚蒙學未際於
至人道不逢於眞授僣當傳度大失典儀豈
謂萬聖流慈衆眞孚佑不遺么賤曲賜包𣶬
乃容勉强以行科俾遂扶持而畢事分環破
劵立誓結盟露剌對齋飮丹受軄威儀粗備
實荷垂恩所愧薦獻之誠不全豐潔醮修之
禮罔極精嚴壇墠不崇請陳失格儻憐其愚
則可赦若録其過則難迯願祈曠蕩之恩普
宥狂愚之罰庶使(臣)與嗣法弟子早逢妙㫖
獲悟靈機進修無障難之侵符法契神靈之
助呼吸有應關奏咸通身得道眞名題丹簡
下同駑累俱頼恩私上願道法興行眞科闡
布天清地靜日麗月明社稷宗祧先聖騰駕
於常晹之舘遊神於大漠之庭福及皇圖慶
流神嗣今朝
皇帝乾坤薦祉嵩華齊齡億萬斯年永迪無
疆之慶百千其葉終符過曆之祥海宇丕平
邊陲寧謐五兵不試六炁均調禾稼滋豐人
民康樂隱谷棲巖之士修眞進道之人行就
功成早拜九天之召升神錬質克爲三境之
臣次冀(臣)等宗祖先靈師資往識自知宿命
長超冥昧之鄉早悟眞宗俓陟逍遥之境以
至六天十地三途九幽悉被宸輝盡沾沖廕
罷停拷掠解釋𡨚纏遊靈飛爽之無歸沉魄
迷魂之未度咸令警省普遂清閒賦性立形
含情受命羽毛鱗介草木昆虫不逢横傷並
臻生理(臣)等深慚累瀆難駐群眞敢伸終獻
之私少酢酬恩之至(臣)與弟子無任戰慄稽
首再拜
　　　終獻法事
(臣)謹重誠上啓
大道髙眞瑶空上聖臨壇監度一切威靈(臣)
聞道虚善應天髙聽卑故兹傳度之壇特沐
臨觀之澤惟是冐干天聽輕瀆靈威惶懼實
深驚危失措尚祈寛宥曲賜矜原𥙷受事終
醮修禮畢仙凡有間仗衛難停清蹕収音巳
返瓊輿之駕紫雲歛綵難隨玉輦之蹤將吏
還司眞靈復位徒深戀慕陪切依歸注想天
階百拜奉送
　　　送神頌納官復爐
　　　出堂詣師幕
　　　髙功長跪致謝師詞
　　　修齋雲輿焚燎
　　　向來酹酒
　　　念善謝師交賀退
　𠃔中甞聞道之難聞也乆矣中古以後科
　教興行而大道隱晦世降愈下法術盛行
　流之多岐日以駁雜三洞之品自漢天師
　宏正一之宗而天心正法出焉當其受印
　劒於玉局蕩妖異於寰區法之濟時厥勲
　盛矣天心眷牘歷魏晋之變遷經南北之
　分治散失淪墜幾不可考五季之後有譚
　先生饒先生相繼祖述而成書雖曰三符
　二印爲宗而其名稱軄位體格言詞悉非
　漢制及其天條鬼律遂有徒三年杖一百
　之刑按徒杖之名乃定於後周顯德之間
　亦非漢天師本文漢之刑曰笞三百笞二
　百之𩔖與今不同也聞饒君頗通逹幽冥
　之事恐其欲以俗格而警勵世人或他有
　所見又於傳度之時給仙誥以𥙷軄幽冥
　世法爲之元妙宗遂因其式而編叙紹興
　之初路眞官再編天心法則用世法以定
　之者尤衆路君髙才博達之士撰傳度科
　文又於其法十卷之首各作一叙極爲精
　確超越古今惜其所見有偏陞天師與上
　帝同列奏告尊崇之比僣天尊獨躋萬眞
　之上失於礙理良可恨耳惟出給仙誥之
　事路君却不從舊例止給補帖而巳大爲
　𠃔當夫人世官爵受命於君故出給告身
　若大臣便冝補人以官亦不過給帖僣補
　非得君命不給告也矧傳法之䂓乃以科
　教有此典式依按而行初非面覿上帝顯
　奉天㫖止於備録奏告依儀傳度皆補軄
　帖而可雖宗壇亦止於給帖幽隂之事安
　可全用世俗格式擅作告命誠不可行此
　事獨於天心見之若靈寳大法自葛仙翁
　而經典宏敷至許旌陽而法法大備雖混
　元法亦以許君爲宗而淨法秘法與靈寳
　分𣲖終未甞有諸詭怪之狀紹興之後天
　台靈寳之法行於浙東於是混雜僞妄甚
　於天心矣如經中依格告盟十天蓋奉金
　寳以詣師啓十方而結誓言出諸口天不
　我欺欲重其事而不致輕慢乃經中之意
　金寳本無數目盟天立儀傳法則師與弟
　子對齋結盟分環破劵俾師不得隱眞弟
　子不得背師此其義也天台靈寳法中印
　劵品乃以黄繒十片朱篆弟子某稽首東
　方玉寳皇上天尊十方皆依救苦經天尊
　聖號逐一朱篆於傳法之際以十方天尊
　之號當中分剖名曰告盟十天且如世間
　文字有干渉乗輿宫禁輦蹕之𩔖皆平闕
　謂其近於君也豈有正篆天尊聖號而當
　心剖之乎又立劵式以經籍度師排書而
　順列於上以父毋三代逆書而倒列於下
　名曰三天文劵古者引九祖以告盟言禱
　之天(臣)若有達九祖同罰亦重其約也書
　劵而倒安於下可乎不知何人爲此怪證
　彼不知天尊初非剖破之文父祖豈是顛
　倒之物是可忍也孰不可忍也其餘典格可
　以𩔖見恐吉人善士不探源流䧟身於逆
　故復深辯之分劵乃師弟子恐其相負也
　天尊何甞負汝天尊不與世人分劵也劵
　上畧爲合同之誠有一符在剖開處而巳
　靈寳臨壇並啓十方天尊爾𠃔中所編一
　遵古式給帖補軄亦從舊儀帖尾之辭𠃔
　中以法中之義撰述欲知文飾從便更易
　可也格例則非自立也法中將吏皆屬上
　玄非天心正法用嶽下將兵乃考召諸法
　可以交撥此乃臨事請降者也天台法中
　破壞經句以爲將吏司局之名盡出附㑹
　臆說巳詳論於三界宫曹品次不可襲非
　蹈妄而用之帖中畧具本法合召將吏以
　備典儀非交撥之例皆舊例也倣傚朝廷
　私作告敕决不可行識者所當深戒天心
　正法乆巳混淆靈寳神文豈冝隨俗至如
　傳受近來多増十天盟告雜儀頗衆諸方
　互有不同悉非本經舊典難以輕用及其
　傳度行科或用天心法傳度之文或以他
　醮之語叅雜宣啓却與傳靈寳大法事體
　大不相侔古法中雖有其辭而科文未備
　𠃔中今從舊典校正編撰並從本法之義
　免致於上帝前事屬此而口言彼也宗𣲖
　源流各有所主儻非傳度此宗之法而用
　𠃔中科文之語尤其不切事情非此宗𣲖
　者自别爲之乃善
上清靈寳大法卷之四十三





上清靈寳大法卷之四十四靈八
　　　　　(洞玄靈寳法師南曹執法典者/權童初府右翊治金𠃔中編)
　　　錬度
　髙功先就上帝前宻啓事次退身就道暘
　側東南敷座如法
　　　祝香
夫香者禀資靈秀植質芬薫蓋將以寓誠敬
之心故得上徹沖虚之境瑞靄騰而九清可
格祥烟布而三界遥聞以今初捻上香供養
无極大道上帝髙眞以兹功德上資宗廟尊
靈社稷先聖升神紫極流慶皇圖繼聖無疆
卜年有永今朝
皇帝壽均天地福等滄溟萬類昭蘇十方寧
泰以今二捻上香供養
日月星辰天曹主宰三洞經籙法中聖衆以
兹功德奉爲齋官某等各家九玄七祖五族
六親近逝神儀先亡靈識及係薦某䰟以至
萬類幽靈五道孤爽伏願悟本知根出迷入
覺冥關幽路咸遂昭明天上人間長居快樂
以今三捻上香供養
地水眞靈嶽瀆主宰十方列聖三界軄司以
兹功德歸流齋官某等見在宗姻各家眷屬
伏願福祥臻萃壽禄維新悉承涵育之恩俱
被沖虚之化傍均動植普遂生成
　　　次啓聞上帝
具法位(臣)姓某以今再拜奏啓
虚无自然元始天尊太上道君太上老君昊
天玉皇上帝紫微北極大帝紫微天皇上帝
后土皇地祇太乙救苦天尊東華上相木公
青童道君白玉龜臺九靈太眞金毋元君九
天上帝五老天君三十二天上帝日月星君
北極四聖眞君靈寳五師眞君九州都仙太
史髙明大使眞君太極左宫仙翁沖應孚佑
眞君三洞四輔法籙中髙眞上聖恭祈宸鑒
俯録愚𠂻(臣)聞造化分形乾坤定位明則生
人物幽則有鬼神死生不免於輪迴報對遂
分於升墜是以謫役列三途之異幽沉有六
道之分或歷劫之不原或積年之未脫長夜
冥冥之莫旦幽郷杳杳之無窮儻非上帝之
寛恩豈得隂靈而曲濟(臣)不量淺質叨綴靈
班冐領齋修濫司典教以今齋官某等按科
蕆事瀝志輸誠願夜壑之均休祈幽䰟之倶
度(臣)巳甞録奏僥倖矜從是以整肅壇場輙
欲普行錬化然而肇育庶彚陶冶萬生惟天
之功豈人之力但以科教之設要當濟拔爲
先儻非玄造之哀矜豈得幽䰟之超脫伏願
道恩廣覆天造普矜特與告下東華上相宫
西靈龜闕及南方丹天世界朱陵火府南昌
上宫日月二宫錬度合屬去處亟令照應即
賜施行降金木之神輝鍚乾坤之正炁蕩除
隂翳整復䰟神萬𩔖四生悉被生成之澤三
途六道咸離幽暗之郷(臣)謹按科奉行拱俟
天恩報應(臣)誠惶誠恐稽首頓首謹言
　　　焚降眞召靈符就座召將吏
靈寳本章追拔亡䰟上品妙首十回度人中
有度人不死之神中有南極長生之君中有
度世司馬大神中有好生韓君文人中有南
上司命司録延壽益筭度厄尊神回骸起死
無量度人今曰錬度諸天臨軒傾光回駕監
眞度生諸天丞相南昌上宫韓司主録監生
大神執籙把籍齊到帝前隨所應度嚴校諸
天上帝有命萬神咸聽謹召南方丹天世界
朱陵火府南昌上宫錬度衆眞錬度大神木
宫眞陽生炁主執靈眞曰宫炎光童子丹霞
玉女日宫神仙火府玉童玉女火鈴童子火
錬官君將吏金宫眞隂正炁立執靈眞月宫
圓光童子散輝玉女月宫神仙水錬玉童玉
女水錬官君將吏錬䰟度𩲸聖衆靈寳官屬
一切威靈速降壇所禀符奉行
　　　存將吏降臨次念五帝眞諱
功都成(午)切角鎮(酉)興生轉(子)可韓明(卯)
獨𨽻遷(中指/中)功都聚䰟攝
　　　南方炁剔訣吹受錬亡䰟再念
　　　(焚眞/文)
紅杏持到(卬)嘿黒捷同(子文)磨針計刀(酉文)
襪臘収成(午)靈寳萬物(中指/中文)息利合通正一
成法智益可眞取驛令下攝
　右取五方五色炁見存諸局功曹乗五色
　眞炁浮空而來各爲係錬亡䰟収召䰟神
　澄其性識使之受錬
　自此至五芽眞文止皆同正薦行持式此
　不重述
　舉旛出池至壇之中正立髙功白云
到壇應受度三途十𩔖五道四生等衆早纏
世網夙昧眞修九炁無歸五行蕩失三䰟受
譴萬劫飄流不假良因難回生理當軄旣依
典格啓告眞靈體乾坤造化之功法隂陽和
合之數匹配水火濯錬形神降兩曜之精華
結五行之沖秀立根受祖溟涬生精杳冥聚
眞恍愡有象蓋物有終而必有始理以變而
乃通鬼復爲人身當仙化除巳表聞九天上
帝乞爲流祥頒慶録本生神錫正炁於九關
合胎圓於十月再資混沌重覩光明謹上請
帝眞胞命元元一黄演之炁无纏其胞使胞
源宣通以生成
　　　焚第一章符諷章
　此九章髙功行持道衆諷誦與正薦同此
　不再述
　　　說戒
　於錬度後誦呪至逍遥上清訣畢即讀白
　文
伏聞大道昭然無往而不在以至事物皆有
正理不可紊也天地鬼神亦不能離大道越
正理也夫日月煥耀星辰昭回寒暑之有常
推移之有候潤之以雨露鼓之以風雷育萬
物而不以爲功調二氣而無爽其節運旋不
息此天之道也天之正理也此其所以爲天
也山嶽之崇厚河海之宏深草木之芳榮榖
粟之播殖載萬物而至靜奠六極以無垠此
地之道也地之正理也此其所以爲地也舒
慘隂陽賛夫造化禍淫而福善嫉惡而害盈
正直以不私聽明而晦迹神化罔測變通無
窮此神之道也神之正理也此其所以爲神
也禀天地之炁乃隂陽之和雖結幻妄以成
身實以清明而賦識爲人主則代天之功保
民而王澤被生靈恩流萬世盡君之道茂厥
丕基以至爲臣則忠爲子則孝在民庶則守
常而行信義立德而懷慈仁冨貴貧賤歸之
分定死生榮達不易其本心此人之道也人
之正理也此其所以爲人也道者不可須㬰
離也惟天地則法道而成故天地長存而不
知其終窮若鬼神則有邪正之分升沉之别
矣至於人之修爲習尚禍福報對莫非以𩔖
而形不可槩論然天地尚不能離大道越正
理況於人乎又況於鬼神乎至於萬物禀炁
之不純𢌿質之或異或爲畜獸或爲禽蟲或
能鳴而無知多有性而少慧此則不可責之
以道正之以理也人爲萬物之最靈所以天
地之性人爲貴也於是生則爲人而生不可
以無終未免死而爲鬼儻一性不滅隂極則
陽生故鬼復爲人至此則輪廻之說興焉所
謂大道之昭然正理之不昧何間於天地何
幽乎人物何拘乎鬼神天上地下無極無窮
皆不外此乎若夫修齋行道燒香然燈祈告
眞靈懴謝愆過攝召鬼爽度化䰟儀廼上帝
髙眞聖師前哲垂科立教利濟幽顯訓導將
來開悟迷執者也今齋官歸眞向道備禮陳
儀願濟存亡請修齋直本軄受詞關告不敢
昧其心不敢違其格關宣將罄功德告成所
是普召六合内外萬國之中六道三途四生
萬𩔖若凡若聖一切幽䰟沐浴朝眞聞經享
供整聚神識懴滌愆瑕種種善縁皆巳周畢
拘纏巳釋罪惡巳消所有度脫之階超騰之
路却在巳而不在人在内而不在外一性悟
徹萬慮驅除神自不淪何須他計更冀到壇
衆等以賢者而訓昏愚以覺者而救迷著互
相勸化深切省循上而神祇亦幸垂聽毋背
大道毋越正理毋肆行威福毋侵暴生靈毋
混雜邪魔毋擅作妖怪毋希求血食毋交通
生人毋示現形儀毋障固王土翊天賛化康
時保民將見漸陟崇階進登尊位人而爲鬼
者生前貴盛至此不必躭戀榮華生前富足
至此不必執着財貨生前貧賤至此不必怨
懼窮苦生前嫌隙至此不必隱蓄𡨚忿或修
眞而不就或學釋而未成至此當爲後圖毋
蹈舊跡百工九流士農商賈五姓之衆萬𩔖
之氏貴賤不同賢愚異致莫不身巳壞滅世
事皆空所當盡捨情縁不須迷執惟有失德
而累過越理而積愆則當痛切悔懲深自警
省非謂前事皆舎於此猶存蓋欲念過思愆
不蹈覆轍以爲將來之戒而作返生之計也
豈應失德越理於生世之時乃復蹈過乗非
歸隂之後哉故不當延注生人不可纏害親
屬不必圖報𡨚隙不須留戀故居不得作爲
影響不冝希求祭祀凡此皆無益於鬼䰟乃
所以爲超生累爾所有惡殞横終孕亡産死
或零落肢體或斷首殘身或耳聾目盲或瘡
痍潰爛應是被傷染穢形質不全而死者當
知人以精血立形五榖養體一靈之性本自
虚無及其命終血腐肉敗有質之物復歸于
土所謂一性何縁有傷亦未甞染穢故不必
記將終之想不冝着垂死之形若鬼若人能
悟此機亦正理也向之㗸刀帶索今巳不存
昔日染穢受腥今巳清淨人間天上所至超
然是果在我而不在人矣萬𩔖之衆凡聖之
靈既知大道不逺正理坦然則天不棄我地
不拘我爲神則能變化爲鬼則不沉淪返生
爲人亦必髙逹𡨚讎執對不使之消而自消
䰟𩲸精神不使之復而自復由此言之天堂
有必可升地獄終不復見儻得返生人世則
正理根於本心忠孝出於天性在幽在顯永
與道俱是以歸依三寳洞徹根宗凡聖鬼神
各各諦聽
　　　按人各恭敬
第一皈依無上道寳夫道寳者無形無名先
天先地孕育離坎肇造乾坤渺漠長存希夷
罔測或因時而出教或御運以開光羣生日
用而不知萬劫恩流而無極人間天上處處
皈依
　　　道寳讃
第二皈依無上經寳夫經寳者九清眞典三
洞靈文八角垂芒五篇欎秀或妙炁飛空而
結篆或皇人按筆以成章億萬劫中宏敷衆
化三十六部訓育群生今古承休顯幽蒙惠
人間天上處處皈依
　　　經寳讃
第三皈依無上師寳夫師寳者玄中教主三
洞宗師傳籙授經流科演法分身而行道極
世以垂文爲萬代之科模作十方之矜式提
携後學接引迷途或返景於遥空或留形於
象外人間天上處處皈依
　　　師寳讃
向來歸依三寳巳徹根宗何拘聖几初無二
理其間遷升有格返生待時未免暫駐隂冥
亦須常循正理鬼神十戒先當受持及其再
渉人倫結形陽世則以忠孝爲本廉謹自將
九眞戒文次冝謹守聖凡有衆祗聽戒言
智慧生戒根眞道戒爲主三寳由是興
髙仙所崇授泛此不死舟焂歘濟大有
當此說戒時諸天皆稽首
　　　鬼神十戒
第一戒者不得非時出入衝突生人妄人人
間通連作怪令人夢想顚倒衆和惟願隂靈
第心受度
第一戒者不得輙同外魔客鬼亂索飲食抛
沙擲瓦恐嚇生人
第三戒者不得輙引瘟疫入界侵暴良民令
人疾病延累親屬
第四戒者不得禁護王土妨人種植强占林
木花果隱蔽天租
第五戒者不得輙動四方火精燒人宅舍損
害貲財敗人家業
第六戒者不得邀求血食罪障轉深報對輪
廻無有休息
第七戒者不得使諸妖怪鵶鵲狐狸犬鼠驚
怕生人
第八戒者不得傷人六畜後生報身永墮幽
隂
第九戒者不得縱逸車馬妨礙生人行往興
禍害人自求私便
第十戒者不得爲人作禍取受情囑令人疾
病追人生䰟使人迷妄衆和惟願隂靈齊心
受度
　　　九眞妙戒
第一戒者敬讓孝養父毋是名初眞戒衆和
　惟願隂靈齊心聽受
第二戒者克勤忠於君主是名念眞戒
第三戒者不殺慈救衆生是名持眞戒
第四戒者不淫正身處物是名守眞戒
第五戒者不盜推義損巳是名保眞戒
第六戒者不眞兇怒淩人是名修眞戒
第七戒者不詐諂賊害善是名成眞戒
第八戒者不驕傲忽至眞是名得眞戒
第九戒者不二奉戒專一是名登眞戒
　　　舉奉戒頌
上來戒法想巳欽承天上人間幽郷人世心
心不亂念念無違然而本來一性元自清明
良心善意自然而然又何懼於升沉又何假
於戒律惟其習而陷諸惡趣流而入於他岐
戒律亦不得而施也尚悟本之根及證眞之
性爲鬼則不沉不惑爲人則無禍無愆一動
一爲無非大道一思一慮不背正理到此地
位可不戒而自戒矣然在隂之日不冝戀着
以至世間功名富貴華屋危樓錦銹綺羅金
珠璧玉珍羞異味大蓋髙軒聲色之娛車馬
之樂奉養之物受用之資眷屬之情妻子之
愛至於飢而欲食寒而欲衣得之則生失之
則死是眞不可闕者第無非有身之累在世
之事爾其如此身旣不得長生凡此等亦不
可長有冝知此身留不住萬有盡成空生死
異途貪愛無益是豈非天地間之正理合當
若是耶況人一死之後茫無形體陽間之食
不可得而飡人世之衣不可得而服若飢若
寒安能相累故道德經云吾所以有大患者
爲吾有身及吾無身復有何患理甚昭然正
縁情愛不忘事物在念貪求祭祀牽戀眷姻
自離迷執之途遂生飢渴之想上來嚴陳淨
供䖍置斛筵亦何是以浼諸鬼神蓋欲其間
未能徹悟者遂其想念解其執迷而今而後
洞察此理旣無身矣何資飲食而世有奉先
之禮祭𣏌之誠示人情不忘本也一性明矣
豈待於享祀哉爲鬼爲人在幽在顯萬縁不
著所至逍遥豈復有六道之分三途之役以
至羽毛鱗甲鳥獸虫魚悉反故根盡辭異趣
永遂生生之樂咸沾蕩蕩之休今有太上長
生靈符生天寳籙仙經寳誥功德牒文以爲
升遷之㨿謹用宣示
　　　讀符告簡關牒
上來給牒傳符領薦受度善功已畢各各離
壇悉登解脫之途盡陟清虚之界前程進歩
更莫遲延一切聖凡各惟珍重
　　存孤䰟隂靈皆端潔成人飛騰散去起
　　身白云
　人身世累本難除去世無身事巳非
　到此旣能知此理湛然眞性見天機
　　　髙功下座表白送䰟度橋
伏以巍巍至道蕩蕩神功開方便之門啓遷
升之路大恩廣覆被幽昧之郷玄澤普沾遍
窮隂之府三途以兹而罷役六道由此以更
生以今恭啓玄科修崇齋福悉資幽爽用薦
冥途萬𩔖鬼神九州䰟識旣巳朝眞告道聽
法聞經呪施淨筵宣傳妙戒闡揚妙典演誦
靈文所建喜功普皆圓備莫不沉䰟釋釁冥
籍消除萬罪咸原一靈不昧各領齋功而善
去咸登淨域以超生
　　　法橋大度天尊焚燎
　　　舉三清樂向來回向
伏以誠可動天齋悃巳騰於三境教能濟物
道恩下徹於九原遐邇蒙休顯幽同慶以今
齋官備陳儀式崇建齋修上福君親普資存
殁凡諸善果普遂圓成伏願係薦亡靈九光
神識十方滯爽萬國幽䰟六道三途四生萬
𩔖咸承利濟盡出幽隂濯質蕩形逍遥於三
界明心見性朝謁於十天有識羣生同沾惠
澤含情雜𩔗盡沐靈休齊官蒙恩眷縁俱慶
爲上良縁念大聖元始天尊太上道君太上
老君十方靈寳天尊不可思議功徳
　切詳黄籙諸齋濟度爲木顯則祝君康時
　普福羣生幽則拔鬼度䰟廣資萬𩔖庶幾
　遍及以成善功或超薦先靈亡者受福或
　禳解災厄則生人蒙休儻切切於一巳而
　旁無濟度之心則不足以爲齋矣故施食
　普度不可不盡其心也古齋科中宿啓建
　壇朝眞懴謝禮燈投簡設醮散壇古來所
　行之事科書並見廣成先生黄籙齋科内
　非後人所可増損至於普召六道三途孤
　䰟全𩔖則近世有廣召之文沐浴有科書
　呪食有白語惜乎撰述者不加考究多致
　礙理且如所傳六道儀至地獄道則云鎔
　銅灌口利鋸解形及皮膚焦爛等語猥陋
　甚矣此等事有無不可必何須如此形容
　外有傳用二十五𩔖孤䰟文亦有兩三本
　往往礙理極多如召娼優則有酒入香腮
　蓮臉長新等語其可褺其可顯宣於鬼神
　之前耶如雜𩔖之䰟皆力陳其惡深訐其
　短但欲一時成文近乎以資戲笑且呼爾
　而與之行道之人不屑也況於鬼神乎普
　度之筵齋中之大事當明指大義開其良
　心使鬼神啓遷善逺罪之情豈無覺悟者
　豈召之使來乃恣加毀罵極口詆辱誠非
　可行近時有吕雲編黄籙立成儀只爲一
　晝夜之式昨來臨安府天慶觀即行所有
　雜科多取俗用之本如送孤䰟一叚其中
　有云蕩蕩愛河之上雪浪浮空沉沉欲海
　之中銀波溢目夫經中所謂流吹欲海飄
　浪愛河蓋人之愛與欲無有紀極如河海
　之深長隨欲而流逐愛而飄若河海不知
　其止理甚分明今乃言愛河之上則是河
　有其地而復有岸矣至如雪浪銀波之語
　尤其過矣說經如此豈不有悮幽冥邇來
　雜科𩔖多如此況普召鬼神不拘髙下其
　中豈無髙達之䰟辭㫖謬妄必取笑於鬼
　神矣今重撰六道之文召孤䰟二十五𩔖
　文沐浴科及諸白文等非敢自以爲當且
　使言語平易章句可讀當不越於大義俾
　畧切於事情免致訐持毀罵狎侮幽隂至
　於傳符度戒則世傳科文少有正當者宋
　朝建中靖國年間有士人辛澤爲道士陳
　誠刋古本教戒鬼神儀大爲淳正而其文
　頗多而三歸依之後又諷救苦經與清靜
　經至末叚則全以二經之意告戒發遣蓋
　古來不行錬度繁文簡節是以可行今錬
　度之後巳是夜深難以乆逺宣白兼其中
　戒士夫并僧道之𩔖其辭切直古人朴厚
　不以爲過行之今則發怒者多矣而古人
　之文不敢易其勢只得别撰傳戒一科續
　於錬度之後庶成一宗區區陋見勉强而
　成無文采之可觀無華麗之可喜然所可
　知者未至叛道而亂科必不越常而昧理
　豈敢追古人之萬一較之俗用鄙俚之言
　則頗爲平整辭語不致怪僻庶幾臨壇易
　讀今自古齋科之外應干雜用科書自始
　及終盡行重撰並無闕事惟有童子科十
　王儀不可思議功德之𩔖自古無之兼其
　典格乖踈言辭淺陋於理不當收用亦不
　應編入法内用並是遵古典所以措辭立
　意重述科書不敢背違師㫖若行此古法
　用此文移讀此科書則始终一理對越上
　帝感通鬼神此心無愧若不行此法移諸
　他所隱其來歷而用其言辭旣不切事情
　亦失此本意此外只送䰟度橋舊以水養
　魚於亭子下取其魚龍變化傳逹符命之
　意仍於亭子四門各吟偈一首方送䰟度
　橋縁道家古來科法中未有吟偈之格而
　近來所用偈子太渉淺近旣有草龍以備
　傳符之儀式則魚不必用是以並不編入
　法内天下後世髙人上士覩此書豈無興
　念者必能刪其冗瑣補其踈闕實至願也

上清靈寳大法卷之四十四
