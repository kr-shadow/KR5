#+TITLE: 道門科範大全集--杜光庭
#+DATE: 2018-05-12 10:22:11
#+SOURCE: github.com/kanripo/KR5g0034 master de3deb74                
道門科範大全集卷之一(二三/同卷)舍一
　　　廣成先生杜光庭刪定
　生日本命儀
　　清旦行道
　　　法事陞壇如式
　　　都講舉各禮師存念如法
　　　髙功宣衞靈呪
青陽虚映耀日回靈神虎辟邪飛天流鈴
摧奸滅試萬魔束形九微迴道八威攝精
千眞校録三元蕩清左嘯中黄右策六丁
七轉八合周旋天經聖化巍巍大道與行
慶雲流布合景黄庭和與道合眞
　　　都講舉鳴法皷二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官各三十六人出出者嚴裝
顯服冠帶垂纓關啓玄壇土地方域神眞臣
今早朝陞壇行道謹奏爲入意其諸忱悃巳
録告聞願得
太上十方至眞道炁靈寳瑞光下降流入臣
等身中令臣所啓速達俓詣
太上无極大道
三清上聖
昊天玉皇上帝
紫微北極大帝御前
　　　都講舉請稱法位
具位臣姓某與合壇官衆等謹同誠上啓
斗極祖師洞眞大道元始天尊斗極宗師洞
玄大道太上道君斗極眞師洞神大道太上
老君玉皇大天尊玄穹髙上帝斗中之尊天
皇大帝斗中之主紫微大帝北斗髙上玉皇
尊帝君太微玉帝玄卿大帝君北斗太尉陽
明貪狼玉晨君北斗上宰隂精巨門玉晨君
北斗司空眞人禄存玉晨君北斗遊擎玄冥
文曲玉晨君北斗斗君丹元廉貞玉晨君北
斗太常北極武曲玉晨君北斗上帝天關破
軍玉晨君北斗玉帝洞明外輔玉晨君北斗
帝眞隱元内弼玉晨君斗中天罡萬眞節度
奎光帝君北斗九皇夫人九隂内妃三台華
蓋星君三官五帝九府四司斗中道德諸君
無鞅聖衆六十甲子本命星君玄中大法師
三天大法師寳上眞人二仙使者九宫官屬
一切眞靈臣聞大道旣分元精啓運天地垂
象隂陽孕靈厥初生人首出群品毓神太極
凝氣重玄咸資亭育之功共禀自然之化臣
等叨承福㑹預品人倫屬三洞開光五文演
奥琅函玉笈獲覩玄微鳯蕳龍章備探幽𧷤
而安身順俗荏苒光隂未能吸景雲山品栖神
霞壑惟立功佐命弘道化時以副玄科冀申
微效況奉詞㫖敢不上聞
　　　宣詞
按如詞言丹誠懇切今屬某(誕生/本命)之日虔誠
歸命崇啓道場將祈降福九天延休茲日肅
恭香火注念眞靈披十華朝㑹之儀法三境
焚香之格所冀元尊降鑒萬聖垂光敕五帝
於玉宫詔群眞於八極開南昌之丹秩増禄
延年注東斗之青文流祥介福以今清旦行
道請法衆等運兹初捻上香
　　　衆和香至玉清宫遍玉清聖境成華
　　　蓋供養大羅元始尊
願此香煙騰空俓上供養
無上至眞道寳臣等皈身皈神皈命首體投
地仰依
太上三尊十方衆聖願以是捻香功德上褔
社稷尊靈宗祧先聖凝神天上降福人間
皇帝壽山増永辰極齊華懸日月而照萬方
運元和而康四海后妃太子貽景貺於無窮
文武臣僚播皇猷於浩劫今故燒香自皈依
道尊大聖衆至眞之德得道之後保天長存
和與道合眞
以今早朝陞壇行道請法衆等運茲二捻上
香
　　　衆和香至上清宫遍上清眞境成寳
　　　蓋供養玉晨大道君
願此香煙騰空俓上供養
無上至眞經寳臣等皈身皈神皈命首體投
地仰依
太上三尊十方衆聖願以是捻香功德歸流
齋主某八桂齊年五山等祚萬仙降祐餌金
液以安神群聖迴光開玉書而注禄九玄七
祖超景朱陵五族六親列名丹簡今故燒香
自皈依
經尊大聖衆至眞之德得道之後永保長存
和與道合眞
以今早朝陞壇行道請法衆等運兹三捻上
香
　　　衆和香至太清宫遍太清仙境成雲
　　　蓋供養五靈玄老君
願此香煙騰空俓上供養
無上至眞師寳臣等皈身皈神皈命首體投
地仰依
太上三尊十方衆聖願以是捻香功德歸流
天地之内普及群生九夜開光三塗朗晏飛
沉動植咸遂生成今故燒香自皈依
師尊大聖衆至眞之德得道之後永保利亨
和與道合眞
　　　懴方命魔三啓三禮
　　　重稱法位
具位臣某與臨壇官衆等謹同誠上啓
三清上聖十極髙眞斗府神仙醮筵眞宰恭
望洪慈洞垂昭鑒臣等伏聞二炁凝和三靈
表質承大道生成之化鼓太虚陶鑄之功由
是千年爲降聖之期五百乃生賢之數莫不
禀神妙運分星辰日月之華縱德誕靈結嶽
瀆山川之秀故能功宣濟物道叶爲時恩被
生靈惠覃幽顯當兹令序宜啓壇場將擁洪
休仰祈玄聖冀因虔禱俾獲感通按靈寳明
科披自然祕格注心三境皈命十天燈分鶴
熖之輝香散龍煙之穗玉章飛韻清磬流音
旁周寥廓之間上達無何之外三尊演貺増
年於玉曆之中萬聖流慈延祚於瑶緘之上
九丹自得萬善咸臻長簡帝心永綏天禄
皇帝瑶圖克固寳運遐昌萬國宅心九圍順
化星辰合度日月貞華海外寰中俱洽無爲
之道天長地久弘宣不宰之功庶類昭蘇群
生䝉福上窮三界下及九隂惠澤普沾同臻
壽域上明
天尊大慈之澤下副臣等皈嚮之誠謹啓以
聞
　　　知磬舉十二願
　　　都講舉存神燒香
　　　髙功復爐
香官使者左右龍虎君侍香諸靈官當令臣
向來早朝陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速達俓御
至眞無極大道
三清三境天尊
昊天玉皇上帝
紫微北極大帝(御前)
　　　知磬舉
　　　出堂頌出户
　　　引至六幕堂



道門科範大全集卷之一
道門科範大全集卷之二
　　　廣成先生杜光庭刪定
　生日本命儀
　　午朝行道
　　　都講舉各禮師存念如法
　　　髙功宣衞靈呪
丹靈朱火炎霞激風赤輪剛運天光八衝
迸威包羅交變萬方流金豁落群魔滅蹤
辟奸破妖明耀元功金符召制躡雲筞龍
謡歌慶㑹散花太空神化宜運四極安隆
伏御帝前罔有不恭和與道合眞
　　　都講舉鳴法皷二十四通
　　　髙功發爐
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神眞臣今
午朝陞壇行道謹奏爲入意其諸忱悃巳録
告聞願得
太上十方至眞道炁靈寳瑞光下降流入臣
等身中令臣所啓之誠速達俓御
太上无極大道
三清三境天尊
昊天玉皇上帝
星主紫微大帝御前
　　　都講舉請稱法位
具位巨姓某與合壇衆官等謹同誠上啓
斗極祖師洞眞大道元始天尊斗極宗師洞
玄大道太上道君斗極眞師洞神大道太上
老君玉皇大天尊玄穹髙上帝斗中之尊天
皇大帝斗中之主紫微大帝北斗髙上玉皇
尊帝君太微玉帝玄卿大帝君北斗太尉陽
明貪狼玉晨君北斗上宰隂精巨門玉晨君
北斗司空眞人禄存玉晨君北斗遊擎玄冥
文曲玉晨君北斗斗君丹元廉貞玉晨君北
斗大常北極武曲玉晨君北斗上帝天關破
軍玉晨君北斗玉帝洞明外輔玉晨君北斗
帝眞隱元内弼玉晨君斗中天罡萬眞節度
奎光帝君北斗九皇夫人九隂内妃三台華
蓋星君三官五帝九府四司斗中道德諸君
無鞅聖衆六十甲子本命星君玄中大法師
三天大法師寳上眞人二仙使者九宫官屬
一切眞靈臣等伏聞元始開圖演長生之祕
籙玄元闡化弘廣濟之妙門普及人天同臻
福祐由是宿瑕往結咸得懴祈片善微功備
蒙銓録洪纎罪福毫末無遺臣職在敷揚願
禆大化凡有祈告敢不上聞
　　　宣詞
按如詞言誠深修奉所宜謄奏冀獲感通竊
惟三十六部尊經修生爲本二十七等齋法
崇善爲先所以本命七星移度之篇具明神
呪三皇監乾之㫖許佩寳符司馬度籍以延
生太一制魂而保壽元父玄母内鎭百關金
晨玉華外祛衆惡降日華於大洞解宿結於
三田勤而行之可以雲昇羽化則本命具存
修之理載彼眞經生日敷大有之書明于奥
㫖司命迴十絶之信元君開定籍之章三界
在庭萬神列位然後紀善録惡保壽延生大
哉禀氣毓神驚天駭地誕生之重聖教所尊
爰屬兹辰宜申福㑹是用虔誠三寳注仰十
華信幣盟心香花展禮轉經行道悔過祈恩
依按典儀奉修齋直以今午朝陞壇行道請
法衆等運兹初捻上香願此香煙騰空俓上
供養
無上至眞道寳臣等志心皈身皈神皈命首
體投地仰依
太上三尊十方衆聖願以是捻香功德上資
社稷尊靈列聖昭穆神升王闕品列瓊宫騰
逸駕於上清介殊祥於大寳允昌帝業遐福
群生弟子某家九世七玄億曽萬祖克辭幽
夜咸覩光明今故燒香自皈依
道尊大聖衆至眞之德得道之後永保長存
和與道合眞
以今午朝陞壇行道請法衆等運兹二捻上
香願此香煙騰空俓上供養
無上至眞經寳臣等皈身皈神皈命首體投
地仰依
太上三尊十方衆聖願以是捻香功德歸流
今上皇帝伏冀聖圖悠久寳祚延洪日並睿
明山齊聖壽儲宫妃后光賛鴻休百辟忠貞
扶持景運三光融朗六炁和平穀稼滋豐兵
戈戢息航深梯險㑹萬國以朝宗車軌書文
總八紘而混一俗臻有道化洽無爲今故燒
香自皈依
經尊大聖衆至眞之德得道之後保天長存
和與道合眞
以今午朝陞壇行道請法衆等運兹三捻上
香願此香煙騰空俓土供養
無上至眞師寳臣等皈身皈神皈命首體投
地仰依
太上三尊十方衆聖願以是捻香功德歸流
齋主某及内姻外族眷屬縁緑體豫神安福
隆壽逺三災不染九厄無侵家傳忠孝之風
門襲安貞之吉九圍之内率土之中景貺所
資群生咸泰今故燒香自皈依
師尊大聖衆至眞之德得道之後永保長存
和與道合眞
　　　懴方命魔三啓三禮
　　　重稱法位
具位臣某等謹同誠上啓
三清上聖十極髙眞斗府神仙醮筵眞宰臣
聞妙道垂文三乗演教至眞流化普度人天
得以微生參奉玄奥遵依聖本敷賛玄科冀
罄丹誠用禆鴻化今齋主某竊惟上眞弘濟
三洞開光有感必通惟善是祐敢因(初誕/本命)之
日願伸祈懴之儀稽首法筵披心衆聖轉經
行道請福希恩伏願太上三尊十方衆聖傾
光三境迴駕九清鑒省丹襟滂流洪澤降無
涯之施開大宥之慈赦除臣某巳身及六親
眷屬九玄七祖一切親縁歷劫以來至于今
日六根障惱三業罪條或不孝不忠不仁不
義犯違天地穢慢三光呵忿神明輕凌四大
染滯聲色躭翫繁華傷殺衆生以爲快樂妬
𡜍勝已抑絶賢明冒利貪財酷害於物評論
道德毀敗正眞口是心非罔上凌下犯三元
品目百八十條無邊無涯不可憶識因今懴
悔並乞蕩除上願
帝道興昌寰瀛康泰三光調理五緯順常人
歸朴素之風俗洽和平之化九幽夜府咸覩
光明六趣殊倫共臻禎貺齋主某椿騫等算
金玉齊身壽禄内延災凶外息子孫忠孝門
宇清安三界眞靈潜加佑護上明
天尊廣濟之澤下副臣等皈命之誠謹啓以
聞
　　　知磬舉十二願
　　　都講舉存神燒香
　　　髙功復爐
香官使者左右龍虎君侍香諸靈官當令臣
向來午朝陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速達徑御
至眞元極大道
三清三境天尊
昊天玉皇上帝
紫微北極大帝御前
　　　知磬舉出堂頌出戸
　　　引至六幕堂
道門科範大全集卷之二
道門科範大全集卷之三
　　　廣成先生杜光庭刪定
　生日本命儀
　　晚朝行道
　　　都講舉各禮師存念如法
　　　髙功宣衞靈呪
五星髙耀瑞氣飛浮元始集神天地交周
玉符寳節嘯命微幽擲火揚威奸凶無留
萬魔振伏紛葩却消摧怪滅惡道炁周流
神光照夜隂翳俱收萬神降格扇景乗飈
群生咸遂惠遍神州和與道合眞
　　　都講舉鳴法皷二十四通
　　　髙功發爐
無上三天玄元始三炁太上虚无大道君召
出臣等身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇天帝天眞當召此間
土地里域眞官正神急上關啓臣今晚朝陞
壇行道謹奏爲入意其諸忱悃巳録告聞願
得太上十方至眞道炁靈寳瑞光下降流入
臣等身中令臣所啓之誠速達徑御
至眞无極大道
三清三境天尊
昊天玉皇上帝
星主紫微大帝御前
　　　都講舉請稱法位
具位臣某與合壇法衆等謹同誠上啓
斗極祖師洞眞大道元始天尊斗極宗師洞
玄大道太上道君斗極眞師洞神大道太上
老君玉皇大天尊玄穹髙上帝斗中之尊天
皇大帝斗中之主紫微大帝北斗髙上玉皇
尊帝君太微玉帝玄卿大帝北斗太尉陽明
貪狼玉晨君北斗上宰隂精巨門玉晨君北
斗司空眞人禄存玉晨君北斗遊擎玄冥文
曲玉晨君北斗斗君丹元廉貞玉晨君北斗
太常北極武曲玉晨君北斗上帝天關破軍
玉晨君北斗玉帝洞明外輔玉晨君北斗帝
眞隱元内弼玉晨君斗中天罡萬眞節度奎
光帝君北斗九皇夫人九隂内妃三台華蓋
星君三官五帝九府四司斗中道德諸君無
鞅聖衆六十甲子本命星君玄中大法師三
天大法師寳上眞人二仙使者九宫官屬一
切眞靈臣聞天地之德曰生延生者大道洪
範之福曰壽保壽者至眞所以大道垂文至
眞演教延生保壽豐國安人臣等獲奉眞乗
棲身道域披八㑹九光之篆覩瓊編玉籍之
文皆以曠劫宣行先天流布理國太平之㫖
修身延壽之篇而寓迹塵寰和光陸海惟期
敷賛以著微功凡有所陳理宜關奏況奉詞
㫖敢不上聞
　　　宣詞
按如詞言所宜上達蓋以(初誕/本命)之日志切香
燈虔啓法壇精修齋直拂三清之寳牒披三
洞之簡章太一度符之篇五靈奉籍之要皆
以凝神三境屬念上玄期禀受於初天仰宗
元於大道用祈通感宜合眞靈滌慮洗心願
孚眞佑以今晚朝陞壇行道請法衆等運兹
初捻上香願此香煙騰空俓上供養
無上至眞道寳臣等皈身皈神皈命首體投
地仰依
太上三尊十方衆聖願以是捻香功德上資
社稷宗廟列聖尊靈宴處玉京流祥寳祚克
昌大業廣福群生齋主某七祖九玄登眞證
道錬神丹闕超迹玄隂三界十方同臻勝福
今故燒香自皈依
道尊大聖衆至眞之德得道之後永保長存
和與道合眞
以今晚朝陞壇行道請法衆等運茲二捻上
香願此香煙騰空徑上供養
無上至眞經寳臣等皈身皈神皈命首體投
地仰依
太上三尊十方衆聖願以是捻香功德上祝
當今皇帝伏冀睿圖隆永聖壽遐長握金鏡
以低臨萬方昭泰儼珠旒而端穆八海澄清
朝有忠貞俗臻富壽儲皇妃后恊賛昌期公
主諸王保寧休運火䑕燭龍之外賝賮爭馳
虞泉蒙谷之郷車書混一今故燒香自皈依
經尊大聖衆至眞之德得道之後保天長存
和與道合眞
以今晚朝陞壇行道請法衆等運兹三捻上
香願此香煙騰空俓上供養
無上至眞師寳臣等皈身皈神皈命首體投
地仰依
太上三尊十方衆聖願以是捻香功德歸流
齋主某家巳身眷屬内外親縁福壽増延罪
瑕蠲蕩災凶殄息禎瑞咸臻普及人天同均
巨福今故燒香自皈依
師尊大聖衆至眞之德得道之後永保長存
和與道合眞
　　　懴方命魔三啓三禮
　　　都講舉重稱法位
具位臣某與臨壇官衆等謹同誠上啓
三清上聖十極髙眞斗府神仙醮筵眞宰恭
望洪慈洞垂昭鑒臣聞萬聖傳眞三尊垂訓
濟生保命正教所先由是三洞寳經諸天奥
㫖或内修閉視嚥景胎元或瓊蘂玉霜五金
九鼎或留神食炁制魄拘魂或飛歩遯形藏
天隱地皆欲延其有限造彼無涯使蕣華參
騫木之林朝箘齊大椿之列千門善誘咸俾
精修或愚夫有捕影之譚而上士契勤行之
効明科要訓今古攸遵今齋主某宿禀正眞
志崇玄奥達體道修生之理悟重玄祕妙之
門屬(𥘉誕/本命)之辰啓焚修之㑹冥心十極稽首
諸天行道轉經祈眞請福臣等輒相𢹂率依
按典儀共罄丹誠仰希洪澤伏冀至眞上聖
無極髙尊俯鑒所陳滂流景祐賜朱陽玉闕
文昌上宫韓君開延壽之符司馬鍚長生之
籙眞靈翊衞和炁資薰右宫削短促之篇左
簡注遐長之算禄祚増廣罪咎消平眷屬乂
康幽明舒泰上願
帝王萬壽社稷安寧異域殊庭同文共軌三
光朗晏六炁宣和榖稼豐登龍神恊賛年無
疵癘俗洽雍熈洎乎夜府泉關三塗六趣惠
澤蕩焦勞之苦天光開昏暗之衢並出幽沉
盡蒙升度旁周十極遐及九圍動植生靈俱
登壽域上明
天尊大慈之澤下副臣等皈命之誠謹啓以
聞
　　　知磬舉十二願
　　　都講舉存神燒香
　　　髙功復爐
香官使者左右龍虎君侍香諸靈官當令臣
向來晚朝陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速達俓御
至眞无極大道
三清三境天尊
昊天玉皇上帝
紫微北極大帝御前
　　　和磬舉
　　　出堂頌
　　　出戸
　　　引至六幕堂


道門科範大全集卷之三


道門科範大全集卷之四(五六/同卷)舍二
　　　廣成先生杜光庭刪定
　懴禳疾病儀
　　清旦行道
　　　法事陞壇如式
　　　都講舉各禮師存念如法
　　　髙功宣衞靈呪
青陽虚映耀日回靈神虎辟邪飛天流鈴
摧奸滅試萬魔束形九微迴道八威攝精
千眞校録三元蕩清左嘯中黄右筞六丁
七轉八合周旋天經聖化巍巍大道興行
慶雲流布合景黄庭和與道合眞
　　　都講舉鳴法皷二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花王女五
帝直符直日香官各三十六人出出者嚴裝
顯服冠帶垂纓關啓玄壇土地方域神眞臣
今早朝陞壇行道謹奏爲入意其諸忱悃巳
録告聞願得
太上十方至眞道炁靈寳瑞先下降流入臣
等身中令臣所啓速逹俓詣
太上无極大道
三清上聖
昊天玉皇上帝御前
　　　都講舉請稱法位
具位臣某與合壇官衆等謹同誠上啓
虚无自然元始天尊无極大道太上大道君
大聖祖髙上大道金闕玄元天皇大帝太上
老君髙上玉皇十方巳得道大聖衆至眞諸
君丈人三十六天帝君玉虚上帝玉帝大帝
東華南極西靈北眞玄都玉京金闕七寳玄
臺紫微上宫靈寳至眞明皇道君玄中大法
師三天大法師上清日月九躍南辰北斗星
君三官五帝九府四司斗中道德諸君無鞅
聖衆六十甲子本命星君東嶽上卿司命眞
君西極總眞王君名山洞府得道神仙三界
應感一切眞靈臣聞妙本自然困機立化裁
成天地含孕虚无日月得以垂光乾坤由其
定位天元地府陽職隂寮分布萬神主宰群
有除災降福河圖明謁謝之文悔過希恩太
一著修禳之品臣等職當開度廣濟爲先凡
有所祈理宜關奏況奉詞㫖敢不上聞
　　　宣詞
按如詞言誠情丹切弟子某以吉凶倚伏寒
暑推遷否泰不常災纒是懼敢憑慈訓爰備
齋壇按(黄籙/靈寳)簡章考玄都典式冀因敷奏克
獲感通以今清旦陞壇行道請法衆等運兹
初捻上香願此香煙騰空俓上供養
無上至眞道寳臣等皈身皈神皈命首體投
地仰依
太上三尊十方衆聖願以是捻香功德歸流
皇圖帝業社稷尊靈與道無窮配天齊永
皇帝聖超三五播有道於九圍祚越億千暢
無爲於萬國今故燒香自皈依
道尊大聖衆至眞之德得道之後保天長存
和與道合眞
以今早朝陞壇行道請法衆等運兹二捻上
香願此香煙騰空俓上供養
無上至眞經寳臣等皈身皈神皈命首體投
地仰依
太上三尊十方衆聖願以是捻香功德歸流
某家九玄幽爽億劫親縁乗元皇九奏之功
九幽開度荷玄聖五明之照五苦寧閑福利
存亡祚流遐邇今故燒香自皈依
經尊大聖衆至眞之德得道之後永保長存
和與道合眞
以今早朝陞壇行道請法衆等運兹三捻上
香願此香煙騰空俓上供養
無上至眞師寳臣等皈身皈神皈命首體投
地仰依
太上三尊十方衆聖願以是捻香功德歸流
某身六氣安和百關調順宿殃積覺隨惠澤
以蠲銷滯疾深災沐靈風而蕩滌中天注禄
南斗増年眷屬咸宜禎祥宻降今故燒香自
皈依
師尊大聖衆至眞之德得道之後永保長存
和與道合眞
　　　懴方命魔三啓三禮
　　　重稱法位
具位臣某與臨壇官衆等謹同誠上啓
三清上帝十極髙眞醮筵兩班無邊列聖恭
望洪慈洞垂昭鑒臣聞道本無爲感而有應
隂陽不測變化難窮用常善以導群迷播鴻
慈而育三界拯危救物佐國度人日用不知
神功無際弟子某仰慮禀神之始運氣之初
億劫以來至于今日不明罪福罔識因縁三
業搆非六塵積釁違天元生化之道犯地司
禁忌之文虧四時應變之功失萬物遂成之
性故傷誤殺害及有情不覺不知累過無極
前業未懴後罪有加三官五帝之司黒書記
惡泰嶽羅酆之府丹簡落名或因三命凶衰
五行刑剋星文臨照神殺衝妨或因動役興
功摙林運石斬伐林木穿鑿岡原驚觸龍神
犯違禁諱遂成疾厄未獲痊平正氣不和三
元失序敢依科典啓置道場下罄丹誠上祈
玄聖無邊罪咎咸乞懴除伏冀衆聖垂光萬
眞迴鑒流大慈之施降罔極之恩敕勒四司
明告九府爲弟子某削除死籍汪上生名解
厄祛災和𡨚釋對宿瑕清蕩積過銷平星辰
迴臨照之文年運息刑衝之咎青帝加算録
肝護魂白帝遷名靜魄安肺辰星守腎熒惑
鎭心黄庭眞人和神守臟天醫將東太一眞
靈神藥潜資靈津宻降凶隨願解疾逐雲銷
福壽永延災衰殄息上願
帝圖悠久聖德昭明四海無波八紘有泰干
戈自戢榖稼滋豐君聖臣忠天清地靜然乞
弟子某家九玄享福七祖生天五族安寧六
親和睦泉扄朗晏九幽無罪考之聲三界混
融六道罷輪迴之趣飛行動息有識含生共
沽廣濟之恩咸契長生之果上明
天尊弘慈之澤下副臣等懴謝之誠謹啓以
聞
　　　知磬舉十二願
　　　都講舉存神燒香
　　　髙功復爐
香官使者左右龍虎君侍香諸靈官當令臣
向來早朝陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速逹俓御
至眞元極大道
三清上聖
昊天玉皇上帝御前
　　　知磬舉
　　　出堂頌出户
　　　引至六幕堂

道門科範大全集卷之四










道門科範大全集卷之五
　　　廣成先生杜光庭刪定
　懴禳疾病儀
　　午朝行道
　　　法事陞壇如式
　　　都講舉各禮師存念如法
　　　髙功宣衞靈呪
丹靈朱火炎霞激風赤輪剛運天光八儀
迸成包羅交變萬方流金豁落群魔滅蹤
辟奸破妖明耀元功金符召制躡雲筞龍
謡歌慶㑹散花太空神化宜運四極安隆
伏御帝前罔有不恭和與道合眞
　　　都講舉鳴法皷二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官各三十六人出出者嚴裝
顯服冠帶垂纓關啓玄壇土地方域神眞臣
今午朝陞壇行道謹奏爲入意其諸忱悃已
録告聞願得
太上十方至眞道炁靈寳瑞光下降流入臣
等身中令臣所啓速達俓御
太上无極大道
三清上聖
昊天玉皇上帝御前
　　　都講舉請稱法位
具位臣某與臨壇官衆等謹同誠上啓
虚无自然元始天尊无極大道太上大道君
大聖祖髙上大道金闕玄元天皇大帝太上
老君髙上玉皇十方巳得道大聖衆至眞諸
君丈人三十六天帝君玉虛上帝玉帝大帝
東華南極西靈北眞玄都玉京金闕七寳玄
臺紫微上宫靈寳至眞明皇道君上清日月
九曜南辰北斗星君三官五帝九府四司斗
中道德諸君無鞅聖衆玄中大法師二天大
法師六十甲子本命星君東嶽上卿司命眞
君西極總眞王君名山洞府得道神仙三界
應感一切眞靈臣聞至道融眞先天立極神
功獨運靈化潜彰播清濁於兩儀肇裁成於
萬象雖至虚遼邈有感必通玄洞幽遐無祈
不達聖慈下濟俯念群生惟俟精䖍克垂眧
覆臣等夙承明訓得備職司凡有誠祈理宜
關奏況奉詞㫖敢不上聞
　　　宣詞
按如詞言誠情所切弟子某以五常愆候六
氣失和疾厄所纒憂危是切遂感冥心大道
勵志眞乗䖍想清都仰希玄鑒開三元品格
按九奏文儀啓置道場延降眞聖臣等謹相
推率澡鍊身心法地像天修齋行道披心稽
顙歸命至眞潔念炷香依科關奏伏冀
天尊大聖太上衆眞八極髙尊十方化主三
清三界諸地諸天日月帝君星辰主宰山川
嶽瀆一切威靈開大宥之慈降昭彰之應迴
軒駐駕愍鑒所祈迂蓋流光證明深懇滂垂
巨福允介殊禎自國及家普沾景貺以今午
朝行道請法衆等運兹初捻上香願此香煙
騰空俓上供養
無上至眞道寳臣等皈身皈神皈命首體投
地仰依
太上三尊十方衆聖願以是捻香功德歸流
社稷尊靈宗祧先聖遊神紫府御景青元㑹
蒙谷以參眞戴列星而演道垂休大寳貽厥
帝圖鎭海嶽以傳芳配乾坤而永祚今故燒
香自皈依
道尊大聖衆至眞之德得道之後永保長存
和與道合眞
以今午朝陞壇行道請法衆等運兹二捻上
香願此香煙騰空俓上供養
無上至眞經寳臣等皈身皈神皈命首體投
地仰依
太上三尊十方衆聖願以是捻香功德上祝
當今皇帝龍圖鳯紀克保遐長玄頃黄軒允
齊英睿八溟昭泰息戈甲以垂紳萬國和寧
混車書而契道今故燒香自皈依
經尊大聖衆至眞之德得道之後保天長存
和與道合眞
以今午朝陞壇行道請法衆等運兹三捻上
香願此香煙騰空俓上供養
無上至眞師寳臣等皈身皈神皈命首體投
地仰依
太上三尊十方衆聖願以是捻香功德奉福
弟子某家九玄七祖一切幽靈伏願黒簿落
書青宫著籙錬營魂於丹霍乗雲蓋於紫微
介福見存垂芳萬葉某災銷五運咎滅三纒
六府宣和百關調暢深𡨚往對隨懴滌以皆
平舊厄新災應啓祈而咸息然後六親五族
福祉旁資九夜三塗禎祥普及今故燒香自
皈依
師尊大聖衆至眞之德得道之後永保長存
和與道合眞
　　　懴方命魔三啓三禮
　　　重稱法位
具位臣某與臨壇官衆等謹同誠上啓
三清上帝十極髙眞三界醮筵兩班列聖恭
望洪慈洞垂昭鑒臣等竊惟至聖垂文上眞
流化八書演妙三洞開光清都弘濟度之儀
(黃籙/丹簡)著懴祈之格誠情所達感應可期弟子
某以跡處塵寰名拘俗網舉心屬念未合正
眞履行運身多乖大道或前生積世不遇玄
經累結罪尤未甞懴滌或六情三業過咎所
深或往債宿𡨚考延所責遂使災凶在運疾
厄所纒六府失和百關未泰緬惟風露倍切
憂兢是敢瀝懇披心立齋祈福按靈仙品格
開八景壇場精備香燈虔伸懴謝伏冀玉清
萬聖金闕衆眞鑒納丹誠降流玄祐使長生
御史開丹籙以延年度厄尊神迴紫文而介
福安五神於五臓正三氣於三田南天續増
禄之符東斗紀延齡之品北宫落死西府紀
名神氣閑和災殃殄息地無簡對水絶盟言
鬼斷𡨚仇人銷謀議星辰行度無臨照之凶
本命行年無刑妨之咎靈丹宻授妙藥神資
速遂痊平永期安泰齋壇巨福(黄籙/寳範)殊功上
賛
帝圖永昌天祚旁資境土克保安寧外息干
戈内無疵癘九幽夜府六趣殊縁咸享福因
俱登道岸龍神守衞境㝢康宜逍遥道風沐
浴惠澤上明
天尊大慈之施下副臣等懴謝之誠謹啓以
聞
　　　知磬舉十二願
　　　都講舉存神燒香
　　　髙功復爐
香官使者左右龍虎君侍香諸靈官當令臣
向來午朝陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傅臣向來所啓之誠
速達俓御
至眞无極大道
三清上聖
昊天玉皇上帝(御前)
　　　知磬舉
　　　出堂頌出戸
　　　引至六幕堂
道門科範大全集卷之五





道門科範大全集卷之六
　　　廣成先生杜光庭刪定
　懴禳疾病儀
　　晚朝行道
　　　法事陞壇如式
　　　都講舉各禮師存念如法
　　　髙功宣衞靈呪
五星髙耀瑞氣飛浮元始集神天地交周
玉符寳節嘯命微幽擲火揚威奸凶無留
萬魔振伏紛葩却消摧怪滅惡道炁周流
神光照夜隂翳倶收萬神降格扇景乗飈
群生咸遂惠遍神州和與道合眞
　　　都講舉鳴法皷二十四通
　　　髙功發爐
無上三天玄元始三炁太上虚无大道君召
出臣等身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇天帝天眞當召此間
土地里域眞官正神急上關啓臣今晚朝陞
壇行道謹奏爲入意其諸忱悃巳録告聞願
得太上十方至眞道炁靈寳瑞光下降流入
臣等身中令臣所啓之誠速達俓御
至眞无極大道
三清上聖
昊天玉皇上帝(御前)
　　　都講舉請稱法位
具位臣某與合壇官衆等謹同誠上啓
虚无自然元始天尊无極大道太上大道君
大聖祖髙上大道金闕玄元天皇大帝太上
老君髙上玉皇十方巳得道大聖衆至眞諸
君丈人三十六天帝君玉虚上帝玉帝大帝
東華南極西靈北眞玄都玉京金闕七寳玄
臺紫微上宫靈寳至眞明皇道君日月九曜
南辰北斗星君三官五帝九府四司斗中道
德諸君無鞅聖衆六十甲子本命星君玄中
大法師三天大法師東嶽上卿司命眞君西
極總眞王君名山洞府得道神仙三界應感
一切眞靈臣聞混成構象眞一凝光天地禀
之以權輿隂陽運之以生化盛衰倚伏善惡
紏紛日月有代謝之期寒暑有推遷之數惟
兹大道統貫幽明延福垂休廣濟群品臣等
早探眞訣獲眄靈圖三洞琅函有祈禳之品
九天金札傳拯護之文四萬劫而敷弘五億
天之宗奉制伏妖惡徵召魔靈佐國立功扶
危救物凡有祈向敢不上聞
　　　宣詞
按如詞言理惟虔切弟子某災纒未息疾厄
未平歸命諸天披心大道請崇齋直延降威
靈䡛運丹誠共希玄祐以今晚朝陞壇行道
請法衆等運兹初捻上香願此香煙騰空俓
上供養
無上至眞道寳臣等皈身皈神皈命首體投
地仰依
太上三尊十方衆聖願以是捻香功德歸流
皇帝九廟尊儀駕景三清流祥萬國鴻基克
固鳯曆永昌敬祝
太子諸王允扶大業以及臣寮百辟匡賛睿
圖車軌大同梯航畢集今故燒香自皈依
道尊大聖衆至眞之德得道之後保天長存
和與道合眞
以今晚朝陞壇行道請法衆等運兹二捻上
香願此香煙騰空俓上供養
無上至眞經寳臣等皈身皈神皈命首體投
地仰依
太上三尊十方衆聖願以是捻香功德歸流
某家七祖九玄幽儀滯爽超辭地壤昇翥天
衢息注訟於冥關流福祥於後裔九幽地獄
咸覩慈光六趣群生同躋善域今故燒香自
皈依
經尊大聖衆至眞之德得道之後永保長存
和與道合眞
以今晚朝陞壇行道請法衆等運兹三捻上
香願此香煙騰空俓上供養
無上至眞師寳臣等皈身皈神皈命首體投
地仰依
太上三尊十方衆聖願以是捻香功德歸流
弟子某身𡨚債和平災凶銷解邪衰冰泮疾
厄雲收南斗延生東宫注禄洎諸眷屬普及
人天同享善功咸臻道域今故燒香自皈依
師尊大聖衆至眞之德得道之後永保平康
和與道合眞
　　　懴方命魔三啓三禮
　　　重稱法位
具位臣某與醮壇官衆等謹同誠上啓
三清上帝十極髙眞三界𤒏筵兩班列聖恭
望洪慈洞回昭鑒臣等參佩寳文夙漸靈澤
竊披玄奥志在敷揚思立善功廣被群品弟
子某災凶在運疾厄所纒列欵表心虔誠禱
福請崇齋直關奏眞靈是敢遵按典儀轉經
行道懴謝弟子某前生今世宿罪深尤或違
天地覆載之仁或虧日月照臨之德犯二氣
五行之性傷三光六紀之和前𡨚未除後罪
重結故殺誤傷肆意任心不識因縁罔知忌
諱六情所起于犯幽明三業所爲負越經訓
成兹報對構此災危又恐犯觸龍神興工土
木侵傷地理違爽天時又恐宿曜所臨年運
所犯九宫刑剋八卦衝妨疾厄旣深憂危是
切敢因啓齋設欵懴謝過愆燒香然燈祈天
請命災殃罪咎咸乞懴除使太一延生三元
却死靈童投藥大帝降符六府調和百關宣
暢壽延禄永禍滅福生弟子某家九祖生天
六親蒙祐九幽六趣動植飛沉各遂所宜咸
承福利上願
龍圖鴻業地久天長文德允修武功遐著川
浮聖澤日並睿明八卦九疇再彰於清洛連
珠合璧重覩於玄穹百榖無愆三農有積疵
癘不作水旱無侵風雨以時干戈永戢遍該
含識下及幽途川嶽職寮隂陽臣佐誅邪助
正弘道安人齊契道階俱昇福岸則上明
天尊大慈之澤下副臣等懴謝之誠謹啓以
聞
　　　知磬舉十二願
　　　都講舉存神燒香
　　　髙功復爐
香官使者左右龍虎君侍香諸靈官當令臣
向來晚朝陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速達俓御
至眞无極大道
三清上聖
昊天玉皇上帝御前
　　　知磬舉
　　　出堂頌出戸
　　　引至六幕堂



道門科範大全集卷之六










道門科範大全集卷之七(八九/同卷)舍三
　　　廣成先生杜光庭刪定
　消災星曜儀
　　啓壇行道
　　　法事陞壇如式
　　　都講舉各禮師存念如法
　　　髙功宣衞靈呪
　　　東方
九炁青天明星大神煥照東郷洞映九門
轉燭陽光掃穢除氛開明童子號曰玄卿
備衞我軒上對帝君收魔束妖討捕兇群
奉承正道赤書玉文九天符命攝龍驛傅
普天安鎭我得飛仙和與道合眞
　　　南方
三炁丹天煥景流光熒星轉燭洞照太陽
上有赤精合契虚皇開明靈童號曰華房
總統火兵備守玉堂斬邪束妖剪截魔王
北帝所承風火莫當流鈴交煥翊衞壇場
正道流行敢有巴狂我享上功坐運魁罡
億劫長存保天無疆和與道合眞
　　　西方
七炁素天太白流精光耀金門洞照太冥
中有素皇號曰帝靈保神安鎭衞我身形
斷截邪源王道正明宫殿整肅三景齊并
道合自然飛昇紫庭靈寳符命普惠萬生
元皇正炁來合我身功加一切天地咸寧
和與道合眞
　　　北方
五炁玄天元始徘徊辰星煥爛光耀太微
黒靈尊神號曰層威統冠飛天仙裙羽衣
備衞五門檢精捕非敢有干試豁落斬摧
玉符所告神眞八威邪門閉塞正道明開
映照我身三光同輝筞空駕浮舉形仙飛
和與道合眞
　　　中央
一炁黄天調理乾坤陶鎔隂陽總統玄眞
鎭星吐輝流煥九天開光童子號曰天璘
元炁陽精焰上朱煙洞照天下及臣等身
百邪摧落殺鬼萬千中山神呪普天使然
五靈安鎭身飛上仙和與道合眞
　　　都講舉鳴法皷二十四通
　　　髙功發爐
無上三天玄元始三炁太上道君召出臣等
身中三五功曹左右官使者左右捧香驛龍
騎吏侍香金童傳言散花玉女五帝直符直
日香官各三十六人出出者嚴裝顯服冠帶
垂纓關啓玄壇土地方域神眞臣今宿啓告
齋建壇蕆事謹奏爲入意其諸情悃具載䟽
文以今啓壇設位備物陳儀儼清衆以無譁
演眞儀而有俶揆辰恊吉錫羡云初䖍罄精
誠上干層極天上天下咸乞聞知願得
太上至眞道炁靈寳慧光下降流入臣等身
中令臣所啓之誠速達徑御
至眞无極大道
三清上聖
昊天金闕玉皇上帝(御前)
　　　都講舉請稱法位
具位臣某與臨壇列職官衆等謹同誠上啓
大羅九皇至尊十方上聖三界應感一切眞
靈臣聞天不祐于鮮德内盡情而可以動穹
極之尊士不崇於匪儀外盡文而可以舉仙
科之祕惟致情文之謹乃蒙眞聖之臨況三
籙重黄籙之儀而九壇貴黄壇之盛今則恭
祓叢楹之祕肅開華𦇧之場旗獵天風召五
方之眞氣劒横北斗淨千里之妖氛衆香馥
以揚烟法皷琅而振響儼洪規而肇始勵衆
志以惟寅吟空洞謡歌之章延上聖髙尊之
馭大敷張於齋格用懴洗於罪根伏願凡悃
遥通帝心下降誕形丕應洞察至誠先遣監
齋監醮眞官侍經侍香仙媛傳言玉女奏事
金童來臨圭潔之場共領忱清之禱證明法
事周洽願心然後玉羽群翔駐鸞驂於靜夜
翠華咸建肆玉軑於層空或乗胎化之仙禽
或駕飛雲之天駟紛然來格敢不欽承啓兹
玄感上御
至眞无極道前
　　　知磬舉起敬賛
　　　唱十方
　　　禮足各長跪皈命懴悔
臣法衆等志心皈身皈神皈命
十方无極大道太上靈寳天尊恭望洪慈洞
垂巨澤普降洪恩臣聞盡天下之物不足以
交神明修胷中之誠斯可以應天地矧乃玄
元之教莫非清淨之門儻三業六根之過存
豈一純二精之能格當齋科之謹始欲塵慮
以先除庶藉宣揚以伸昭格伏念臣與醮主
某自從曠劫乃至今生三業根深十惡障重
有妙湛之體爲情所昏有虚明之用爲物所
蔽欲惡盛而性有雈葦聞見踈而智亦聾盲
不能外身而多身殃不能減口而多口過意
有所至愛有所爲積其有涯之生造徧無邊
之罪今則對列眞而懴悔體妙道以修爲諸
業生於諸根塵塵是妄有身孰不有患物物
迷眞爰即靈壇盡祛惡障心踈瀹而内觀無
礙性虚淨而外境不爲翦翦之佞皆除津津
之惡悉去巳作之故業永不蹈於覆車未造
之新殃更不投於深穽庶全身而逺罪無見
利以忘眞伏願衆聖洞昭皇靈逺燭以瑶池
之水洒濯於群心以甘露之華滌除於衆垢
衰相罪根之消滅靈光慧性之圎明恪堅爲
善之心仰俟降康之澤禍沉九地福起十方
臣等稽首禮謝
無上至眞三寳
　　　布眞文
　　　知磬舉三啓頌三禮
　　　重稱法位
具位臣某與合壇官衆等謹同誠上啓
虚无自然元始天尊太上玉晨大道君大王
金闕老君太上昊天玉皇上帝九皇至尊十
方靈寳天尊諸天大帝三十六部尊經玄中
大法師上相上宰上保上傅三官五帝十一
大曜星君十神太一眞君南斗六司星君北
斗七元星君周天乾象二十八宿十二宫神
三百六十五度諸天列宿本命元辰天曹職
司九天眞宰三山五嶽福地靖廬厚地洞宫
嶽瀆主宰三界應感一切眞靈臣聞天不顯
符黙有開先之命帝能降鑒俯垂眷祐之情
儻率勵於翹勤必導迎於景貺臣等式循科
法備舉明科壇開預夕之嚴詞吐中情之切
上資家國普濟幽明先期齋範之行俶載眞
庭之啓驛龍上奏羽蓋分馳鑒神壝之權輿
示天威於咫尺保全釐事將覃及於人天克
舉熏修庶雄成於志願披誠伊始隤祉有初
弟子詞誠謹當宣示
　　　宣詞
諦詳詞語灼見至誠罄純意以彌勤望眞斿
而乃睠霞裾旅集雲篆數披縟壇欵劒珮之
臨玉戺轉旌幢之影儼珍饈而侑供酌醴𨣧
以交神鍾虡奏音與信詞而並發爐香騰氣
隨馨德以升聞諒冥感之交通獲上靈之昭
應臣等備員攝事按式宣科先取隂時說戒
以今建壇爲始敷行法事伏乞
太上三尊十方衆聖玄中大法師應感眞靈
勑勒監齋曹屬土地眞官載肅威神式嚴壇
宇用徯雲駢之集以迎天仗之來使邪穢蕩
除埃氛逺隔宇宙澄寂八風不翔令臣等神
氣不遷思念立感啓奏上達成就齋功須明
旦清曉依法行道續以啓聞
　　　發願
　　　都講舉存神燒香
　　　髙功復爐
香官使者左右龍虎君侍香諸靈官當令臣
向來宿啓建壇之所自然生金液丹碧芝英
百靈衆眞交㑹在此香火爐前當願螘誠上
達鳯輦下臨察其五藴之情畢乃一壇之願
使災不生而禍不作壽彌久而福彌昌厥子
厥孫轉榮轉貴十方仙童玉女接侍蘭煙傳
臣向來所奏之誠速達俓御
至眞无極大道
三清上聖
昊天金闕玉皇上帝(御前)
　　　知磬舉出堂頌出戸
　　　引至六幕堂

道門科範大全集卷之七





道門科範大全集卷之八
　　　廣成先生杜光庭刪定
　消災道場儀
　　設醮行道
　　　都講舉各禮師存念如法
　　　髙功宣衞靈呪
五星列照煥明五方水星却災木德致昌
熒惑消禍太白辟兵鎭星四據家國利亨
名刋玉簡字録帝房乗飈散景飛騰太空
出入冥無遊宴十方五雲浮蓋招神攝風
役使萬靈上衞仙翁和與道合眞
　　　都講舉鳴法皷二十四通
　　　髙功發爐
無上三天玄元始三炁太上老君召出臣等
身中三五功曹左右官使者左右捧香驛龍
騎吏侍香金童傳言散花玉女五帝直符直
曰香官使者各三十六人出出者嚴裝顯服
冠帶垂纓關啓此間土地方域神眞臣今設
醮朝修謹奏爲入意其諸丹悃具載䟽文願
得
太上十方正眞生炁靈寳瑞光下降流入臣
等身中令臣所奏之誠速達俓御
至眞无極大道
三清上聖
昊天金闕玉皇上帝(御前)
　　　都講舉請稱法位
具位臣某與合壇官衆等謹同誠上啓
虚无自然元始天尊太上玉晨大道君太上
金闕老君太上昊天玉皇上帝九皇至尊十
方靈寳天尊諸天大帝三十六部尊經玄中
大法師上相上宰上保上傅三官五帝十一
大矅星君十神太一眞君南斗六司眞君北
斗七元星君周天乾象二十八宿十二宫神
三百六十五度諸天列宿本命元辰天曹職
司九天眞宰三山五嶽福地靖廬厚地洞宫
嶽瀆主宰三界應感一切眞靈臣聞玉天嚴
逺難陞浩劫之家金洞渺清徒仰素靈之館
粤尊帝而在上握化紀以居中啓十方無礙
之心應物而動號三界大慈之父視人如傷
俯仰鬱羅之臺卷舒投芥之劫回瞻萬兆悲
晉晷之蜉蝣俯盻九塵嘆漢宫之螻螘自惟
下俗分絶仙階益憑受著之科詳罄精微之
懇今有某嚴持信幣宻欵仙庭冀天鑒之下
觀察塵情之片善伏願九清至聖離曲宻之
茟宫十極元皇從飛虚之法駕百億天丁後
轡丹飈千二官君前迎翠輦擲火萬里下呼
陽而召隂旋香三輪上出日而入月極東遊
於熾水盡西景於虞汧南造朱陵之宫中盤
黄凝之府北盡夜城之闕下殫丘寒之泉至
於魯稱教父由太極之從行西號世尊自延
眞而宻侍元始符命疇敢不祗俯傾心請之
誠仰望雲臨之駕臣等與齋官某無任欽竚
之至稽首頓首再拜奉迎聖駕
　　　降兩班聖位
三界衆眞醮筵列聖向伸拜請諒沐光臨請
各整於僊班共祗迎於
帝馭
　　　降帝雲輿
鸞輿至止鶴駕臨軒與醮列眞如儀朝禮朝
禮旣周請陞醮席禮官上香設拜初進酒
　　　知磬舉散花奏樂
具位臣某與臨壇官衆等謹重誠上啓
三清上聖寳界眞靈竊以一元布景本無髙
下之私萬兆肖形盡育清和之炁旣死生之
寖逺遂好惡之森繁穢身縱溺於沉迷
大道毎垂於善貸或罪根之彌甚慮隂責之
潜加苟悟百非即消萬禍今弟子某識神冥
滯營魄震驚由浩劫以淪胥亡元靈而奔躁
不攀覺樹樂登於炎鋒不契眞庭甘焚於火
宅六曹縱逸三業纒綿迪惟髙聖之宣慈大
庇含生而開度今弟子某皈道自首祈天博
容伏乞
至聖上靈髙眞大帝垂恩度厄錫命除殃解
片體之隂愆除億曽之冥録閱罪先期於冰
釋迎釐次竚於雲臻俯伏對揚屏營待報欲
陳詞意仰進丹閽臣雖巳考詳尚虞舛駮輒
冒天禁戰悸申聞齋意詞誠謹當宣奏
　　　宣詞
按如詞言文理甚切披陳血贍傾冩精誠府
伸臣子之誠庶盡謙恭之分仰乞
諸天上聖三府威靈俯賜威光洞垂昭鑒伏
願齋功紀籍道果資身増命禄於將來保椿
齡於向去仰荷眞靈之德將祈福祐之恩臣
與醮官等無任懇祈之至再拜上香酒陳亞
獻
　　　奏樂
臣謹重伸上啓
九清上聖十極髙眞合座應感一切眞靈臣
聞玉帝鑒觀金眞伺察感群生之布欵采庶
品以流恩上士希仙即萬眞而奬就善人徼
福乃百順以妙嚴眞貴精微事符響答今弟
子某騰詞清夜驛意紫閽爰啓誠心覬膺靈
貺伏願解除世網進補仙階如許映全家俱
入華陽之館類劉綱盡室溥陞單緑之天隂
陽之數巳逃生死之根永謝或干利仕使亦
踐於崇髙或計資儲使亦豐於貨殖尊卑富
壽中外興昌幽明息訴訟之𡨚出處有亨嘉
之美慶均嗣續惠及親踈水火兵賊之災凶
無侵閭里夫婦女男之否厄不犯形軀庶保
生全永嚴香火臣與醮官等無任激切之至
再拜上香酒陳終獻
　　　奏樂
臣謹重誠上啓
醮筵感降三府眞靈臣聞太極肇分二儀列
髙卑之象元精旣散五行推變化之方一寒
一暑而歳成一隂一陽而道立火炎而雨潤
雷動而風行生之成之盡出於陶鎔鼓舞動
者植者莫逃於消息盈虚理有盛衰時有損
益於坎則歸根復命於艮則反始成終是以
陽生必自於北方帝出乃由於震地蓋一元
之所始寔萬化之所宗故辰極端然居中則
衆星所以拱北發天地好生之德運隂陽不
測之神恢張出入之機總覽生成之柄況人
之禍福與時之盛衰悉在統臨盡由宣納設
醮弟子某久荷生成之德肅嚴香火之誠敢
盡懴禳恭伸懇請念天人之交可畏唯善是
親諒神明之德無私至誠可感願霈慈悲之
澤爲收悔謝之誠臣與醮宫等無任激切之
至再拜獻湯
　　　奏樂
　　　重稱法位
具位臣某與臨壇官衆等謹重誠上啓
大羅九皇至尊十方上聖三界應感一切眞
靈臣聞黷則不告聖人垂簡易之文天且弗
違至道演披陳之典臣等欽崇上聖願被靈
恩敢不淨穢丹元洞防司殺奉明科而視禮
約仙禁以踐言一日告盟百身無攺今則法
事粗息罄寳月於洪儀夜如何其落銀河於
清漢鳯冠燈焰將欲暗於百巵鵲尾爐煙時
巳然於千和洞章八闋玉酒三鍾燎朱火於
天錢即歸空際促瓊鐘於仙籟將返霄間玉
節邐迤於紫虚寳蓋飄飄於碧漢向還玉京
者無極之尊帝復昇金闕者太上之眞皇衆
靈咸從於丹轅列聖皆驂於紫䇿傍飛月鳯
指洞室以分驅控馭雲龍瞰滄溟而下邁神
司復職將吏還司委釐福以充庭敞靈光之
在目至於生生萬彚皆均樂育之私寂寂九
幽盡被超昇之澤臣等凝瞻法從結想太空
極恨塵波難留聖躅臣與醮官等不勝攀戀
之至奉送聖駕
　　　知磬舉送聖頌
　　　都講舉存神燒香
香官使者左右龍虎君侍香諸靈官當令臣
設醮朝修之所自然生金液丹碧芝英百靈
衆眞交㑹在此香火壚前當願十方仙童玉
女接侍蘭煙傳臣向來所啓之誠速達徑御
至眞无極大道
三清上聖
昊天金闕玉皇上帝(御前)
　　　舉寳花圓滿天尊奏樂
　　　送神化財向來回向禮畢



道門科範大全集卷之八





道門科範大全集卷之九
　　　廣成先生杜光庭刪定
　消災星曜儀
　　散壇行道
　　　法事陞壇如式
　　　都講舉各禮師存念如法
　　　髙功宣衞靈呪
五星列照煥明五方水星却災木德致昌
熒惑消禍太白辟兵鎭星四據家國利亨
名刋玉簡字録帝房乗飈散景飛騰太空
出入冥無遊宴十方五雲浮蓋招神攝風
役使萬靈上衞仙翁和與道合眞
　　　都講舉鳴法皷二十四通
　　　髙功發爐
無上三天玄元始三炁太上老君召出臣等
身中三五功曹左右官使者左右捧香驛龍
騎吏侍香金童傳言散花玉女五帝直符直
日香官使者各三十六人出出者嚴裝顯服
冠帶垂纓關啓此間土地方域神眞臣今設
醮朝修謹奏爲入意其諸丹悃具載䟽文願
得
太上十方正眞生炁靈寳瑞光下降流入臣
等身中令臣所奏之誠速達徑御
至眞无極大道
三清上聖
昊天金闕玉皇上帝(御前)
　　　請稱法位
具位臣某與醮壇官衆等謹同誠上啓
虚无自然元始天尊太上玉晨大道君太上
金闕老君太上昊天玉皇上帝九皇至尊十
方靈寳天尊諸天大帝三十六部尊經玄中
大法師上相上宰上保上傳三官五帝十一
大曜星君十神太一眞君南斗六司星君北
斗七元星君周天乾象二十八宿十二宫神
三百六十五度諸天列宿本命元辰天曹職
司九天眞宰三山五嶽福地靖廬厚地洞宫
嶽瀆主宰三界應感一切眞靈臣聞昔在延
康氣未分於清濁肇判太極形乃正於方圓
一生二而二生三地法天而天法道上羅星
斗下列山川三清爲衆聖之尊四府受萬靈
之職杳冥之外恍惚之中或結煙以成宫或
聚雲而作殿群仙羅列上朝浩刧之尊萬象
回旋髙拱紫微之帝以至大千沙界無極神
郷府有泉曲之名山有羅酆之號官則掌於
天地水局則分於左右中三十六曹二十四
獄杳杳鼇岫浩浩鵬溟鯨揚波而噴雲雷蜃
吐霧而成樓閣金臺玉觀隔弱水以無邊蛟
室龍宫鎭深淵而莫測陽間衆聖廟食尊神
誠能禦於大菑或以化而勤事黄帝正名百
物后土列位九州乃至郡邑之封城隍之守
爲國家者有社稷焉載於祀典之文合於聖
王之法是以太虚清朗列宿熒煌燈交蘭芷
之光香裊沉檀之炷伏望鸞驂鶴馭翩聮齊
下於遥天風馬雲車絡繹俯臨於凡界臣與
代禮官等謹稽首再拜奉迎聖駕
　　　降兩班聖位
三界衆眞醮筵列聖向伸拜請諒沐光臨請
各整於仙班共祗迎於
帝馭
　　　降帝雲輿
鸞輿至止鶴駕臨軒與醮列眞如儀朝禮朝
禮旣周請陞醮席禮官上香設拜初進酒
　　　知磬舉散花奏樂
具位臣某與臨壇官衆等謹重誠上啓
三清上聖寳界眞靈臣聞鬱羅蕭臺太上所
居之處大浮𥠖土天尊說法之時感一國以
傾心召十方而詣座初登獅子之上次入寳
珠之中接引衆生敷揚妙道始於一遍則聾
病皆愈終於十回則枯骨成人四炁朗清悉
神光於宇宙五色鬱勃益仙仗於虚徐自是
正法恢張眞詮流布上以消於災變下以度
於人民兩曜無此而不明二儀無此而不立
非眞人莫之能悉惟上士可以力行若夫太
上降於周初天師生於漢世傳拜表上章之
法示建齋設醮之儀可謂炳若丹青昭然日
月顧慚臣等謬列仙班蓬心未達於玄關蒿
目難窺於聖域抱黄回紫那曉於七液周流
出青入玄豈明於二氣吐納修眞旣昧濟世
爲先念醮主某身處凡籠心皈至道舉族齊
莊之致禱稽首皈命以迎眞伏惟
天象髙明報應猶如於影響凡情懇切祈禳
莫若於純誠故黍稷以非馨惟蘋蘩之可薦
所陳丹悃具在詞文仰對髙眞謹當宣奏
　　　宣詞
按如詞言誠深修奉所宜謄奏必獲感通臣
聞開明三景敷落玉篇此乃謂之天根故能
保於劫運元綱流演旣周帀於十方梵氣彌
羅乃生成於萬物至於首出庶物隂隲下民
司災福則有星曜以推移示感應則有雷霆
之震怒惟
皇上帝獨主御於群生彼蒼者天實覆臨於
下土故有修禳之法以爲醮謝之方醮主某
伏念性本悾恫生爲假借託聖主休明之運
染中華禮義之風貪嗔癡豈免於過訧身口
意寧無於罪咎爰從多劫乃至今生或事君
以末忠或養親而不孝捨慈捨儉或違三寳
之文行盜行婬或犯九眞之戒愛憎在念謟
曲存懷指天地以詛盟引神祇而呪誓貿遷
交易惟利已以虧人動作施爲輒乖眞而背
道俯逐走獸仰射飛禽縱殺生於刀几之間
恣懽樂於杯盤之上遂使業深滄海罪積丘
山三尸奏於上穹五帝言於地府司命奪算
不善而有餘殃天道禍滛獲罪而無所禱今
兹懴悔並願消除仰憑
太上之恩俯赦多生之罪自今巳往寧忘攺
過之心來者可追庶獲自新之路臣與醮官
等無任激切之至再拜上香酒陳亞獻
臣某等謹同誠上啓
三清上聖寳界眞靈臣聞大道無形强名曰
道萬物歸而不爲主百姓用而莫能知到襄
城之野則七聖皆迷聽東郭之言則九年大
妙副墨初開於洛誦玄冥得自於參寥方求
魚則未可以忘筌欲盡意則莫先乎立象然
後知色不色玄覽可以無疪觀空亦空虚室
從而生白盡性則始於日損復命則終於無
爲入衆妙門離諸疑網三十六部五千餘言
或傳受於人間或祕藏於天上崇奉敬禮者
獲福輕泄漏慢者招殃醮主某重念草芥微
生昆蟲薄類望髙穹而注想瞻碧落以投誠
猶獺祭魚顧有感通之德如葵向日惟傾祈
仰之心所以誦三洞之經文伸(二/三)時之香火
璇璣皆轉而諸天齊到琳琅振響而萬神皆
聽託兹甚重之功求介不回之福上消陽九
之數下禳百六之災長幼康寧内外清肅上
生監簿標名姓於丹臺注算眞君増壽年於
青簡長生久視日富月昌享五福之全躋降
百年之有永必有餘慶允符大易之文消諸
不祥克叶仙經之語臣與醮官等無任懇祈
之至再拜上香酒陳終獻
　　　奏樂
具位臣某與臨壇官衆等謹同誠上啓
虚无至聖三界群眞恭望洪慈洞回昭鑒臣
聞至道宏深叩之匪易眞慈杳邈格以甚難
況蒙降鑒之私無殆吉蠲之薦矧敢施薄而
望重在誠詞切以志懃固有瀆於聖聦願少
回於眞聽醮主某叨生之後惟善是從慮三
業之愆非玷列曹之筆牘星文㑹合災數當
𨇠若非宻布於祈禳何以有干於赦宥臣等
謹依科式嚴列詞情沐浴身心精誠關奏冀
升元極永副凡情乞爲醮主某上消天災下
散地禍解除一年之内四季之月五星行度
四柱相刑不祥一切之災貴使壽算遐長如
松椿之有永災屯不作若蘭蕙之馨香門閥
光華子孫榮盛輯寧景化沐詠淳風三光明
照於上穹九稼滋豐於下土邊烽罷警荒徼
歸仁山川效祥神明㑹福三塗六趣俱息幽
牢動植飛沉咸均養育天司地府月職幽僚
嶽瀆山川神明正秩揚道風而助化蕩邪沴
以安人上願天地節而四時成隂陽和而萬
物遂巽風坎雨毎潤浹於田疇旱魃水妖無
侵凌於分野鬼邪滅爽時疫不敢流行神明
護門怪異自然消伏溥天率土夀域春臺臣
等無任恭虔再拜獻湯
　　　奏樂
　　　重稱法位
具位臣某與臨壇官衆等謹同誠上啓
大羅九皇至尊十方上聖三界應感一切眞
靈臣聞上極圓羅下窮方載無邊列聖有位
眞仙或領金闕瓊宫或治酆都岱嶽或居河
海或主壇祠其降也浮空而來其去也不行
而至萬騎齊動擁儀仗之自然九鳯交鳴駕
風雲而迅速臣等仰瞻雲馭巳在青霄徒切
傾心謹當拜送
　　　知磬舉送聖頌
　　　都講舉存神燒香
香官使者左右龍虎君侍香諸靈官當令臣
設醮朝修之所自然生金液丹碧芝英百靈
衆眞交㑹在此香火爐前當願十方仙童玉
女接侍蘭煙傳臣向來所啓之誠速達俓御
至眞无極大道
三清上聖
昊天金闕玉皇上帝(御前)
　　　舉寳花圓滿天尊奏樂
　　　送神化財向來回向禮畢
道門科範大全集卷之九





道門科範大全集卷之十(十一十/二同卷)舍四
　　　廣成先生杜光庭剛定
　靈寳太一祈雨醮儀(此醮不關渉九皇凡/信止奏碧玉宫十二)
　(分道場依後壇圖可使十二分上等紙札/不許公吏上堦與事此醮大有感應可作)
　(十二位座位/不許苟簡)
　(降眞香茆香沉香/龍涎香清木香不用檀香有碍天條違者奪算)
　　靜夜行道
　　　法事陞壇如式
　　　都講舉各禮師存念如法
　　　髙功宣衞靈呪
青陽虚映耀日回靈神虎辟邪飛天流鈴
摧奸滅試萬魔束形九微迴道八威攝精
千眞校録三元蕩清左嘯中黄右筞六丁
七轉八合周旋天經聖化巍巍大道興行
慶雲流布合景黄庭和與道合眞
　　　都講舉鳴法皷二十四通
　　　髙功發爐
無上三天玄元始三炁太上老君召出臣法
衆等身中三五功曹左右官使者左右捧香
驛龍騎吏侍香金童傳言散花玉女五帝直
符直日香官各三十六人出出者嚴裝關啓
此間土地正神臣令靜夜燒香行道謹有某
州某伏爲當境自屇陽春久愆膏雨(夏云自/屇長羸)
(久愆甘雨秋云自/届商秋久愆嘉雨)請臣等於某處開建靈寳
太一祈雨道場罷散設醮一十二分仰祈眞
造俯察愚衷施甘澤以霶流副黎元之涸望
其諸誠懇具載青詞願得
太上十方正眞生炁下降流入臣等身中令
臣所啓之誠速達
上清紫微碧玉宫太一大天帝(御前)
　　　都講舉請稱法位
具位臣某與臨壇官衆等謹同誠上啓
上清紫微碧玉宫太一大天帝紫微碧玉宫
内院左仙龍王紫微碧玉宫内院右仙龍王
太一眞官天順君太一清靈寳川眞人東嶽
天齊仁聖帝江瀆昭靈孚應威烈廣源王内
院直事一使者内院直事二使者内院直事
三使者日直功曹當所土地三界應感一切
威靈臣聞五方雲篆實保家寧國之先三洞
明科廼濟物安民之要人天仰頼今古攸遵
上調刋宿之差𨇠下應群生之瀝禱切惟當
境自屇某時雨旣愆期稼將就槁憂方深於
溝壑功莫遂於田疇仰惟
上帝之好生忍視下民之就死故紓誠懇冀
獲殊休伏願天鑒順臨道恩善貸雲升氣上
指揮山澤之靈甲拆勾萌沐浴江河之潤凡
有懇悃敢不上聞齋意心詞謹當宣奏
　　　宣詞
　　　請官上香
詞意具宣齋誠必享臣聞龍之飛躍運變化
之無方物有始終顧生成之有待旣籲天之
瀝懇將指日以迎休以今陞壇行道請法衆
等運兹初捻上香願此香煙騰空俓上
上清紫微碧玉宫供養
太一大天帝合坐髙眞臣等歸身歸神歸命
大道願以是捻香功德奉爲某祈求雨澤溥
濟農耕願推變化之神用救旱乾之歳沛然
下雨大爲三日之霖倬彼甫田遂獲千倉之
稼今故燒香自皈依
師尊大聖衆至眞之德得道之後昇入無形
和與道合眞
臣聞一炁肇分群生以立運五行而化育斡
四序以推遷開國承家仰聖眞之垂範安人
利物惟至道之流恩故太上開祈謝之門俾
下民有號呼之路適遇旱乾之變恐妨播殖
之功(州縣官云嗟吏治之不良愍/下士民云恐數否之未亨)民飢之無
告雖遍求於靈迹尚未作於油雲恭叩
天慈乞回洪造以令陞壇行道請法衆等運
兹二捻上香願此香煙騰空俓上
上清紫微碧玉宫供養
太一大天帝合坐髙眞臣等歸身歸神歸命
大道願以是捻香功德奉爲某淨嚴公宇敷
設壇場祗奉髙眞宣揚祕典冀動清明之鑒
潜消亢旱之災興彼慈雲大霈霶𩃱之澤成
斯嘉榖遂爲富庶之秋今故燒香自皈依
師尊大聖衆至眞之德得道之後昇入無形
和與道合眞
臣聞五行相沴兹水旱之爲災萬物流行乃
榮枯之有數比愆甘雨將害豐年非殫獨潔
之誠曷冀霑濡之澤以今陞壇行道請法衆
等運兹三捻上香願此香煙騰空俓上
上清紫微碧玉宫供養
太一大天帝合坐髙眞臣等歸身歸神歸命
大道願以是捻香功德奉爲某夤奉眞靈請
求惠應願星光回照道廕興慈勑彼百神助
舉施生之職沛然三日願觀沾足之期今故
燒香自皈依
師尊大聖衆至眞之德得道之後昇入無形
　　　唱方懴方
臣聞至眞大聖霈惠澤以濟人无極元尊扇
祥風而育物是以十回演化九等垂科開廣
大之法門洒慈悲之甘露示之宥罪許以求
哀令某肅建道場虔齎法信皈命
上清紫微碧玉宫太一大天帝闔坐髙眞伏
願㝷聲赴感應念垂慈(官吏云吏積愆尤士/民云俗有奢滛乞)
少寛於威怒民罹飢饉冀終格於豐登齋功
廣被於無邊法雨溥霑於一切得道之後昇
入無形和與道合眞
　　　知磬舉三啓三禮
　　　重稱法位
具位臣某等謹同誠上啓
上清紫微碧玉宫太一大天帝闔坐髙眞臣
聞上天亢旱瞻雲漢之昭回下土焦熬歎水
源之枯竭不見鸛鳴之候但懷狼顧之憂虔
命羽流潔嚴(公宇/珍供)演揚奥典冀沐殊休邈天
德之未回惕危衷而増懼今則再嚴法㑹肅
建壇場仰百靈降鑒之恩俟一念潜通之應
則上明
天帝大慈之澤下副臣等請禱之誠謹啓以
聞
　　　知磬舉十二願
　　　都講舉存神燒香
香官使者左右龍虎君侍香諸靈官當令臣
道場之所自然生金液丹碧芝英百靈衆眞
交㑹在此香火爐前上願髙眞降福率土蒙
恩十方仙童玉女接侍香煙傳奏向來所啓
之誠速達
上清紫微碧玉宫太一太天帝御前
　　　知磬舉詠小學仙讃
道門科範大全集卷之十
道門科範大全集卷之十一
　　　廣成先生社光庭刪定
　靈寳太一祈雨儀
　　設醮行道
　　　法事陞壇如式
　　　都講舉各禮師存念如法
　　　髙功宣衞靈呪
五星列照煥眀五方水星却災木德致昌
熒惑消禍太白辟兵鎭星四據家國利亨
名刋玉簡字録帝房乗飈散景飛騰太空
出入冥無遊宴十方五雲浮蓋招神攝風
役使萬靈上衞仙翁和與道合眞
　　　都講舉鳴法皷二十四通
　　　髙功發爐
無上三天玄元始三炁太上老君召出臣等
身中三五功曹左右官使者左右捧香驛龍
騎吏侍香金童傳言散花玉女五帝直符直
日香官各三十六人出出者嚴裝關啓此間
土地里域眞官正神臣今設醮行事謹有某
州某伏爲當境自屇陽春久愆膏雨(夏云自/屇長羸)
(久愆甘雨秋云自/届商秋久愆嘉雨)請臣等於某處開建靈寳
太一祈雨道場罷散設醮一十二分位仰祈
洪造俯察愚衷施甘澤以霶流副黎元之涸
望其諸誠懇具載青詞願得
太上十方正眞生炁下降流入臣等身中令
臣所啓速逹
上清紫微碧玉宫太一大天帝(御前)
　　　髙功出受法籙治職靈官
謹出臣等身中五體眞官功曹吏出上仙上
靈二官直使正一功曹左右官使者隂陽神
決吏科車赤符吏罡風騎置吏驛馬上章吏
飛龍騎吏等官各二人岀出者嚴裝顯服冠
帶垂纓整其威儀駐立(臣)前後左右左官使
者持幢在前右官使者建節在後陽神決吏
立左隂神決吏立右狼吏虎賁察奸勾騎天
騶甲卒天丁力士咸受臣口中詞語分别關
啓此間土地正神監察考召甲子諸官君將
吏等同誠上啓
上清紫微碧玉宫太一大天帝陛下隂陽主
宰一切威靈臣等夙慕眞風早依至敬敢殫
誠悃祗叩穹旻今某以節候爽和致愆雨澤
實吏民之憂懼遂懇禱以傾虔昭薦吉蠲冀
諧感應今則嚴科云畢芳醮嗣陳諒盻蠁以
丕臨鑒齋明之允格庶均道廕溥佑蒼黔功
曹使者飛龍騎吏以次分别速得上達臣等
誠惶誠恐頓首頓首激切之至謹啓以聞
　　　都講舉請稱法位
具位臣某與臨壇官衆等謹同誠上啓
上清紫微碧玉宫太一大天帝紫微碧玉宫
内院左仙龍王紫微碧玉宫内院右仙龍王
太一眞官天順君太一清靈寳川眞人東嶽
天齊仁聖帝江瀆昭靈孚應威烈廣源王内
院直事一使者内院直事二使者内院直事
三使者日直功曹當所土地臣聞造化至仁
生物必思於成物吏民無告呼天終冀於囘
天仰紫微北極之垣遡碧玉上清之境將祈
嘉澤俯罄凡衷伏望聖慈愍臣有救時之心
恕臣以瀆聖之罪尊臨寳座曲鑒丹衷俯伏
天階奉迎仙駕臣等無任瞻天望聖激切屏
營之至稽首再拜
　　　降聖上香獻茶
具位臣某等謹同誠上啓
上清紫微碧玉宫太一大天帝闔坐髙眞臣
聞天地之於萬物均於生成隂陽之於四時
不無差忒念農民之良苦乃雨澤之猶稽禾
稼將至於焦枯倉箱曷望其豐積貧窮所迫
將盜賊之肆行流轉無歸或父子之不保顧
隂陽之爲盭豈天地之不仁政或乖方吏則
有罪但知省懼猶冀哀矜伏願
上帝鑒觀列眞降格驅六丁之將吏挽彼天
河同四海之龍王霈兹法雨普霑一切大慰
有情臣法衆等無任稽首再拜上香初獻酒
　　　舉玉清樂奏樂
臣等伏聞忠臣拜井地湧飛泉孝子居廬庭
零甘露夫一節可稱尚關於聰聽何萬民無
告獨外於仁私惟其神之所潜是以應之如
響敢不肅懷祗懼對越威靈伏願廣推從欲
之仁大布好生之德三年耕九年蓄似古之
人五日雨十日風樂今之歲凡有懇悃敢不
奏聞醮意青詞謹當宣奏
　　　宣詞
按如詞言巳伸宣奏精誠激切冒瀆天聰臣
等伏聞雨施雲行造化有無方之益木饑火
旱豐凶無一定之常麗乎數者雖不可逃享
于誠者庶幾易動矧食貨係民生之本而隂
陽惟人事之占恩庶政之乖和宜常暘之示
譴敢忘恐懼修省之念更罄懇禱歸依之誠
所冀忱恂少通淵妙惟皇上帝以生育長養
而爲功哀此下民俾鰥寡孤獨而得所庶寛
官吏之責實頼神明之休臣與醮官無任傾
虔稽首再拜上香亞進酒
　　　舉上清樂奏樂
(臣)等謹重誠上啓
上清紫微碧玉宫太一大天帝合座髙眞臣
聞道判三才有物總歸於覆載天經七政群
生咸在於照臨妙若難名誠焉可格切念一
(春夏/秋冬)不雨千里如焚耒耨之利束手而無所
施山川之神乞靈而莫之應惕然恐懼靡所
歸投是用恭叩紫宸畢敷丹悃伏願聖眞無
聞神化宻移仰大帝之庭鼓雷霆而潤風雨
俾曽孫之稼多稷黍而如茨梁載歌豐年永
安樂土臣與醮官無任激切懇禱之至稽首
再拜上香終獻酒
　　　舉太清樂奏樂
臣謹重誠上啓
上清紫微碧玉宫太一大天帝闔坐髙眞臣
聞天有大德德本好生民㒺常懷懷於樂土
若天不雨則苖盡槁年不登則民有飢念千
里之如焚憫三農之告病歳未期於無恙民
敢釋於隱憂伏願攝彼威光沛爲慈惠乗時
救旱施霖溥濟於方輿俾俗蒙恩擊壤咸歌
於帝力所有䟽文謹當宣讀
　　　宣䟽
　　　都講舉重稱法位
具位臣某等謹同誠上啓
太一大天帝闔坐髙眞臣聞峻若泰山尚容
拳石注如滄海終納細流若蘋蘩藴藻可以
薦神則齋戒沐浴亦能事帝荷神遊之肯降
整仙仗以言旋禮不尚繁旣盡再三之瀆神
無常享願施終始之恩仰睇清霄俯躬拜送
臣與醮官無任攀戀之至稽首再拜奠湯
　　　知磬舉送神頌
　　　舉存神燒香
　　　髙功復爐
香官使者左右龍虎君侍香諸靈官當令臣
設醮之所自然生金液丹碧之英百靈衆眞
交㑹在此香火爐前上願髙穹降福闔境蒙
恩十方仙童玉女接侍香煙傳奏臣所啓速
達
上清紫微碧玉宫太一大天帝御前
　　　寳花圓滿天尊化財
　　　向來回向
　　太一清靈寳川眞人
　　太一眞官天順君
　紫微碧玉宫内院左仙龍王壇
上清紫微碧玉宫太一大天帝
　紫微碧玉宫内院右仙龍王圖
　　東嶽天齊仁聖帝
江瀆廣源王(錢公若在事南岳盡其境上之岳也他/境則易爲江室則易南岳爲之可也)
道門科範大全集卷之十一
道門科範大全集卷之十二
　　　廣成先生杜光庭刪定
　祈求雨雪儀
　　啓壇行道
　　　法事陞壇如式
　　　都講舉各禮師存念如法
　　　髙功宣衞靈呪
　　　東方
九炁青天明星大神煥照東郷洞映九門
轉燭陽光掃穢除氛開明童子號曰玄卿
備衞我軒上對帝君收魔束妖討捕兇群
奉承正道赤書玉文九天符命攝龍驛傳
普天安鎭我得飛仙和與道合眞
　　　南方
三炁丹天煥景流光熒星轉燭洞照太陽
上有赤精合契虚皇開明靈童號曰華房
總統火兵備守玉堂斬邪束妖剪截魔王
北帝所承風火莫當流鈴交煥翊衞壇場
正道流行敢有巴狂我享上功坐運魁罡
億劫長存保天無疆和與道合眞
　　　西方
七炁素天太白流精光耀金門洞照太冥
中有素皇號曰帝靈保神安鎭衞我身形
斷截邪源王道正明宫殿整肅三景齊并
道合自然飛昇紫庭靈寳符命普惠萬生
元皇正炁來合我身功加一切天地咸寧
(和)與道合眞
　　　北方
五炁玄天元始徘徊辰星煥爛光耀太微
黒靈尊神號曰層威統冠飛天仙裙羽衣
備衞五門撿精捕非敢有干試豁落斬摧
玉符所告神眞八威邪門閉塞正道明開
映照我身三光同輝筞空駕浮舉形仙飛
和與道合眞
　　　中央
一炁黄天調理乾坤陶鎔隂陽總統玄眞
鎭星吐輝流煥九天開光童子號曰天璘
元炁陽精焰上朱煙洞照天下及臣等身
百邪摧落殺鬼萬千中山神呪普天使然
五靈安鎭身飛上仙和與道合眞
　　　舉鳴法皷二十四通
　　　髙功發爐
無上三天玄元始三炁太上道君召出臣等
身中三五功曹左右官使者左右捧香驛龍
騎吏侍香金童傳言散花玉女五帝直符直
日香官各三十六人出出者嚴裝顯服冠帶
垂纓關啓玄壇土地方域神眞臣今宿啓告
齋建壇蕆事謹奏爲入意其諸忱悃巳録告
聞願得
太上至眞道炁靈寳慧光下降流入臣身中
令臣所啓之誠速達俓御
至眞无極大道
昊天金闕玉皇上帝(御前)
　　　請稱法位
具位臣某與臨壇官衆等謹同誠上啓
虚无自然元始天尊無極大道太上道君大
上老君混元上德皇帝昊天至尊玉皇上帝
上宫紫微天皇大帝中天北極紫微大帝聖
祖上靈髙道九天司命保生大帝承天効法
厚德光大后土皇地祇元天大聖后五福十
神太一眞君三十二天帝君東華南極西靈
北眞仙都玉京七寳瑶臺紫微上宫靈寳帝
君明皇道君三十六部尊經玄中大法師上
相上宰上保上傅三皇五帝十一大曜星君
天地水三官北斗七元星君二十八宿星君
九宫十精太一眞君北極四聖眞君水府扶
桑大帝暘谷神君洞淵龍王十洞五嶽九江
水帝八海龍王三河四海五湖八澤溪谷川
源名山洞府靖廬福地五方行雨龍王風伯
雨師雷公電毋雲煙將吏府界縣境諸廟福
神三界應感一切眞靈臣聞一氣凝精渾淪
未判兩儀賦象清濁廼分遂普植於神靈總
範圍於造化雲行雨施雷動風馳天地節而
四時成隂陽和而萬物遂儻一極之未備則
庶咎以遄臨今某伏爲當境
春爰屇芳春尚愆甘澤懼常暘之亢令致
　　　農務之愆時
夏脩景常陽油雲未霈懼藴隆之爲虐致
　　　蕃啓之失時
秋序屇商秋時愆嘉澤在農田之久望慮
　　年榖之不登
冬(祈/雪)自屇嚴冬未霶嘉雪懼隂陽之失序恐
　　疫癘之興災是用祗潔華壇吉蠲熏
禱冀精衷之昭格迓沖貺之愽臨率霑優渥
之恩溥遂豐登之望臣等敬遵科簡恭薦齋
誠願賜鑒觀克諧丕應所啓玄感上御
至眞无極大道御前
　　　唱方禮方
臣聞二儀肇判裁雲篆於太虚三洞闡微括
筌蹄於妙藴著靈壇之祕範總薫事之令儀
凡露懇祈必諧通感伏念臣等禀質孱薄渉
道迂踈早依樓觀之師誤厠星簮之列告盟
之戒或忤犯於金科薦信之誠懼難通於玉
闕伏願髙眞垂憫上聖推慈恕巳積之諐違
許自新之勤恪無聲無臭庸敢怠於精思有
翼有嚴冀克臻於靈感今常暘稍亢(甘雨/嘉雪)久
愆編民憂旱暵之災(郡守/令尹)軫焦勞之慮式遵
寳籙崇啓清場祈十日之順調大霶嘉澤庶
三春之霑足普潤農田(夏云/活套)庶三農之霑足
普潤亢苗(秋云/活套)庶九秋之霑足咸樂豐年(祈/雪)
(云)祈六出之飛霙大霶嘉潤庶三登之恊兆
預慶康年凡資動植之靈盡荷生成之造禍
沉九地福起十方臣等志心稽首禮謝
无上虚皇至眞三寳
　　　吟三啓宣眞文三禮
　　　舉稱法位
具位臣某與合壇官衆等謹同誠上啓
大羅無上三清上帝太上昊天玉皇上帝九
品髙眞十方上聖諸天諸地眞經眞師圎穹
上象天府列眞厚地洞宫嶽瀆主宰扶桑大
帝暘谷神君洞淵龍王九江水帝十二河源
興雲致雨雷電風伯諸廟神祇城隍社令三
界應感一切眞靈臣聞圎清宅粹方厚儲精
咸宰制於神靈總權衡於造化雖吉凶之有
𩔖蓋禍福之無私是以沖科存請禱之文眞
教闡禬禳之範克誠是享至感斯通今當境
伏爲(甘雨/瑞雪)愆期亢暘爲沴匪遑寧處克罄齋
莊仰叩髙眞俯傾丹欵伏願重隂遵候霈澤
膺時致稼穡以豐登底軍民之康樂臣叨遵
師訓蚤佩眞符凡露薫祈理難裁抑況奉詞
旨敢不上聞啓壇詞誠謹當宣奏
　　　宣詞
按如詞㫖備極傾虔爲宣化以承流故長民
而輔世苟一物有失其所而大懼豈安於心
恐刑罰不當而人起怨嗟或撫字乖方而事
至煩擾積悔尤之浸久致時序以愆常於是
熏潔靈場稽參寳典虔省躬而引咎祈轉福
以及民仰惟三境髙眞九天上聖恕其旣住
許以自新調正隂陽均和律令庶良疇之沃
潤俾多稼之順成郡縣妥安軍民康樂臣等
恭依齋法夤露啓聞冀精意之感通迓厖休
之來格影隨響答願滿功圎須明旦虔誠依
法行道續以啓聞
　　　發願
　　　舉存神燒香
　　　髙功復爐
香官使者左右龍虎君侍香諸靈官當令臣
向來啓壇行科之所自然生金液丹碧芝英
百靈衆眞交㑹在此香火爐前當願十方仙
童玉女接侍蘭煙傳臣向來所啓之誠速達
俓御
至眞无極大道
昊天至尊金闕玉皇上帝(御前)
　　　知磬舉出堂頌
　　　出戸
　　　引至六幕堂



道門科範大全集卷之十二










道門科範大全集卷之十三(十四十/五同卷)舍五
　　　廣成先生杜光庭刪定
　祈求雨雪道場儀
　　清旦行道
　　　法事陞壇如式
　　　都講舉各禮師存念如法
　　　髙功宣衞靈呪
乾宫隱聖道本無名坎符水德流謙惡盈
艮隅定止化立崢嶸震方起象萬彚資生
巽中風動群物仰成離明設位煥赫陽精
坤居厚德茂育皆榮兊金戢耀蜿蜒素呈
碧波漶漫鱗甲晶榮八威召命九炁司迎
神變無際舒和衆靈滉形騰躍飛空振驚
煙雲虧蔽周羅太清霡霂甘澍霶霈潤豐
不貴金寳通惟至誠能迴稔歳濟彼農民
普天率土永保咸寧和與道合眞
　　　鳴法皷二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官冬三十六人出出者嚴裝
顯服冠帶垂纓關啓玄壇土地方域神眞臣
今清旦陞壇行道謹奏爲入意其諸忱悃巳
録告聞願得
太上十方至眞道炁靈寳瑞光下降流入臣
身中令臣所啓之誠速達俓御
太上无極大道
三清上聖
昊天玉皇上帝(御前)
　　　請稱法位
具位臣某與臨壇官衆等謹同誠上啓
虚无自然元始天尊无極大道太上道君太
上老君混元上德皇帝太上開天執符御曆
含眞體道昊天玉皇上帝紫微天皇大帝中
天北極大帝聖祖上靈髙道九天司命保生
天尊大帝后土皇地祇元天大聖后五福十
神太一眞君三十二天帝君三十六部尊經
玄中大法師東華南極西靈北眞仙都玉京
金闕七寳瑶臺紫微上宫靈寳至眞明皇道
君上相上宰上保上傅三皇五帝十一大曜
星君北斗七元星君二十八宿星君九宫十
精太一君北極四聖眞君扶桑大帝暘谷神
君洞淵龍王十洞五嶽九江水帝八海龍王
三河四瀆五湖七澤溪谷川源五方行雨龍
王風雲雷電隂陽主宰府界縣境諸廟神祇
城隍社令三界應感一切神靈臣聞妙道難
明運三才於無間至神莫測宰萬物於有形
旁昭日月之明肅震風霆之號恊四時而和
象鑒百善以降祥惟德乃親克誠是享今某
伏爲隂陽謬序(風雨/雨雪)愆時將害農田實憂民
疚輒省循於匪德懼尸素以貽殃是敢夤露
欽修祗嚴禳禱冀誕臻於嘉應祈溥洽於鴻
休臣等叨佩祕文獲承師訓夙殫䟽禴戒奉
關行所具詞誠謹當宣奏
　　　宣詞
按如詞言精誠允達臣聞道之爲用藴衆妙
以若沖神之格思本無方而善應惟齋明之
虔恪符眞貺以丕臻夙薦寳薫上崇宸祐以
今清旦行道請法衆等運兹初捻上香願此
香煙騰空上徹供養
十方無上道寳天尊臣等皈身皈神皈命首
體投地以是捻香功德上祝
當今皇帝陛下伏願天庥滋至寳曆斯昌鞏
基構於億年茂本枝於百世五風十雨靡愆
合序之和四隩萬邦共戴承流之化今故燒
香自皈依
道尊大聖衆至眞之德得道之後保天長存
和與道合眞
以今清旦行道請法衆等運兹二捻上香願
此香煙騰空上徹供養
十方無上經寳天尊臣等皈身皈神皈命首
體投地以是捻香功德保綏郡宰迨及屬僚
伏願妙道凝休至神輔德愷風綿逺一麾敦
坐肅之良甘雨應期百里頌鳴琴之化官聮
雅恊民瘼咸蠲隂陽無愆伏之災稼穡有豐
穰之望今故燒香自皈依
經尊大聖衆至眞之德得道之後保天長存
和與道合眞
以今清旦行道請法衆等運兹三捻上香願
此香煙騰空上徹供養
十方無上師寳天尊臣等皈身皈神皈命首
體投地以是捻香功德保佑斯民迨兹合境
伏願帝暉下燭道廕俯周介百順於幅貟殄
三災於井邑雨暘常若提封無水旱之傷禾
稼多登比屋有倉箱之慶今故燒香自皈依
師尊大聖衆至眞之德得道之後保天長存
和與道合眞
　　　唱方懴方命魔
　　　舉祈雨頌
至道合元氣隂陽育萬靈下民多過犯
上帝降刑名懇志勤朝懴虔心悔杳冥
願當垂雨雪洒潤遍無情
　　　三禮
　　　重稱法位
具位臣某與合壇官衆等謹同誠上啓
大羅無上三清上帝太上昊天玉皇上帝九
品髙眞十方上聖諸天諸帝眞經眞師圎穹
上象列宿星辰厚地洞宫嶽瀆主宰水府洞
淵興雲致雨城隍社令一切威靈臣聞圎穹
杳黙神化隱於無言大道洪濛元功運乎不
宰至於隂陽舒慘天地宻移或沴氣之所侵
則因時而爲旱靡有欽崇之典曷伸請禱之
誠至忱則景貺丕臨精感乃靈休乞格今有
某等伏爲(久愆甘雨將害良田/將周華歳未降祥霙)念守符於此
邦寔字民之爲務徒祈求之匪應毎震恐而
自思或治人有暗於詔條或察獄有差於刑
罰積兹悔吝罔召和平是用祗潔瑶壇茂宣
蘂簡敢側躬而謝咎庶轉禍以爲祥仰惟瓊
闕髙眞玉京上聖十方眞宰三界威神洞啓
靈心下垂慈施驅(靈霳/元冥)而呼屏翳叱雲將而
駕風師(大霈甘膏覃霑霶潤/普降飛霙覃霑嘉潤)幅貟千里潜消
疫癘之虞畎畒萬家俱獲順成之望上明
天尊大慈之澤下副臣等祈向之誠謹啓以
聞
　　　舉十二願
　　　髙功復爐
香官使者左右龍虎君侍香諸靈官當令臣
向來清旦陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
逺逹俓御
至眞无極大道
三清上聖
昊天玉皇上帝(御前)
　　　知磬舉出堂頌出戸
　　　引至六幕堂


道門科範大全集卷之十三










道門科範大全集卷之十四
　　　廣成先生杜光庭刪定
　祈求雨雪道場儀
　　臨午行道
　　　法事陞壇如式
　　　都講舉各禮師存念如法
　　　髙功宣衞靈呪
丹靈朱火炎霞激風赤輪剛運天光八衝
迸威包羅交變萬方流金豁落群魔滅蹤
辟奸破妖明耀元功金符召制躡雲筞龍
謡歌慶㑹散花太空神化宜運四極安隆
伏御帝前罔有不恭和與道合眞
　　　舉鳴法皷二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官各三十六人出出者嚴裝
顯服冠帶垂纓關啓玄壇土地方域神眞臣
今午朝陞壇行道謹奏爲入意其諸忱悃巳
録告聞願得
太上十方至眞道炁靈寳瑞光下降流入臣
等身中令臣所啓之誠速達俓御
大上无極大道
三清上聖
昊天玉皇上帝(御前)
　　　請稱法位
具位臣某與合壇官衆等謹同誠上啓
虚无自然元始天尊无極大道太上道君太
上老君混元上德皇帝太上開天執符御曆
含眞體道昊天玉皇上帝紫微天皇大帝中
天北極大帝聖祖上靈髙道九天司命保生
大帝后土皇地祇元天大聖后五福十神太
一眞君三十二天帝君三十六部尊經玄中
大法師東華南極西靈北眞仙都玉京金闕
七寳瑶臺紫微上宫靈寳至眞明皇道君上
相上宰上保上傅三皇五帝十一大曜星君
北斗七元星君二十八宿星君九宫十精太
一君北極四聖眞君扶桑大帝暘谷神王洞
淵龍王十洞五嶽九江水帝八海龍王三河
四瀆五湖七澤溪谷川源五方行雨龍王風
雲雷電隂陽主宰府界縣境諸廟神祇城隍
社令三界應感一切神靈臣聞上天之載雖
曰蓋髙下民其咨常加弗忍或隂陽之差序
遘風雨之愆常厥有誠祈必昭靈感今某爰
自臨民千里治政六條偶節候之爽和(雨云/雪云)
致(膏霖之未霈/祥霙之未兆)聿嚴齊祓夤露懇悰冀甘澤
之周覃慶大田之豐稔仰依道廕均被神
休臣等叨佩經科獲遵教典凡伸請禱敢不
上聞齋意心詞謹當宣讀
　　　宣詞
詞㫖具宣齋誠必享臣聞先天地者大道妙
隂陽者至神由精感之必通非忱辭之匪達
然三時行道冀成習坎之功而六轡馳輪巳
屇重離之位非馨斯格明德是祈奉祕籙以
精嚴祝寳圖之綿逺以今午朝陞壇行道請
法衆等運兹初捻上香願此香煙騰空上徹
供養
十方無上道寳天尊臣等皈身皈神皈命首
體投地以是捻香功德上祝
當今皇帝陛下伏願日星煥耀龜鼎燕寧頌
聲長振於嵩髙寳壽永伴於斗極雨暘常若
普天共載於凝和兵革無施率土洽臻於康
靖今故燒香自皈依
道尊大聖衆至眞之德得道之後保天長存
和與道合眞
以今午朝陞壇行道請法衆等運兹二捻上
香願此香煙騰空上徹供養
十方無上經寳天尊臣等皈身皈神皈命首
體投地以是捻香功德保綏郡宰逮及屬僚
伏願棠砌政平柳庭訟簡仁風揚於千里惠
澤洽於四民奉天永固於年齡報國益崇於
福禄五行恊順雨風無失度之愆六氣均和
禾稼有多登之慶今故燒香自皈依
經尊大聖衆至眞之德得道之後保天長存
和與道合眞
以今午朝陞壇行道請法衆等運兹三捻上
香願此香煙騰空上徹供養
十方無上師寳天尊臣等皈身皈神皈命首
體投地以是捻香功德溥祐居民迨兹境土
伏願灝蒼回睠象緯垂靈叱咤風霆敷施雲
雨(雪/云)六出呈祥重隂奠候屏驕陽之災祲救
旱歳之焦枯三農共慶於豐和比屋咸消於
疫癘今故燒香自皈依
師尊大聖衆至眞之德得道之後永保長存
和與道合眞
　　　唱方懴方命魔
　　　祈雨頌
至道含元氣隂陽育萬靈下民多過犯
上帝降刑名懇至勤朝禮虔心悔杳冥
願當垂雨雪洒潤遍無情
　　　三禮
　　　重稱法位
具位臣某與合壇官衆等謹同誠上啓
虚无三境至尊十方醮筵列聖恭望洪慈洞
回昭鑒臣聞道生五太之先彌綸無外神在
兩儀之表運量莫窮雖禍福自有基胎應吉
凶敏如影響是以禜雩之祀古人載之于禮
經齋醮之文上聖垂之於科典蓋式資於善
應豈特示於空言臣等叨籍靈宫濫師名教
爰遵寳藴祗建靈場今某伏爲亢旱爲憂嘉
生失望率正辭而薦信躬謝過以祈恩伏冀
紫極髙眞清都列象洞天嶽瀆福地靖廬遍
髙厚之神祇總隂陽之主宰無幽不達有感
皆通盡驅江海之潜鱗鬱布山川之佳氣雲
行雨施三農收霶潤之功春作秋成百穀恊
用成之望四民安分千里同休有生皆荷於
覆容無物不䝉於化育上明
天尊大慈之澤下副臣等虔禱之誠謹啓以
聞
　　　舉十二願
　　　舉存神燒香
　　　髙功復爐
香官使者左右龍虎君侍香諸靈官當令臣
向來午朝陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速達俓御
至眞无極大道
三清上聖
昊天玉皇上帝(御前)
　　　知磬舉出堂頌出戸
　　　引至六幕堂

道門科範大全集卷之十四















道門科範大全集卷之十五
　　　　廣成先生杜光庭刪定
　祈求雨雪道場儀
　　晩朝行道
　　　法事陞壇如式
　　　都講舉各禮師存念如法
　　　髙功宣衞靈呪
五星髙耀瑞氣飛浮元始集神天地交周
玉符寳節嘯命微幽擲火揚威奸凶無留
萬魔振伏紛葩却消摧怪滅惡道炁周流
神光照夜隂翳倶收萬神降格扇景乗飈
群生咸遂惠遍神州和與道合眞
　　　舉鳴法皷二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官各三十六人出出者嚴裝
顯服冠帶垂纓關啓玄壇天帝天眞當召此
間土地里域眞官正神臣今晚朝陞壇行道
謹奏爲入意其諸忱悃巳録告聞願得
太上十方至眞道炁靈寳瑞光下降流入臣
等身中令臣所啓之誠速達俓御
至眞无極大道
三清上聖
昊天玉皇上帝(御前)
　　　請稱法位
具位臣某與合壇官衆等謹同誠上啓
虚无自然元始天尊无極大道太上道君太
上老君混元上德皇帝太上開天執符御曆
含眞體道昊天玉皇上帝紫微天皇大帝中
天北極大帝聖祖上靈髙道九天司命保生
大帝后土皇地祇元天大聖后五福十神太
一眞君三十二天帝君三十六部尊經玄中
大法師東華南極西靈北眞仙都玉京金闕
七寳瑶臺紫微上宫靈寳至眞明皇道君上
相上宰上保上傅三皇五帝十一大曜星君
北斗七元星君二十八宿星君九宮十精太
一君北極四聖眞君扶桑大帝暘谷神王洞
淵龍王十洞五嶽九江水帝八海龍王三河
四瀆五湖七澤溪谷川源五方行雨龍王風
雲雷電隂陽主宰府界縣境諸廟神祇城隍
社令三界應感一切神靈臣聞天經地緯總
萬化以無私隂𢡖陽舒運五行之有序蓋神
功之黙定表殊氣以成和物得由庚時惟大
順今某祇膺宸命來領郡符務寛厚以臨民
効忠勤而許國驕陽肆沴(甘澤/嘉雪)愆期懼爲政
之過差致厥殃之荐遘竊惟衆教具有眞科
聿嚴省悔之修夙露祈禳之請臣等告盟之
曰薦信以誠凡預齋薫益思蠲潔況兹懇悃
敢不謄聞爰有心詞謹當宣奏
　　　宣詞
按如詞言具傾懇切臣聞混元之教先萬彚
以化成太始之尊總百靈而制治杳冥叵測
響答惟微然薰禱之誠仰千於覆燾而芬馨
之薦敢怠於欽崇茂祝殊勲上崇睿算以今
晚朝陞壇行道請法衆等運兹初捻上香願
此香煙騰空上徹供養
十方無上道寳天尊臣等皈身皈神皈命首
體投地以是捻香功德上祝
當今皇帝陞下伏願丕圖曰煥聖壽山崇導
一氣以凝和與四時而合序條風塊雨克成
大有之年璧月珠星無爽太初之曆罄九圍
而俾乂均萬國以同休今故燒香自皈依
道尊大聖衆至眞之德得道之後保天長存
和與道合眞
以今晚朝陞壇行道請法衆等運兹二捻上
香願此香煙騰空上徹供養
十方無上經寳天尊臣等皈身皈神皈命首
體投地以是捻香功德保扶郡守逮及官聮
伏願天祐考祥神綏戩榖敦勤儉清廉之節
揚中和愷悌之風飛雨隨車洗旱塵於千里
栽花滿縣洽康樂於庶民今故燒香自皈依
經尊大聖衆至眞之德得道之後永保長存
和與道合眞
以今晚朝陞壇行道請法衆等運兹三捻上
香願此香煙騰空上徹供養
十方無上師寳天尊臣等皈身皈神皈命首
體投地以是捻香功德溥祐庶民逮及闔境
伏願邦閭靖謐井邑乂寧連夢消疫毒之災
百堵絶㓂攘之害春蠶倍稔奉王賦以無虧
年穀常登贍倉箱而有慶今故燒香自皈依
師尊大聖衆至眞之德得道之後永保長存
和與道合眞
　　　唱方懴方命魔
　　　祈兩頌
至道含元氣隂陽育萬靈下民多過犯
上帝降刑名懇至勤朝懴虔心悔杳冥
願當垂雨雪洒潤遍無情
　　　三禮
　　　重稱法位
具位臣某與合壇官衆等謹同誠上啓
虚无三境至尊十方醮筵列聖臣聞萬彚生
成並資於妙道百神政令咸總於上靈由精
祓之所交故淵通之至感今某時暘滋亢(甘/瑞)
(雨/雪)久愆慮旱▲之爲殃致粢盛之失望夤恭
伸禱尚未格於髙明怵惕興懷罔敢遑於寤
寐寧避再三之黷庶伸不二之誠冀鴻造之
曲廻鑒丹衷之懇側伏願月將離畢沃潤遍
於三農雲不崇朝洒澤周於合境歳功有獲
地利無疆溥洎懷生俱蒙寳廕上明
天尊大慈之澤下副臣等祈禱之誠謹啓以
聞
　　　舉十二願
　　　舉存神燒香
　　　髙功復爐
香官使者左右龍虎君侍香諸靈官當令臣
向來晚朝陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速達俓御
至眞无極大道
三清上聖
昊天玉皇上帝(御前)
　　　知磬舉出堂頌
　　　出戸
　　　引至六幕堂


道門科範大全集卷之十五
道門科範大全集卷之十六(十七十/八同卷)舍六
　　　　廣成先生杜光庭刪定
　靈寳祈求兩雪道場三朝坐懴儀(附日用/懴于后)
　　臣衆等志心皈命
　東青西素南丹北冥四維上下十方无極
　太上靈寳天尊扶桑大帝暘谷神君洞淵
　龍王三河四海九江水帝十二河源四瀆
　神君興雲致雨水府神仙和諸
　　　禮足虔誠懴悔
臣衆等伏聞大鈞無象普化育於群生眞宰
不言總裁成於庶彚或隂陽之差序致風雨
之愆期厥有祈求必諧精感今謹有某府州
縣以常暘滋亢嘉雨未霶(祈雪/云)嘉雪未敷按
三洞之沖科吉蠲申禱延九清之飊馭欽翼
致虔齋心諒格於髙穹甘澤未諧於丕應用
臨清旦午景澄夕祗罄丹衷臣等志
心皈身皈神皈命十方無極太上靈寳天尊
扶桑大帝暘谷神君洞淵龍王三河四海九
江水帝十二河源四瀆神君興雲致雨水府
神仙諸靈官伏願璿極儲休瓊都降鑒興油
雲於六合霈膏霔於九垓降瑞雪於九霄豐
浸沃於農田餘潤覃於蔬壤百榖獲有年之
望黎民除艱食之憂溥曁含靈俱䝉道廕得
道之後保天長存和與道合眞
　　　日用朝眞懴儀
　　　啓白啓堂頌
　　　唱禮十方
　　　禮足各長跪懴悔
臣法衆等志心皈身皈神皈命十方无極太
上靈寳天尊伏願混元設教常清靜以爲宗
穹極享誠非精純而不格將感通於上聖先
蕩滌於纎瑕遵奉典彛許容懴悔今
皇帝仁心周物孝道格天丕變太平之風獨
立無過之地懼萬方之有罪常引咎以興言
視四海之爲家毎責躬而軫念尚虞闕誤咸
冀釋除身口意之所萌一歸妙道神氣形之
相守永保長生下逮群元共臻丕祐臣等稽
首禮謝
無上至眞三寳
道門科範大全集卷之十六
道門科範大全集卷之十七
　　　廣成先生杜光庭刪定
　靈寳祈求雨雪道場儀
　　設醮行道
　　　法事陞壇如式
　　　都講舉各禮師存念如法
　　　髙功宣衞靈呪
五星列照煥明五方水星却災木德致昌
熒惑消禍太白辟兵鎭星四據家國利亨
名刋玉簡字録帝房乗飈散景飛騰太空
出入冥無遊宴十方五雲浮蓋招神攝風
役使萬靈上衞仙翁和與道合眞
　　　都講舉鳴法皷二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官各三十六人出出者嚴裝
顯服冠帶垂纓關啓玄壇土地方域神眞臣
今設醮行道謹奏爲入意其諸忱悃巳録告
聞願得
太上十方至眞道炁靈寳瑞光下降流入臣
等身中令臣所啓之誠速達俓御
太上无極大道
三清上聖
昊天玉皇上帝(御前)
　　　請稱法位
具位臣某與合壇官衆等謹同誠上啓
虚无自然元始天尊无極大道太上道君太
上老君混元上德皇帝太上開天執符御曆
含眞體道昊天玉皇上帝紫微天皇大帝中
天北極大帝聖祖上靈髙道九天司命保生
大帝后土皇地祇元天大聖后五福十神太
一眞君三十二天帝君三十六部尊經玄中
大法師東華南極西靈北眞仙都玉京金闕
七寳瑶臺紫微上宫靈寳至眞明皇道君上
相上宰上保上傳三皇五帝十一大曜星君
北斗七元星君二十八宿星君九宫十精太
一君北極四聖眞君扶桑大帝暘谷神王洞
淵龍王十洞五嶽九江水帝八海龍王三河
四瀆五湖七澤溪谷川源五方行雨龍王風
雲雷電隂暘主宰府界縣境諸廟神祗城隍
社令三界應感一切神靈臣聞至道先天髙
眞起教著名萬象覆育群生忱辭旣達於嚴
恭洪造必垂於昭應今某以祗膺綸命夤奉
邦條務清儉以愛民効公忠而許國屬以藴
隆爲沴優渥未霑夙禱髙穹冀臻靈感(謝/云)果
臻靈感琅函發藴誦微妙之眞文滛席陳儀
具芳馨之美薦披迎飛從欽想層靈伏願虎
節龍旂暫出鴻濛之境雲軿鶴馭少臨祕䆳
之宫鑒其顒若之孚歆此菲然之禮庶誕膺
於景福普垂祐於蒼黔臣等無任瞻天望聖
激切延請之至奉迎大駕
　　　降聖上茶初獻散花
　　　各稱法位
具位臣某等謹同誠上啓
虚无三境至尊三界醮筵列聖咸望洪慈洞
開明鑒臣聞太極函三闢兩儀於恍惚輕清
得一著列象於昭回握璿璣而運五行震風
霆而均四序裁成庶彚陶育群生雖眞筌垂
造化之私然俗諦有隂陽之患今某以久愆
大潤將害嘉生惕厲省躬憂勞軫念夙按熏
崇之範聿申懇禱之誠冀慈衞以丕周(雨云/果霶)
(霑面普洽雪云/果睍銷而普洽)嚴科備舉馨醮嗣陳庸(祗迓/昭答)
於天休庶保康於厖俗臣等叨承教典獲預
關行設醮詞誠謹當宣奏
　　　宣詞
按如詞㫖備切至忱仰惟
三境髙尊九清上聖紫極炳靈之列曜丹臺
無鞅之飛仙下濟威光俯歆丹懇伏願珠𨇠
順軌玉燭均調隂陽和而風雨時祥祉臻而
妖氛息提封千里永治於康年比屋萬家各
諧於安堵覃均動植俱遂生成臣等無任懇
切之至再拜上香酒陳亞獻
　　　奏樂
臣謹重誠上啓
五嶽眞聖四瀆神祇福地靈曹名山主宰興
雲致雨一切威靈伏以慱厚推尊方輿宅聖
或中分於洞府或髙配於星𨇠蓄泄風雲均
調雨露幽賛明君之化輔承宰制之功凡屬
含生溥膺嘉祐今某伏爲當境偶愆時雨久
亢常暘夙露誠祈(冀/果)臻精感修壇蕆事巳告
於釐成馨醮陳儀載蠲於嚴格伏惟隂陽主
宰嶽瀆柔祇洞天紫府之靈官福地名山之
列聖上符眞貺下濟斯民然願守禦安寧井
閭綏靖畎畒常豐於潤澤倉箱永贍於資儲
矧伊動植之微盡荷霑濡之惠臣等無任恭
虔酒陳終獻
　　　奏樂
臣謹重誠上啓
扶桑大帝暘谷神君洞淵龍王九江水帝四
瀆源王三河四海十二河源溪江川海下元
主宰興雲致雨水府威靈伏以包天帶地聿
彰潤下之功習坎盈科式恊至柔之德極洪
深而莫測亘汗漫以難窮靡宅仙游曷明善
利總陞沉而効職一禍福以承天有感必通
無幽不燭今某以時暘作沴天澤愆期怵惕
之心匪遑於夙寤懇祈之素冀格於靈通精
齋具薦於殊熏淨醮式嚴於丕享伏惟四溟
至聖百榖神王盡鱗屋之幽潜率龍宫之邃
宻暫辭貝闕來降眞庭歆兹菲薄之修鑒此
精誠之禱宻扶穹昊溥祐蒼黔正令順時合
五行而有序興雲致雨澤萬物於無方農田
酬耒耜之勞境邑荷豐穰之賜臣等無任再
三懇禱之至誠惺誠恐稽首再拜奠湯
　　　嘆道宣䟽
臣謹重誠上啓
太上三清昊天玉皇上帝九品髙眞十方上
聖諸天諸帝眞經眞師周天列宿海嶽龍神
三界應感一切眞靈今則醮禮旣陳齋誠巳
達靈音罷奏仙範停宣塵境喧凡久駐飈輪
之駕雲霄杳邈將迴丹漢之居延百福於豐
年保三登於歳序臣與醮官等無任攀戀望
恩激切奉辭之至誠惶誠恐稽首再拜奉辭
大駕
　　　舉送神頌
　　　舉存神燒香
　　　髙功復爐
香官使者左右龍虎君侍香諸靈官當令臣
向來設醮之所自終生金液丹碧芝英百靈
衆眞交㑹在此香火爐前當願十方仙童玉
女接侍蘭煙傳臣向來所啓之誠速達俓御
至眞无極大道
三清上聖
昊天玉皇上帝(御前)
　　　知磬舉出堂頌出戸
　　　引至六幕堂


道門科範大全集卷之十七










道門科範大全集卷之十八
　　　廣成先生杜光庭刪定
　靈寳祈求雨雪拜章儀
　　夕景行道
　　　法事陞壇如式
　　　舉各禮師存念如法
　　　髙功宣衞靈呪
五星列照煥明五方水星却災木德致昌
熒惑消禍太白辟兵鎭星四據家國利亨
名刋玉簡字録帝房乗颷散景飛騰太空
出入冥無逰宴十方五雲浮蓋招神攝風
役使萬靈上衞仙翁和與道合眞
　　　鳴法皷二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官各三十六人出出者嚴裝
顯服冠帶垂纓關啓玄壇土地方域神眞臣
今建壇行道謹奉爲入意其諸情悃巳録告
聞願得
太上十方至眞道炁靈寳瑞光下降流入臣
等身中令臣所啓之誠速達俓御
至眞无極大道
三清上聖
昊天玉皇上帝(御前)
　　　請稱法位
具位臣某與合壇官衆等謹同誠上啓
虚无自然元始天尊无極大道太上道君太
上老君混元上德皇帝太上開天執符御曆
舍眞體道昊天土皇上帝上宫紫微天皇大
帝中天北極紫微大帝聖祖上靈髙道九天
目命保生天尊大帝承天効法厚德光大后
土皇地祗元天大聖后五福十神太一眞君
三十三天帝君東華南極西靈北眞仙都玉
京七寳滛臺紫微上宫靈寳帝君明皇道君
三十六部尊經玄中大法師上相上宰上保
上傅三皇五帝十一大曜星皇君天地水三
官北斗十元星君二十八宿星君九宫十精
太一眞君北極四聖眞君水府扶桑大帝晹
谷神君洞淵龍王十洞五嶽九江水帝八海
龍王三河四海五湖七澤溪谷川源名山洞
府靖廬福地五方行雨龍王風伯雨師雷公
電母雲煙將吏府界縣境諸廟福神三界應
感一切眞靈臣聞清靜希微字之曰道隂陽
舒慘本之於天惟天故能佑下民惟道故能
育萬物以時愆潤澤民困焦枯祗祓琳宫䒠
嚴挂席按眞科於三洞下眞馭於九清昭俟
眞休冀諧精感(謝/云)昭荷靈休亟諧精感今則
告祈畢事拜表言功臣等皈身皈神皈命
太上无極大道三界威靈伏願俯垂慈鑒上
至无極道前
　　　唱禮十方
臣聞髙明之應雖曰無聲慱覆之私允彰不
宰蓋玄虚之至教著禳禬之沖科蠲祓宜先精
純斯達盪除災沴和正隂陽或歳偶炎烘或
時逢飢饉儻傾誠禱必荷靈休今爲當境以
氣序愆常雨暘靡若欽修妙藴柢欵廖旻冀
上聖之矜憐霈湛恩而均注(祈雷/云)冀瑞色之
浮空總農田之沃潤(謝雨/云)果上聖之矜憐霈
湛恩而均注(謝雷/云)果上聖之垂恩降祥▲而
沃潤惠霑合境澤被群元臣等叨預齊熏克
周容典尚慮敷宣謬誤持誦遺忘積此過九
懼招冥譴敢惻躬而謝咎祈善貸以推慈廣
宥前非㑹臻丕貺然願權衡順合舒慘適時
副郡邑之傾虔總黔黎之樂業禍沉九地福
及十方稽首禮謝
無上至眞三寳

道門科範大全集卷之十八










道門科範大全集卷之十九舍七
　　　廣成先生杜光庭刪定
　文昌注禄拜章道場儀
　　啓壇行道
　　　法事陞壇如式
　　　都講舉各禮師存念如法
　　　髙功宣衞靈呪
五星列照煥明五方水星却災木德致昌
熒惑消禍太白辟兵鎭星四據家國利亨
名刋玉簡字録帝房乗飈散景飛騰太空
出入冥無遊宴十方五雲浮蓋招神攝風
役使萬靈上衞仙翁和與道合眞
　　　鳴法皷二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官各三十六人出出者嚴裝
顯服冠帶垂纓關啓玄壇土地方域神眞臣
今靜夜陞壇行道謹奏爲入意其諸忱悃巳
録告聞願得
太上十方至眞道炁靈寳瑞光下降流入臣
身中令臣所啓之誠速達徑御
至眞无極大道
三清上聖
昊天玉皇上帝(御前)
　　　請稱法位
具位臣某與臨壇官衆等謹同誠上啓
太上虚无自然元始天尊(次啓/九皇)九天上帝三
十六大天帝三十二天天帝諸天上帝紫微
太微坦帝座星君五帝三元上眞三十六部
尊經玄中大法師十一大曜星君北斗南辰
星君二十八宿星君東璧文章星君七星賢
良眞君十二宫神眞君文昌星君三台星君
進賢星君少衆星眞君圓穹星宿眞君上清
太微南朱文昌眞人太上九氣文昌宫仙官
建生星斗眞君青城山九天丈人眞君潜山
九天司命眞君廬山九天採訪使者眞君五
嶽聖帝四瀆源王司禄主者職貢舉眞君英
顯武烈忠祐廣濟王貢舉掌籍考校官屬道
德應感一切眞靈臣等今故燒香願以是功
德上爲宗廟先靈天子王侯土地寮屬經籍
度師隱居山林巖棲學眞之士同學之人醮
官某等家億曽萬祖父毋師長九親姻旋天
下人民飛行蠢動一切衆生今故燒香皈身
皈神皈命
太上十方靈寳自然至眞无極大道惟乞原
赦前世今生生死宿對重過得免離三惡五
道十苦八難九厄之中願臣等心智開明凡
所云爲永與道合所啓靈感上御
至眞无極道前
　　　唱方懴方
臣法衆等志心皈身皈神皈命
十方无極大道太上靈寳天尊以今建壇焚
香懴悔臣聞率性爲道本無愚智之殊因物
而遷斯有聖凡之别儻攺過而不憚則入道
以何難以今醮官某等爰從歷生至于今日
有髙明之智而爲物所蔽有玄虚之體而爲
情所昏一性不能存存五官從而擾擾惡因
以積善益以微事親不誠制行不果昧清心
而應物毎縱欲以恣情文過飾非見利忘義
以刻薄之行而背師訓以𥚹淺之見而謗眞
風意循回邪行多隱僻蔽人之善而揚人之
惡護己之短而矜巳之長詬嫚眞靈凌蔑長
上辱人求勝逞志作威稔三業之愆積六根
之罪或録於三官九府或書於五帝四司今
則啓靈寳之仙科駐行宫於淨宇對列聖而
懴謝體妙道以操修伏願衆聖垂慈洪恩普
宥削咎愆於旣往斷惡果於將來洗身器而
一新復性根之無染開發群心之用恪奉三
寳之尊小臣之關奏感通醮者之祈求必獲
恩均動植福遍幽冥臣等稽首禮謝
無上至眞三寳
　　　三禮
　　　重稱法位
具位臣某等謹同誠上啓
洞眞自然元始天尊洞玄大道玉宸道君洞
神大道混元老君昊天玉皇上帝南極天皇
大帝北極紫微大帝后土皇地祇一切明皇
道君七曲山司禄主者職貢舉眞君主掌桂
籍侍從官屬一切威靈臣聞妙道無名泊𠔃
天地之始强名曰大泛𠔃品物之歸爲之始
則周流而不見其終爲之歸則作成而各遂
其性帝運希夷之道神賛生成之權沐上帝
之陶甄亦明神之輔相此兩儀所以有不宰
之德而明神所以立裁成之功醮官某等叨
大帝之生成荷明神之化育磨礲鈍質斵削
庸材欽承造物之洪鈞導迎威靈之敷佑風
聞壇席仰格髙眞仗玄門祭酒之官致寸心
願仕之懇況奉精欵敢不上聞爰有心誠謹
當宣奏
　　　宣詞
諱觀詞語灼見誠衷方注想於靈壇諒潜通
於眞域爐馥達心香之香雲衢緲仙仗之臨
森寳座於淨筵散玉花於靈境恩惟
三清上聖十極髙尊玄中大法師靈寳至眞
俯賜矜憐誕垂昭應勑監察曹屬侍經威神
里域眞官城隍社令同心恊德營衞壇場肅
清内外滌蕩妖魔使臣等氣定神凝思念立
感啓奏上達齊功克諧臣等誠惶誠恐頓首
再拜謹啓以聞
　　　舉十二願
　　　舉存神燒香
　　　髙功復爐
香官使者左右龍虎君侍香諸靈官當令臣
向來靜夜行道之所自然生金液丹碧芝英
百靈衆眞交㑹在此香火爐前當願十方仙
童玉女接侍蘭筵傳臣向來所啓之誠速達
徑御
至眞无極大道
三清上聖
昊天玉皇上帝(御前)
　　　知磬舉出堂頌出戸
　　　引至六幕堂
道門科範大全集卷之十九





道門科範大全集卷之二十(二十一二/十二同卷)舍八
　　　廣成先生杜光庭刪定
　文昌注禄拜章道場儀
　　清旦行道
　　　法事陞壇如式
　　　都講舉各禮師存念如法
　　　髙功宣衞靈呪
青陽虚映耀日回靈神虎辟邪飛天流鈴
摧奸滅試萬魔束形九微迴道八威攝精
千眞校録三元蕩清左嘯中黄右筞六丁
七轉八合周旋天經聖化巍巍大道興行
慶雲流布合景黄庭和與道合眞
　　　舉鳴法鼓二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直曰香官各三十六人岀出者嚴裝
顯服冠帶垂纓關啓玄壇土地方域神眞臣
今清旦陞壇行道謹奏爲入意其諸忱悃巳
録告聞願得
太上十方至眞道炁靈寳瑞光下降流入(臣)
等身中令臣所啓之誠速達徑御
太上无極大道
三清上聖
昊天至尊玉皇上帝(御前)
　　　請稱法位
具位臣某與合壇官衆等謹同誠上啓
太上虚无自然元始天尊玉晨大道靈寳天
尊萬天教主道德天尊昊天至尊玉皇上帝
南極天皇大帝北極紫微大帝后土皇地祇
聖母元君三十六天天帝三十二天天帝諸
天上帝五帝三元上眞三十六部等經玄中
大法師十一大曜星君北十南辰星君二十
入宿星君東璧文章星君七星賢良星君十
二宫神眞君文昌星君三台星君進賢星君
少衆星眞君圎穹星宿眞君上清太微南朱
文昌眞人太上九氣文昌宫仙官建生星斗
眞君青城山九天丈人眞君潜山九天司命
眞君廬山九天採訪使者眞君五嶽聖帝四
瀆源王司禄主者職貢舉眞君英顯武烈惠
祐廣濟王貢舉掌籍考校官屬道德應感一
切眞靈臣聞陶成萬物孰窺道德之功總轄
群倫難議幽冥之宰況貴賤之階品係儒士
之屈伸建百官而古今謂之天工章五服而
聖賢屬之天命將以允諧庶績分理兆民翊
扶道德之權輔導幽冥之政醮官某自揆凡
庸之質均蒙化育之恩業儒術以操修冀科
名之利達蠲明誠意敬設華壇時當蕆事之
初儀舉告眞之始今則夜漏已盡晨曦漸昇
雲路澄明咸徯飄颻之斾煙壇凝靄共瞻粹
穆之容羽䙱儀鸞儒冠立鵠載揚仙範仰格
眞靈庶憑悃愊之懃以致祈求之懇臣某棲
身道境委質玄階達濁世之傾虔導洪恩之
流布況奉詞欵敢不上聞爰有心誠謹當宣
奏
　　　宣詞
諦詳詞語灼見誠心上聖卑其聽於杳冥之
間凡庸盡其性於恍惚之際旣幽冥之交格
宜祈懇之克諧庶幾蕞爾之軀獲被霈然之
澤續騰芬馥俯薦翹懃臣聞有物混成特先
於天地其名不去長閱於古今證之者曰聖
曰神玩之者觀妙觀徼廓爲梵氣孰議根元
惟以清以寧以靈理齊一貫凡有能有爲有
守義許同歸原此道之流行係一人之明哲
以今清旦陞壇行道請法衆等運兹初捻上
香願此香煙騰空俓上供養
洞眞自然元始天尊洞玄大道玉宸道君洞
神大道混元老君昊天玉皇上帝一切明皇
道君臣等皈身皈神皈命首體投地以是捻
香功德上祝
當今皇帝伏願福與天而無盡德並日以俱
新功濟生靈恩均動植百蠻面内萬國歸仁
播混元清静之風鼓大道中和之化後良登
用姦宄潜消今故燒香自皈依
道尊大聖衆至眞之德得道之後保天長存
和與道合眞
臣聞三十六部玄言超凡立道千億無量勝
論出慾演眞燦典籍於璧星出圖書於河洛
説不說之理窮無窮之端啓道重玄敷揚衆
妙鋪張混元之祕發露聖神之心際此妙縁
敢忘報本以今清旦陞壇行道請法衆等運
兹二捻上香願此香煙騰空俓上供養
太上三尊玉帝大帝說法演教髙眞臣等皈
身皈神皈命首體投地以是捻香功德歸流
醮官某家九玄七祖滯魄幽魂伏願蕩滌罪
根達朱陵而開度超昇道岸遊仙闕以逍遥
流慶緒以源源熾遺芳而燁燁見在尊親同
霑利樂伏願黒書削咎青簡延齡復道性之
昭明介純禧而安逸今故燒香自皈依
經尊大聖衆至眞之德得道之後昇入無形
和與道合眞
臣聞玄之又玄大而化之謂之聖道非常道
神而明之存乎人爰自一以分三孰函三而
爲一必資證入之妙以暢希夷之風兹嚴儒
冠仰延眞馭以今清旦陞壇行道請法衆等
運兹三捻上香願此香煙騰空俓上供養
三境元尊至聖諸君上靈傳教度人衆聖臣
等皈身皈神皈命首體投地以是捻香功德
歸流醮官某等標名禄籍増算壽書沐三境
之垂光荷千眞之錫祐災殃蕩滅福祉駢臻
今故燒香自皈依
師尊大聖衆至眞之德得道之後永保長存
加與道合眞
　　　唱方懴方命魔三啓三禮
　　　重稱法位
具位臣某與合壇官衆等謹同誠上啓
太上无極大道三境至尊昊天玉皇上帝十
方大聖三十六部尊經玄中大法師靈寳衆
眞五帝三官圎穹玄象天曹一切靈仙洞天
嶽瀆聖衆司禄主者職貢舉眞君掌籍考校
官屬道德應感一切眞靈臣聞道法自然合
大和而普濟上善若水凡有欲以必從黙推
降監之端灼有相因之理竊惟好德居五福
之一積善爲成名之先若泉之有源若木之
有本是以上天所𢌿必稔之以好德之因明
神所臨必導之以積善之路醮官某夙承道
化幸沐眞風知作德以開致福之源念積善
以立成名之本懼夙愆之障礙撫弱質以兢
惶是用啓玉笈之眞科延仙都之飈馭惟冀
上天錫智明神啓衷作德而魔障不侵爲善
而惡縁不奪享備身之五福遂兼濟之夙心
舉家之長少蒙休闔㑹之簮紳同享尚慮醮
官某等爰從上世逮及今生或三業之成愆
或六根之積惡或在日宫月府而末貸或在
天曹地司以未原並冀赦除普蒙恩宥東華
青簡南極丹書紀積善之因錫榮華之慶所
祈進達獲契情誠先亡離苦以昇天見在延
齡而増福普均蠢動咸遂生成上明
天尊化育之慈下副臣等歸誠之願謹拜啓
以聞
　　　知磬舉十二願
　　　舉存神燒香
　　　髙功復爐
香官使者左右龍虎君侍香諸靈官當令臣
向來早朝陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速達俓御
至眞无極大道
三清上聖
昊天玉皇上帝(御前)
　　　舉出堂頌
　　　出户
　　　引至六幕堂


道門科範大全集卷之二十












道門科範大全集卷之二十一
　　　廣成先生杜光庭刪定
　文昌注禄道場儀
　　臨午行道
　　　法事陞壇如式
　　　都講舉各禮師存念如法
　　　髙功宣衞靈呪
丹靈朱火炎霞激風赤輪剛運天光八衝
迸威包羅交變萬方流金豁落群魔滅蹤
辟奸破妖明耀元功金符召制躡雲筞龍
謡歌慶㑹散花太空神化宜運四極安隆
伏御帝前罔有不恭和與道合眞
　　　舉鳴法皷二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官各三十六人出出者嚴裝
顯服冠帶垂纓關啓玄壇土地方域神眞臣
今臨午陞壇行道謹奏爲入意其諸忱悃巳
録告聞願得
太上十方至眞道炁靈寳瑞光下降流入臣
等身中令臣所啓之誠速達俓御
太上无極大道
三清上聖
昊天玉皇上帝(御前)
　　　請稱法位
具位臣某與合壇官衆等謹同誠上啓
太上虚无自然元始天尊(次啓/九皇)九天上帝三
十六天天帝三十二天天帝諸天上帝紫微
太微垣帝座星君五帝三元上眞三十六部
尊經玄中大法師十一大曜星君北斗南辰
星君二十八宿星君東璧文章星君七星賢
良眞君十二宫神眞君文昌星君三台星君
進賢星君少衆星眞君圎穹星宿眞君上清
太微南朱文昌眞人太上九氣文昌宫仙官
建生星斗眞君青城山九天丈人眞君潜山
九天司命眞君廬山九天採訪使者眞君五
嶽聖帝四瀆源王司禄主者職貢舉眞君英
顯武烈忠祐廣濟王貢舉掌籍考校官屬道
德應感一切眞靈臣聞徧覆包函運玄功而
莫測聰明正直賛道化於無窮惟至大故爲
群品之所依惟至神故爲凡庸之所託自樸
散而爲器任官必惟其人善人爲不善之師
才士爲不才之養醮官某安居濁俗業習儒
冠執古御今以侍熈朝之網羅研精覃思以
應有司之科目念得失之有命知富貴之在
天求而弗獲者下愚夙障之纏感而必從者
至眞大慈之澤是用伸虔祈之素悃啓太上
之靈科望閶闔於杳冥神游玉陛散芳馨於
寥廓黙想金容臣等奉寳籙之玄文宣瓊京
之至教屬兹傾懇當爲申騰臨午詞誠謹當
宣奏
　　　宣詞
諦觀詞語灼見至誠諒上聖之垂憐眷此心
之輸欵赦過尤而冰釋錫禄算以川増載馥
爐薫俯伸丹悃臣聞域中四大而王與其尊
洪範九疇而皇建其極賢能資之以登用人
民頼之以安寧以今臨午陞壇行道請法衆
等運兹初捻上香願此香煙騰空俓上供養
太上三境至尊无極道寳臣等皈身皈神皈
命首體投地以是捻香功德上祝
當今皇帝伏願壽若南山福如巨海兵戈偃
息大一統以無疆海宇乂寧占五星之同色
賢士不遺於草野俊民咸覲於清光錫福庶
民阜成萬彚今故燒香自皈依
道尊大聖衆至眞之德得道之後保天長存
和與道合眞
臣聞濁世大恩無如生育之重凡人遺體固
宜論報之難此身因之以有爲此道頼之而
有立以今臨午陞壇行道請法衆等運兹二
捻上香願此香煙騰空俓上供養
太上瓊樓玉檢一切經寳臣等皈身皈神皈
命首體投地以是捻香功德歸流今辰醮官
某家資度億曽萬祖九世先靈伏願錬沐神
魂超出群迷之徑滌除愆咎别生景福之天
入希夷門斷輪迴路光生閥閱慶流子孫見
在尊親同霑利樂伏願眞氣集而盛充谷神
全而和暢福基愈固壽算増延今故燒香自
皈依
經尊大聖衆至眞之德得道之後昇入無形
和與道合眞
臣聞禄豈徒致致之必有其基名豈徒成成
之必有其本禄以善積而始致名因德修而
及成以今臨午陞壇行道請法衆等運兹三
捻上香願此香煙騰空俓上供養
太上玄都瑶闕證眞一切師寳臣等皈身皈
神皈命首體投地以是捻香功德歸流醮官
某伏願天啓智能神扶德業俾善功之山積
致科名之鼎來除已往之愆集有餘之慶所
有行年之上命運之中或暗曜臨身或黙符
加運或值運元之衝破或當氣本之衰微上
願各沐玄休仰承道廕變凶爲吉注禄延齡
今故燒香自皈依
師尊大聖衆至眞之德得道之後永保長存
和與道合眞
　　　唱方懴方命魔三啓三禮
　　　重稱法位
具位臣某與合壇官衆等謹同誠上啓
太上无極大道三境至尊昊天玉皇上帝十
方大聖三十六部尊經玄中大法師靈寳衆
眞五帝三官圎穹玄象天曹一切靈仙洞天
嶽瀆聖衆司禄主者職貢舉眞君掌籍考校
官屬道德應感一切眞靈臣聞髙者下者皆
妙道之委形生之畜之盡一元之沖氣道寔
一元之祖孰測其神人處兩儀之中獨鍾其
秀雖曰九流之異俱禀五行之和或星宿儲
精或山川孕粹寔資造化之陶冶以爲道德
之塤箎賦以英靈𢌿之妙用渾若樸而曠若
谷事善能而動善時所以立政教於庶民發
中和於萬國醮官某託玄功之橐籥荷造化
之肧胎洪恩未報於㳙埃浮世虚叨於歳月
願應明時之舉以酬平日之心毎懼業障洪
深福縁鮮薄恭致齋明之醮夙開蠲潔之壇
憑妙範以薦誠藉爐熏而致懇伏願九清垂
盻列聖流光憫以洪慈開以大宥所有醮官
某爰從歷劫逮及今生不悟正眞罔知經戒
縱情恣慾背義爲非積惡甚多擢髮難數譴
逮先祖殃流後昆今投解謝之門冀得自新
之路未赦者蒙赦未原者蒙原應其干禄之
心聽其歸誠之願變災衰之運爲吉慶之期
丹桂髙科遂生平之素志黄耉鮐背與盛世
以同休均福利於群生覃恩光於八極上明
天尊大慈之澤下副臣等歸命之誠謹拜啓
以聞
　　　知磬舉十二願
　　　舉存神燒香
　　　髙功復爐
香官使者左右龍虎君侍香諸靈官當令臣
向來臨午陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速逹俓御
至眞无極大道
三清上聖
昊天玉皇上帝(御前)
　　　舉出堂頌出户
　　　引至六幕堂

道門科範大全集卷之二十一
道門科範大全集卷之二十二
　　　廣成先生杜光庭刪定
　文昌注禄道場儀
　　晚朝行道
　　　法事陞壇如式
　　　都講舉各禮師存念如法
　　　髙功宣衞靈呪
五星髙耀瑞氣飛浮元始集神天地交周
玉符寳節嘯命徹幽擲火揚威奸凶無留
萬魔振伏紛葩却消摧怪滅惡道炁周流
神光照夜隂翳俱收萬神降格扇景乗颷
群生咸遂惠遍神州和與道合眞
　　　鳴法皷二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官各三十六人出出者嚴裝
顯服冠帶垂纓關啓玄壇土地方域神眞臣
今靜夜陞壇行道謹奏爲入意其諸忱悃巳
録告聞願得
太上十方至眞道炁靈寳瑞光下降流入臣
等身中令臣所啓之誠速達俓御
至眞无極大道
三清上聖
昊天玉皇上帝(御前)
　　　請稱法位
具位臣某與合壇官衆等謹同誠上啓
太上虚无自然元始天尊(次啓/九皇)九天上帝三
十六天天帝三十二天天帝諸天上帝紫微
太微垣帝座星君五帝三元上眞三十六部
尊經玄中大法師十一大曜星君北斗南辰
星君二十八宿星君東璧文章星君七星賢
良眞君十二宫神眞君文昌星君三台星君
進賢星君少衆星眞君圎穹星宿眞君上清
太微南朱文昌眞人太上九氣文昌宫仙官
建生星斗眞君青城山九天丈人眞君潜山
九天司命眞君廬山九天採訪使者眞君五
嶽聖帝四瀆源王司禄主者職貢舉眞君英
顯武烈忠祐廣濟王貢舉掌籍考校官屬道
德應感一切眞靈臣聞混元立道納品彚於
洪鈞列聖分司輔陶成之大德森羅列宿下
應中華紫微太微則主張於賢能南極北極
則注擬於爵禄東璧實圖書之府南星列賢
良之宫貴賤有司壽命有局總轄係天中之
宰賛行則地上之神泰山兼官職之曹七曲
持貢舉之柄髙卑玄用綱紀交參登庸俊良
輔翊邦政見天人之迭應知幽顯之相資格
太和於生靈用潜扶於梵氣豈特屬皇朝之
重典抑亦爲上帝之玄機醮官某叨大道之
陶甄荷明神之廕祐冀成名於當世庶行巳
於盛時上報洪恩下攄素志仗霞衣之淨侣
開雲笈於靈壇洗心棲神祈天請命臣致身
眞宇闡教人間當關達於齋禋式廣宣於慈
澤況奉精欵敢不上聞靜夜詞誠謹當宣奏
　　　宣詞
諦觀詞語灼見至誠所以吿眞者曲盡其方
寸之勤所以獲祐者必應其祈求之願續騰
芬馥俯罄精虔注想彌深仰祈昭鑒臣聞太
清演教貫虚靜以爲心尼父宣猷本中庸而
率性扇玄風於柱下傳奥㫖於洙濵惟皇天
未䘮斯文致聖道不斷如帶隆兹至教允屬
明君以今靜夜陞壇行道請法衆等運兹初
捻上香願此香煙騰空俓上供養
洞眞自然元始天尊洞玄大道玉宸道君洞
神大道混元老君太上昊天玉皇上帝一切
明皇道君臣等皈身皈神皈命首體投地以
是捻香功德上祝
當今皇帝伏願一德彌隆皇極永建黔首悉
沾於化雨青衿咸沐於教風耳目股肱俱星
辰之鍾秀左右前後皆嶽瀆之降神壽齊箕
翼之遐福等岡陵之固今故燒香自皈依
道尊大聖衆至眞之德得道之後保天長存
和與道合眞
臣聞寳珠垂黍敷妙法以難思玉局傳經演
眞詮之至正耀先天之法炬燭群品之迷途
眷兹入道以超凡必念此身之所本以今靜
夜陞壇行道請法衆等運兹二捻上香願此
香煙騰空俓上供養
虚无三境至尊昊天玉皇上帝一切明皇道
君臣等皈身皈神皈命首體投地以是捻香
功德歸流醮官某家九玄七祖歷世宗祧伏
願罪業冰消性根月朗逍遥三界之境遨遊
士寳之林垂福禄於後昆覃榮光於來裔見
在尊親同霑利樂伏願眞元愈固永延南極
之齡福祉駢臻長荷太清之廕今故燒香自
皈依
經尊大聖衆至眞之德得道之後永保長存
和與道合眞
臣聞鋪張道妙必資德道之上眞敷暢玄風
允頼重玄之至聖察群倫之根品應凡俗之
純誠位間天人理通幽顯以今靜夜陞壇行
道請法衆等運兹三捻上香願此香煙騰空
俓上供養
道經師寳天尊昊天玉皇上帝一切明皇道
君臣等皈身皈神皈命首體投地以是捻香
功德歸流醮官某等伏願恩覃六趣澤及四
生萬靈共慶於三登四海悉臻於五福升法
橋於道岸咸免輪迴頒符命於幽扄普蒙開
度伏願醮官某惡縁斷絶善果圎成或寸長
之可書俾榮名之成遂庶推廣濟仰答陶甄
今故燒香自皈依
師尊大聖衆至眞之德得道之後永保長存
和與道合眞
　　　唱方懴方命魔三啓三禮
　　　重稱法位
具位臣某與合壇官衆等謹同誠上啓
太上无極大道三境至尊昊天玉皇上帝十
方大聖三十六部尊經玄中大法師靈寳衆
眞五帝三官圎穹玄象天曹一切靈仙洞天
嶽瀆聖衆司禄主者職貢舉眞君掌籍考校
官屬道德應感一切眞靈臣聞皇天無親惟
善人之是與明道若昧貴上士之勤行金口
所傳瓊編攸著是知成已以成物率本於誠
明有德必有言寔由於操履蓋士之學也爲
道而道之傳也以文儻行有餘而學文則文
不浮於實行惟文行之兩勝宜事業之有光
斯古今以得賢爲難而明哲以知人爲病諒
髙眞之所祐必文行之相符醮官某爲儒家
者流學聖人之道質性昏塞操守卑凡知道
之在我而見之不明知行之難成而行之不
力耗耳目以逐末弊精神而背眞致黒簿之
多愆歎雲程之尚阻今則皈依
大道自悔前非履百行以無矜存一眞而克
已以爲干禄之本以爲事天之儀仰冀眞慈
俾諧志願錫以超騰之翼啓其經濟之圖臣
某謹爲考仙範於琅函露天章之雲篆關申
三界懴謝十方注想陳詞依時行道燈然法
炬燭昏暗以流光香達誠衷徹虚无而昭格
伏願玄都紫府金闕玉京萬聖垂覆祐之慈
千眞播護持之澤勑下三境普告諸天降福
延齡除災滅障上解宿曜十二次舍之厄下
禳九宮八卦分野之災一切積殃無邊重譴
前𡨚往債故殺誤傷三業六根縱溢過犯因
今懴悔咸乞蕩除使冀科名早諧利達上願
聖祚享無疆之曆皇圖膺不拔之基兵革不
興邊烽罷儆旱蝗不作休徵來臻俯冀七祖
超升九幽罷對五苦齊登於道岸三途俱沐
於玄風大霈恩光普均品彚上明
天尊大慈之澤下副臣等歸命之誠謹啓以
聞
　　　知磬舉十二願
　　　舉存神燒香
　　　髙功復爐
香官使香左右龍虎君侍香諸靈官當令臣
向來靜夜陞壇行道之所自然生金液丹碧
芝英百靈衆眞交會在此香火爐前當願十
方仙童玉女接侍蘭煙傳臣向來所啓之誠
速達俓御
至眞无極大道
三清上聖
昊天玉皇上帝(御前)
　　　舉出堂頌出戸
　　　引至六幕堂
道門科範大全集卷之二十二





道門科範大全集卷之二十三(二十四/同卷)舍九
　　　廣成先生杜光庭刪定
　文昌注禄拜章道場儀
　　祝神行道
　　　法事陞壇如式
　　　舉各禮師存念如法
　　　髙功宣衞靈呪
五星列照煥明五方水星却災木德致昌
熒惑消禍太白辟兵鎭星四據家國利亨
名刋玉簡字録帝房乗飈散景飛騰太空
出入冥無遊宴十方五雲浮蓋招神攝風
役使萬靈上衞仙翁和與道合眞
　　　鳴法皷二十四通
　　　髙功發爐
無上三天玄元始三炁太上五靈老君召出
臣等身中三五功曹左右官使者左右捧香
驛龍騎吏侍香金童傳言散花玉女五帝直
符直日香官各三十六人出出者嚴裝顯服
冠帶垂纓關啓玄壇土地方域神眞臣今陞
壇行道謹奏爲入意其諸忱悃巳録告聞願
得
太上十方正眞道炁靈寳瑞光下降流入臣
等身中令臣所啓之誠速達俓御
太上无極大道
三清上聖
昊天王皇上帝(御前)
　　　請稱法位
具位臣某與合壇官衆等謹同誠上啓
七曲山司禄主者職貢舉眞君英顯武烈忠
祐廣濟王英惠皇后貽慶善惠公柔應賛祐
助順靜正夫人濟美公善助夫人承𥙿公順
助夫人威烈公主掌桂籍侍從官屬一切威
靈臣聞神不可測擴睿智以無方民莫能明
運威靈而接物仰惟水府之眞宰宅乃七曲
之秀峯紫闉髙照於潼江行宮普遍於列郡
雲行雨施雷厲風飛英靈鑒燭以無遺睿澤
霶流而不息布穹蒼之化育握禍福之樞機
無感弗通有祈必應醮官某欽崇玄典嚴啓
仙科伏願寳節丹幢暫離於洞府雲駢飈馭
來集於華壇監悃愊之拳拳流恩光於湛湛
(臣)等無任激切依歸之至酒陳初獻
　　　奏樂
具位臣某等謹重誠上啓
七曲山司禄主者職貢舉眞君合祠一切眞
靈臣聞惟道善貸救人而無棄人至聖弗居
不德是以有德以凡求聖則疑於曠絶以聖
應凡則出於慈光仰惟
七曲山職貢舉眞君洞造道微深入聖域爲
儒七十三代歷世數千百年昭雲漢之詞章
凛冰霜之威烈剪妖孽於指顧之頃震風霆
於呼吸之間澤利含情恩霑庶彚奪蜀民之
命於豺狼之口納坤維之地於仁壽之郷蠢
蠢何知蚩蚩罔覺磨蜀山而勒石不足以紀
其德竭岷江而染毫不足以書其功豈謂至
眞應接凡士恍惚錫半宵之夢須㬰應一介
之求是謂道髙而無棄乎人德大而不有其
德今醮官某欽仰聖烈嚴啓華壇願垂降鑒
之慈俯遂凡庸之悃屬臣關奏敢不申騰所
有青詞謹當宣奏
　　　宣詞
諦觀詞語灼見至誠激切懃拳曲盡心聲之
發齋莊恭敬恍臻神鑒之臨享此夕之多儀
介光亨之景福吉無不利迄用有成臣等無
任傾虔懇禱之至酒陳亞獻
　　　奏樂
臣聞上天無爲頼神威之翊賛大道至妙資
神德以敷宣如兩曜爲天之光明若北斗作
帝之喉舌惟道德之脗合致體用之相資仰
惟七曲山職貢舉眞君與天爲徒執古之道
受上帝之眷命分下土之宏綱木馬汗流見
大慈之能勇雨途火熾知得一以矅靈今某
欽仰德威重伸丹悃伏願不行而至顯妙用
之無方所欲必從體天心而布惠臣等無任
傾虔祈祝之至酒陳終獻
　　　奏樂
臣謹重誠上啓
七曲山職貢舉眞君合祠一切眞靈臣聞自
誠自明禮載前知之妙作睿作聖書名立極
之端惟淵懿以資深斯眇綿而作炳擴神明
而洞照本濬哲之流光仰惟七曲山職貢舉
眞君心醉群經神凝奥㫖超然自得旣乃聖
而乃神用之無窮宜能定而能應傳先儒之
心印掌士子之文衡醮官某欽仰眞儀禮周
薦獻伏願俯憐愚魯命巨鑿以破心孚佑顓
蒙賜綵筆而待問臣等無任傾虔慕戀之至
上香再拜奠湯
　　　舉法事
　　　重稱法位
具位臣某與闔壇官衆等謹同誠上啓
七曲山司禄主者職貢舉眞君英顯武烈忠
佑廣濟王主掌桂籍侍從官屬一切威靈臣
聞象立乾坤陳君臣之貴賤爻重否泰述大
小之往來何世不頼於材何材不資於世推
其利達之理宜有主張之權恭惟浩浩蒼天
皇皇后帝乃眷西顧委桂籍於七曲眞君不
可度思建洪鈞於四方善士是用恊賛無爲
之化裁成隂騭之功扇熈洽於群倫開休明
於六合醮官某自念性質椎鈍人品孱庸荷
眷祐之洪恩被惟新之大德但以夙親黄卷
未達亨衢仗仙階佩籙之官致書生干禄之
願大敷洪澤咸遂丹哀㸑下焦桐獲伸餘韻
月中仙桂更長新枝上願
聖君壽而四海阜安皇威振而九夷賔服多
士濟濟克諧晉接之亨百僚師師共底㤗通
之吉凡該動植皆沐恩休醮官某或身心之
不清或儀矩之紊序合壇衆士萬咎千愆並
冀眞慈俯垂原宥上以表神君汪洋之澤下
以副衆等虔祝之誠謹啓以聞
　　　舉十二願
　　　舉存神燒香
　　　髙功復爐
香官使者左右龍虎君侍香諸靈官當令臣
向來靜夜陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速達俓御
太上无極大道
三清上聖
昊天玉皇上帝(御前)
　　　舉回鸞返駕天尊
　　　念善化財回向向衆



道門科範大全集卷之二十三















道門科範大全集卷之二十四
　　　廣成先生杜光庭刪定
　文昌注禄拜章道場儀
　　散壇行道
　　　法事陞壇如式
　　　都講舉各禮師存念如法
　　　髙功宣衞靈呪
五星列照煥明五方水星却災木德致昌
熒惑消禍太白辟兵鎭星四據家國利亨
名刋玉簡字録帝房乗飈散景飛騰太空
出入冥無遊宴十方五雲浮蓋招神攝風
役使萬靈上衞仙翁和與道合眞
　　　鳴法皷二十四通
　　　髙功發爐
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官各三十六人出出者嚴裝
顯服冠帶垂纓關啓玄壇土地方域神眞臣
今設醮陞壇行道謹奏爲(入意)其諸忱悃已
録告聞願得
太上十方至眞道炁靈寳瑞光下降流入臣
等身中令臣所啓之誠速達俓御
太上无極大道
三清上聖
昊天玉皇上帝(御前)
　　　請稱法位
具位臣某與合壇官衆等謹同誠上啓
太上虚无自然元始天尊(次啓/九皇)九天上帝三
十六天天帝三十二天天帝諸天上帝紫微
太微垣帝座星君五帝三元上眞三十六部
尊經玄中大法師十一大曜星君北斗南辰
星君二十八宿星君東璧文章星君七星賢
良眞君十二宫神眞君文昌星君三台星君
進賢星君少衆星眞君圎穹星宿眞君上清
太微南朱文昌眞人太上九氣文昌宮仙官
建生星斗眞君青城山九天丈人眞君潜山
九天司命眞君廬山九天採訪使者眞君五
嶽聖帝四瀆源王司禄主者職貢舉眞君英
顯武烈忠祐廣濟王貢舉掌籍考校官屬道
德應感一切眞靈臣聞大道甚夷廣闢祈求
之路上天善應廓開濟度之門有感必通無
幽不察故齋沐可以事帝而蘋蘩可以薦神
儻通精意之禋必遂降臨之願醮官某確守
儒業願赴科名幸靈寳垂修奉之規仙籙著
關宣之式敬伸愚悃嚴建齋壇懴洗罪愆而
身器昭明㑏降髙眞而心神飛越大則法天
象地小則酌水獻花諷玉笈之雲章誦寳函
之鳯篆今則一塵不動萬籟無囂依稀瓊佩
之揺髣髴仙韶之奏煙凝檀篆噐滌匏樽伏
願列聖垂憐衆眞恊應飈輪雲駕齊降於六
虚玉字瓊樓森臨於九地詔群靈於咸集享
一意之精懃擁百禄於簮紳錫湛恩於品彚
(臣)與醮官等無任慇懃懇祝俯伏望幸之至
奉迎仙駕
　　　降聖獻茶初進酒奏樂
具位臣某等虔誠上啓
虚无三境至尊昊天玉皇上帝諸天諸地諸
水諸山三界十方證明列聖臣聞大道無爲
而無不爲上聖救物而無棄物道頼人而敷
暢德因人以宣揚是謂道不虚行德不孤立
上而誘掖於群士下以化導於烝人恢張抱
一之風槖籥至眞之教醮官某夙沾玄化衣
被洪恩未造道微而禀固有之資未隆德業
而抱良能之素值聖主開進賢之路有司舉
較藝之章發兼濟之純衷起力行之大願爰
資羽䙱仰叩髙穹所念者道道無不爲所恃
者聖聖無棄物陳情瀝懇注想凝熏庶集妙
因早酬素志周天衆聖必昭鑒於丹誠大地
靈神諒俯歆於清夜屬臣關奏敢不上聞設
醮詞誠謹當宣奏
　　　宣詞
諦詳詞語灼見至誠心畫上通即達髙眞之
聽慈光下燭必臻所欲之從重念醮官某人
生難逢歳華易過將强學以待問期得志而
有行伏願道廕昭垂天禧廣霈咸滌歷生之
罪咎俾諧盛世之科名得其主而遇其時行
其義以達其道仰冀某億曽上祖逺近先魂
永離幽途陟九霄之仙品長垂宻䕃傳百葉
之榮光臣等無任恭䖍酒行亞獻
　　　奏樂
臣聞大道玄妙運一炁以陶成至眞自然散
一神而發育氣則貫通於萬𩔖神則鼓舞於
群倫同出異名混而爲一物禀之而無覺人
賦之而有靈是知至貴之身可謂胤眞之器
于以敷其妙用于以守其重玄欲此功之克
諧必壽年之有永醮官某受神氣於大道修
事業以爲儒苖而秀者然後足以猷行秀而
實者然後可以成就伏願髙眞春顧神聖照
臨降眞神以育其神流道氣而充其氣旣錫
之以聰慧必𢌿之而榮名旣𢌿之以榮名必
延之而遐壽庶效寸心之素克成兼濟之圖
仰冀見在尊親災厄蠲消休祥駢集松顔難
老玉液長存擁慶緒於將來垂清芬於後裔
臣等無任䖍懇戰越之至再拜酒陳終獻
　　　奏樂
臣謹重誠上啓
太上无極大道三境至尊昊天玉皇上帝十
方大聖三十六部尊經玄中大法師靈寳衆
眞五帝三官圎穹玄象天曹一切靈仙洞天
嶽瀆聖衆司禄主者職貢舉眞君掌籍考校
官屬道德應感一切眞靈臣聞無觀妙而有
觀儌靜徐清而動徐生蓋入乎有不失於無
雖應乎動而弗離其靜此道用之所以運而
德行之所以行矧先聖之垂彛貴篤學而入
仕不廢君臣之義以隆道德之風醮官某欽
奉眞筌允稽聖訓汲汲於行巳皇皇於得君
端一心以待時應清朝之遴選伏願帝啓其
智神誘其衷俾洞曉於玄根永敷揚於妙用
貯虹蜺於胷次摛錦繡於筆端奮迅亨衢施
行儒業上願
皇帝享無疆之壽群賢成弼亮之功玉燭調
而五榖豐海宇安而九夷服臣與醮官無任
荷恩戴德傾虔屏營之至再拜獻湯
　　　宣䟽
具位臣某與合壇官衆等謹重誠上啓
金闕虚无三清上帝昊天六御宸尊諸天天
尊諸天天帝靈寳衆眞五帝三官圎穹玄象
天曹一切靈仙洞天嶽瀆聖衆司禄主者職
貢舉眞君掌籍考校官屬道德應感一切眞
靈臣聞聖演雲章敷開天之奥㫖科遵玉笈
設祈禄之靈壇品物聿陳馨羞備薦龍駕駐
通宵之永椒漿上三獻之勤太常威神光臨
於濁界百靈上宰洞照於心神臣與醮官某
等前世今生未曽覺悟六根三業稔積愆尤
或殺害有情或侵傷庶𩔖違眞背道故作誤
爲罪積上宫名標黒薄或在七元曹局之内
或在三官宫府之中或係五嶽之司或屬四
瀆之簿未蒙原赦及不懴除又恐七曜加臨
五行刑剋支干數盡大小運窮三命衰微九
宫滯塞呪詛爲障冡訟爲災非託上眞無由
解謝今則特伸懴洗咸冀赦除上願
宗廟保安干戈永息民無疫癘之厄時無水
旱之愆賢俊登庸盜賊消弭蠻夷率服和氣
周流遐邇蔑愁歎之聲動植遂自然之性三
途離苦六趣超升長承至道之恩永奉髙眞
之化今則禮周三獻詞不再陳懼儀矩之譸
張重凡愚之過咎保虞屑瀆並願赦原仰冀
上界髙眞旋歸瑶闕下方列聖仍返仙曹流
光回盻於醮筵凡懇必諧於素願臣某與醮
官等無任攀戀知歸之至誠惶誠恐稽首頓
首再拜奉送眞聖
　　　舉十二願
　　　舉存神燒香
　　　髙功復爐
香官使者左右龍虎君侍香諸靈官當令臣
向來設醮陞壇行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速達俓御
至眞无極大道
三清上聖
昊天玉皇上帝(御前)
　　　舉出堂頌出戸
　　　引至六幕堂


道門科範太全集卷之二十四


道門科範大全集卷之二十五傍一
　　　三洞經籙弟子仲勵修
　祈嗣拜章大醮儀
　　啓壇行道法事如式
　　　舉各禮師存念知法
　　　宣衛靈呪
　　　東方
九炁青天明星大神煥照東郷洞映九門
轉燭陽光掃穢除氛開明童子號曰玄卿
備衛我軒上對帝君收魔束妖搜捕兇群
奉承正道赤書玉文九天符命攝龍驛傳
普天安鎮我得飛仙和與道合真
　　　南方
三炁丹天煥景流光熒星轉燭洞照太陽
上有赤精合契虚皇開明靈童號曰華房
總統火兵備守玉堂斬邪束妖剪截魔王
北帝所承風火莫當流鈴交煥翊衛壇場
正道流行敢有巴狂我享上功坐運魁綱
億劫長存保天無疆和與道合真
　　　西方
七炁素天太白流精光耀金門洞朗大冥
中有索皇號曰帝靈保神安鎮衛我身形
斷絶邪源王道正明宫殿整肅三景齊并
道合自然飛昇紫庭靈寳符命普惠萬生
功加一切天地咸寜和與道合真
　　　北方
五炁玄天元始徘徊辰星煥爛光耀大微
黒靈尊神號曰層威統冠飛天仙裙羽衣
備衞五門檢精捕非敢有干試豁落斬摧
玉符所告神鎮八威邪門閉塞正道明開
映照我身三光同輝筞空駕浮舉形仙飛
和與道合真
　　　中央
一炁黄天調理乾坤陶鎔隂陽總統玄真
鎮星吐輝流煥九天開明童子號曰天璘
元炁陽精熖上朱烟洞照天下及臣等身
百邪摧落殺鬼萬千中山神呪普天使然
五靈安鎮身飛上仙和與道合真
　　　鳴法鼓二十四通
無上三天玄元始三炁太上道君太上老君
召岀(臣)身中三五功曹左右官使者左右捧
杳驛龍騎吏侍香金童傳言散花玉女五帝
直符直日香官各三十六人出岀者嚴裝顯
服冠帶垂纓關啓玄壇土地方域神真(臣)今
啓壇行道謹奏爲入意其諸忱悃已録告聞
願得
太上十方至真道炁靈寳瑞光下降流入(臣)
身中令(臣)啓奏速達徑御
太上無極大道
昊天玉皇上帝(御前)
　　　請稱法位
具位臣某與臨壇官衆謹同誠上啓
玉清聖境元始天尊上清真境靈寳天尊太
清仙境道德天尊太上開天執符御曆含真
體道昊天玉皇上帝勾陳星宫天皇上帝中
天星主紫微北極大帝承天效法后土皇地
祇髙上神霄玉清真王長生大帝髙上神霄
玉清真王青華大帝九天應元雷聲普化天
尊九天雷祖大帝上清紫微碧玉宫太一大
天帝六天洞淵大帝六波天主帝君九天好
生可韓司文人天尊九天採訪應元保運真
君九天上帝三十二天上帝五老上帝東華
木公道君西靈金母元君日宫太陽帝君月
府太隂皇君五方五德星君二十八宿星君
北斗七元上道真君南斗六司上生真君五
福十神太一真君上清四餘四曜真君天曹
諸司真君三元三官大帝泰玄樞機三省諸
相天君玄中大法師真君三天大法師真君
北極四聖真君上清雷霆院使真君雷霆九
司列職真君九天注生監生真君九天司禄
梓潼帝君九天衛房聖毋元君本靖諸省府
院司經籙法部主宰真君三天門下三元真
君上章詞表靈官五嶽五天聖帝洞天福地
靖廬治化仙官本靖祖玄真師列位真人經
籍度列位真人北隂玄天酆都大帝東霞扶
桑丹林大帝四海龍王四瀆源王十二河源
仙官九江水帝五湖七澤大神名山大川真
宰九天金闕靈濟洪恩真君九天玉闕靈濟
洪恩真君今年某季典司風雷雨部威烈聖
衆府縣城隍里域土地逺近廟貌一切真靈
(臣)聞至神之化必神道者有以揆其功衆妙
之門必妙物者能以索其奥黙探生生之理
宻窮亹亹之功品物流形際天蟠地洪惟
三境帝尊十方列聖河海不足以言其大山
嶽不足以擬其髙惟裔嗣之綿長表吉人之
崇奉醮官某德修罔覺善積而彰始也期慶
嗣之克諧終也冀斯男之永保並結形於九
炁同稟命於三元生神唱奉而唱恭司命敬
諾而敬順悉考誕彌之月大恢生化之功調
六氣於洪鈞開八荒於壽域庶獲綿綿之慶
載嚴翼翼之心輙按仙科仰延真馭祈世嗣
於寳軸薦精悃於玉虚啓願云初洪儀方蕆
上以謝
天地生成之澤下以祈子孫壽命之休(臣)等
無任恭䖍再拜上香淨茶上獻
　　　散花
(臣)謹同誠上啓
虚无自然三清上帝昊天玉皇上帝三界十
方列聖(臣)聞化工宻運空浮梵行之天大道
隱存昭示好生之德剖三才而肇序布九炁
以成形念天下人民皆因父毋寄胎誕育而
遂得生成惟氣連玉清悉自元始播精移神
而化身普度故反求諸巳而我命在天醮官
某受室以來添丁未兆懼承家之弗祀憂主
祭之莫傳仰啓髙真導迎景貺䖍依科簡宿
啓靈壇(臣)今正爾燒香皈身皈神皈命
十方無極大道願以是功德普度幽明伏願
三境垂光萬靈翊衛察丹誠而照鑒肅飈馭
以來臨簡在帝心克昌厥後所啓玄感上御
至真无極大道御前
　　　唱方懴方三啓三禮
　　　宣真文
　　　重稱法位
具位(臣)某與臨壇官衆謹同誠上啓
太上無極大道三境天尊昊天玉皇上帝勾
陳天皇大帝星主紫微北極大帝承天效法
后土皇地祇神霄九宸大帝諸天天尊諸天
天帝三界應感一切真靈(臣)聞元始祖劫化
生諸天二儀出胎始建寰海七竅鑿成於混
沌五文普植於神靈其回風也扇碧落以空
歌其聚烟也貫紫虚而鬱秀别生分𩔖有開
物成務之功視履考祥彰福善禍淫之訓凡
緊化物敢昧傾心醮官某萬劫良因三元道
養念老而無子曰獨秖自歎於窮民惟天之
大德曰生爰服膺於古訓用修香火仰丐恩
憐(臣)等謬忝治官恭修醮事存亡繼絶實仰
奉於天威接物利生庶廣揚於道化凡攄誠
悃敢不上聞爰有心誠謹當宣奏
　　　宣詞
諦詳詞語灼見至誠仰匃天聦曲迴敷祐𥨸
惟九天官屬三界職司惟定罪以紀功每列
言而奏簡幽明永賴巨細不遺今醮官某澡
雪精神䖍修齋直法天象地祗建星壇酌水
獻花皈依道寳誦洞章於(午/清)夜奏雲篆於諸
天降格上真伸達至願𤑔香示信謹周遍於
十方然燈續明普光輝於九夜輒依齋法宿
啓以聞恩惟
太上三尊十方上聖玄中大法師監齋大法
師靈寳至真三界官屬垂神鑒映省覽所陳
乞勑侍經威神監察曹屬傳奏土地里域真
官恊力同心周旋營衛掃蕩力外清淨壇場
降伏妖魔馘滅精祟使(臣)等心安氣定玄感
冥通啓奏上聞天恩下逮齋功成就無有窒
礙明旦行道續更啓聞謹啓
　　　十二願
　　　復爐
香官使者左右龍虎君侍香諸灵官當令(臣)
向來啓壇行道之所自然生金液丹碧芝英
百靈衆真交㑹在此香火爐前當願十方仙
童玉女接侍蘭烟傳(臣)向來所啓之誠速達
徑御
至真無極大道
昊天玉皇上帝(御前)
　　　出堂頌出戸
道門科範大全集卷之二十五





道門科範大全集卷之二十六(二十七二/十入同卷)
　　　三洞經籙弟子仲勵修
　祈嗣大醮儀
　　　清旦行道法事如式
　　　舉各禮師存念如法
　　　宣衛靈呪
青陽虚映耀日回靈神虎辟邪飛天流鈴
摧奸滅試萬魔束形九微迴道八威攝精
千真校録三元蕩清左嘯中黄右筞六丁
七轉八合周旋天經聖化巍巍大道興行
慶雲流布合景黄庭(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女互帝
直符直日香官各三十六人出出者嚴裝顯
服冠帶垂纓關啓玄壇土地方域神真(臣)今
清旦行道謹奏爲(入意)其諸忱悃巳録告聞
願得
太上十方至真道炁靈寳瑞光下降流入(臣)
身中令(臣)所啓速達徑御
太上無極大道
昊天玉皇上帝(御前)
　　　請稱法位
具位(臣)某與臨壇官衆謹同誠上啓
虚无自然元始天尊玉晨大道靈寳天尊萬
天教主道德天尊昊天至尊玉皇上帝勾陳
星宫天皇大帝中天星主紫微北極大帝承
天效法后土皇地祇神霄真王長生大帝東
極注生青華大帝九天應元雷聲普化天尊
九天雷祖上帝上清紫微碧玉宫太一大天
帝六天洞淵大帝六波天主帝君九天好生
可韓司丈人天尊九天採訪應元保運真君
九天上帝三十二天上帝五老上帝東華木
公道君西靈金母元君日宫太陽帝君月府
太隂皇君五方五德星君二十八宿星君北
斗七元上真道君南斗六司上真道君五福
十神太一真君上清四餘四曜星君天曹諸
司真君三元三官大帝泰玄樞機三省諸相
天君玄中太法師真君三天大法師真君北
極四聖真君上清雷霆院使真君雷霆九司
列職真君九天注生監生真君九天司禄梓
潼帝君九天衛房聖母元君本靖諸省府院
司經籙法部主宰真君三天門下三元真君
上章詞表靈官五嶽五天聖帝洞天福地靖
廬治化仙官本靖祖玄真師列位真人經籍
度列位真人北隂玄天酆都大帝東霞扶桑
丹林大帝三河四瀆五湖四海龍王名山大
川真宰九天金闕玉闕靈濟洪恩二位真君
今年某季典司風雷雨部威烈聖衆城隍里
社廟貌一切真靈(臣)聞有物混成生實先於
天地虚離獨立至亦出於隂陽或為之紀而
莫見其形不知其名而字之曰道故陽居大
夏而生育長養以爲事天祖羣物而包含徧
覆以無殊凡屬洪纎悉歸亭育不言而喻四
時行而百物生邪氣莫奸五榖熟而萬民殖
化工所繫慶賴攸均醮官某夙植善根獲聞
正道責躬引咎敢不祇畏上天奉戒修齋庶
幾以咈無子令(臣)關奏降聖歸依清旦詞誠
謹當宣奏
　　　宣詞
按如詞言丹誠懇切恭承聽覽少賜矜容望
垂至大之恩乞允綿長之祝(臣)聞易有太極
兩儀是生大哉乾元萬物資始凡戴天而履
地率負隂以抱陽得我之大者賦性於沖和
得我之小者播形於飛走故無物不霑於雨
露而有情盡出於陶鎔凡賴生成敢忘皈嚮
葵心雖逺猶傾向日之誠獺祭甚微亦展事
天之禮矧居人道復處中華有報有祈惟精
惟一醮官某齋明盛服揆日惟良欽若昊天
昭事上帝覬百神之來相庶一索以得男下
副禱祈式彰生化以今清旦行道請法衆等
運兹初捻上香
願此香雲騰空上徹供養
無上至真十方道寳臣等皈身皈神皈命首
體投地以是捻香功德上祝
當今皇帝陛下伏願本支百丗壽考萬年王
假有家天作之合繼姜嫄之履武載育生民
邁狄簡之祈天降祥玄鳥益慶藩垣之翰茂
膺長發之期福及醮官澤流後裔斯干考室
如松茂而竹苞中孚應天庶鶴鳴而子和今
故燒香自歸依
道尊大聖衆至真之德得道之後保天長存
和與道合真
以今清旦行道請法衆等運兹二捻上香
願此香雲騰空上徹供養
無上至真十方經寳(臣)等皈身皈神皈命首
體投地以是捻香功德歸流社稷尊靈宗祧
先聖伏願閟宫有䘏清廟肅雍對越在天夢
九齡而増與流光宗祀配上帝以無私下逮
醮官恩加先丗樂遊帝所聞廣奏於鈞天悽
愴焄蒿發昭明於神氣曲垂隂騭宜佑見存
今故燒香自歸依
經尊大聖衆至真之德得道之後永保長存
和與道合真
以今清旦行道請法衆等運兹三捻上香
願此香雲騰空上徹供養
無上至真十方師寳(臣)等皈身皈神皈命首
體投地以是捻香功德歸流遐邇遍及幽冥
伏願三辰順軌四海同文水旱長蠲兵刑寢
措五日風而十日雨無鳴條破塊之虞千斯
倉而萬斯箱有東作西成之願一門薦祉四
海蒙休共享福於華胥保㫒玄於衆妙犁牛
之子亦騂角以蕃滋老蚌増光藴明珠而具
足恩圴動植各遂生成今故燒香自歸依
師尊大聖衆至真之德得道之後永保利亨
(和)與道合真
　　　唱方懴方三啓三禮
　　　重稱法位
具位(臣)某等謹同誠上啓
太上無極大道三清三境天尊昊天玉皇上
帝三界應感一切真靈(臣)聞遇災而懼垂大
雅之格言見善則遷表義經之垂訓惟天爲
大悔過居先郊雨反風克彰明德熒惑退舍
亦契善言雖無聲臭之可尋宛若塤箎之相
應而況惡人齋戒沐浴則可以昭事於上帝
君子恐懼修省亦能主祭於長男非惟變咎
以爲祥乃使回心而嚮道醮官某伏念自從
前世以至今生意馬奔馳心猿狂率愧怍天
地訕謗君師不孝二親間離九族忘哀廢禮
或不祀於祖先棄子墮胎夙自殘於骨肉隂
賊犯上蔽賢害能黷真無猒遏糴不顧苟利
道於錐刀之末私富貴於壟斷之中樂禍喜
災妄絶他宗之祭祀欺孤伐冢巧増自已之
田園素無惻隱之心是亦强梁之行又或焚
山竭澤煑繭覆巢枉害衆生未償夙業自貽
譴責故觸神靈又或爲臣不忠殺人以政勞
民動衆爲禍首於一時尸位素餐曠天工於
百辟伐牛山於旦旦漏天網於恢恢凡百所
爲罔知紀極有一干此未或不亡以致朋淫
于家用殄厥世不德罔大將墜厥宗此皆先
聖之格言抑亦天心之可畏用是存誠潔已
攺往修來敬終日以乾乾罄小心而翼翼自
陳罪網仰丐恩憐伏願浩浩髙天皇皇后帝
發好生之大德敷曠蕩之深恩咸與惟新哀
此㷀獨庶傳種姓用守宗祊載育載生長堦
庭之蘭玉以嗣以續學弓冶之箕裘庶幾荀
氏之八龍不愧河東之三鳳願有加於帝力
冝俾肖於後昆懇禱之誠朝夕以冀再惟蕃
衍尤賴操修孤立於趙者爲十世之諸侯功
著於梁者爲八葉之宰相或使諌君而知臧
孫之有後或以隂德而信丙氏之必與于公
髙門張湯揚善儻使一二而悉數雖至千百
而匪周此皆作善降之百祥抑亦惟天佑于
一德儻有克艱厥後爲業所牽歷考古初亦
存龜鑑漢侯犯法四五世而靡有子遺虞詡
多𡨚二十年而不傳一口或以隂謀六出而
廢後或以爲將三代而覆宗受玉墮容尚招
惡報先配後祖豈保吉祥顧隂譴之甚明雖
它美而莫贖苟能見其過而內自省者將反
身而誠樂莫大焉某敢不寅畏天威歸依造
化誓從今日以友來生惟攺過以自新將迎
祥而集慶資生資始均有賴於乾坤成象成
形庶歸功於天地早符吉兆下慰凡情上明
天尊大慈之澤下副(臣)等歸命之誠謹啓以
聞
　　　十二願
　　　復爐
香官使者左右龍虎君侍香諸靈官當令(臣)
向來清旦行道之所自然生金液丹碧芝英
百靈衆真交㑹在此香火爐前當願罪𦊙蠲
消慶源増衍傾心受度即膺饋鯉之祥蒙道
順生允獲弄璋之慶一門被澤四海霑榮次
願十方仙童玉女接侍蘭烟傳(臣)向來所啓
之誠速達徑御
至真無極大道
昊天玉皇上帝(御前)
　　　出堂頌出戸

道門科範大全集卷之二十六










道門科範大全集卷之二十七
　祈嗣大醮儀
　　臨午行道
　　　法事陞壇如式
　　　各禮師存念如法
　　　宣衛靈呪
丹靈朱火炎霞激風赤輪剛運天光八衝
迸威包羅交變萬方流金豁落羣魔滅蹤
辟奸破妖明耀元功金符召制躡雲筞龍
謡歌慶㑹散花太空神化宜運四極安隆
伏御帝前罔有不恭和與道合真
　　　鳴法鼓二十四通
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神真(臣)今
臨午行道謹奏爲入意其諸忱悃巳録如聞
願得
太上十方至真道炁靈寳瑞光下降流入(臣)
身中令(臣)所啓速達徑御
太上無極大道
昊天玉皇上帝(御前)
　　　請稱法位
具位(臣)某與臨壇官衆謹同誠上啓
虚无自然元始天尊玉晨大道靈寳天尊萬
天教主道德天尊昊天至尊玉皇上帝勾陳
星宫天皇大帝中天星主紫微北極大帝承
天效法后土皇地祇神霄真王長生大帝東
極注生青玄上帝九天應元雷聲普化天尊
九天雷祖大帝上清紫微碧玉宫太一大天帝
六天洞淵大帝六波天主帝君九天好生可
韓司丈人天尊九天採訪應元保運真君九
天上帝三十二天上帝五老上帝東華木公
道君西靈金毋元君日宫太陽帝君月府太
隂皇君五方五德星君二十八宿星君北斗
七元上道真君南斗六司上生真君五福十
神太一真君上清四餘四曜星君天曹諸司
真君三元三官大帝泰玄樞機三省諸相天
君玄中大法師真君三天大法師真君法主
四聖真君上清雷霆院使真君雷霆九司列
職真君九天注生監生真君九天司禄梓潼
帝君九天衛房聖毋元君本靖諸省府院司
經籙法部主宰真君三天門下三元真君上
章詞表靈官五嶽聖帝洞天福地靖廬治化
仙官本靖祖玄真師列位真人經籍度列位
真人北隂酆都大帝扶桑丹林大帝三河四
瀆五湖四海龍王名山大川真宰九天金闕
玉闕靈濟洪恩二位真君風雲雷雨部威烈
聖衆城隍里社廟貌一切真靈(臣)聞主器莫
若長子蓋有重於承傳天道常與善人惟宻
移於造化宛不言而善應隨有感以必通粤
目神靈爲之主宰在昔髙禖請子必嚴郊外
之祈堯帝多男亦假華封之祝況兹凡陋敢
昧歸依當一意以告䖍冀三元之道養欽哉
首上圩頂孔父有禱於尼丘駿極于天申甫
降神於嵩嶽或元精之育固或昴宿之儲蕭
邑姜夢帝則文在手而曰虞燕姞夢蘭則使
稱天而與巳未有不關於造化而能自遂於
生成醮官某伏念功淺行微禍盈惡積放於
利而多怨曠仁宅而弗居獲罪于天克艱厥
後念胙之土而命氏傳自古初苟墜厥緒而
覆宗誰尸伏臘恐一旦溘先於朝露則九原
有愧於先靈顧隻影以自憐僅如絲而不絶
年髙絳縣辱久矣於泥塗鬼哭若敖將餒而
於求食毎𢝼惸而知懼常慄慄以祈天又虞
冡訟之牽連欲丐洪恩而普度乃嚴淨宇祗
薦嘉誠(臣)等職奉金科身叅寳籙祈男禱嗣
音毎誦於監生仙化成人經獲聞於上品凡
攄情素敢不上聞爰有心誠謹當宣奏
　　　宣詞
諦詳詞語灼見忱誠(臣)聞不孝有三無後爲
大生道非一本出於虚擬天地而參諸身致
中和而育萬物宜内循於一巳庶有格於萬
靈用薦苾芬將祈肹蠁九重金格奉靈寳之
祕言三級瑶壇延衆真於珠舘八天雲篆安
鎮九宫兩極星燈光連五斗瀝陳丹悃拜伏
朱章庶憑衆妙之功用格多男之慶以今臨
午行道請法衆等運兹初捻上香
願此香雲騰空上徹供養
十方無上道寳天尊(臣)等皈身皈神皈命首
體投地以是捻香功德上祝
當今皇帝陛下伏願璇璣調理龜鼎燕寧絶
災異而不書滌妖氛而永息龍樓鶴禁繼照
重明甲觀𥁞堂含飴増慶百子恊螽斯之詠
六宫歌芣苡之詩俾萬物各得其宜無一夫
或失其所今故燒香自歸依
道尊大聖衆至真之德得道之後保天長存
和與道合真
以今臨午行道請法衆等運兹二捻上香
願此香雲騰空上徹供養
十方無上經寳天尊(臣)等皈身皈神皈命首
體投地以是捻香功德歸流某家九世七先
億曽萬祖伏願天慈赦宥道氣發舒拔苦除
愆和𡨚釋對如下九幽泉曲之府速登朱陵
流火之庭受錬生方道遥仙界絶惡根而斷
滅俾胎注以蠲除庶無夭横之災永保綿長
之慶今故燒香自歸依
經尊大聖衆至真之德得道之後永天長存
和與道合真
以令臨午行道請法衆等運兹三捻上香
願此香雲騰空上徹供養
十方無上師寳天尊(臣)等皈身皈神皈命首
體投地以是捻香功德歸流某壽德齊明魂
神澄正結天地氤氲之氣流注百關禀隂陽
埏埴之功冥符八景育嬰端就寢息無驚錫
其肯穫之人流以有餘之慶桑弧蓬矢將有
事於四方燕頷虎頭或封侯於萬里恩霑九
有澤及含生今故燒香自歸依
師尊大聖衆至真之德得道之後永保利亨
和與道合真
　　　唱方懴方命魔三啓三禮
　　　重稱法位
具位(臣)某等謹重誠上啓
金闕虚无三寳天尊昊天至尊玉皇上帝勾
陳星宫天皇大帝中天星主紫微大帝承天
效法后土皇地祇神霄真王長生大帝諸天
天尊諸天天帝三界應感一切真靈(臣)聞茫
茫九有形質既分蠢蠢含生陶鎔莫測雖世
間有有無有皆暗昧於始終而一氣生生之
生實全繄於水火苟賦形於宇内總托化於
仙郷唯南斗之六虚乃太微之都紏領天樞天
機之二省有司命司録之尊神延壽益筭則度
厄於長生大君起死迴骸則主録於韓君司馬
咸彰品物號南昌之上宫濟拔三塗置朱陵
之火府儻超離於隂境先沐浴於天池聞八
天隱語之音接三洞飛玄之氣玉眸錬質黄
華蕩形再返人寰各正性命然念世人罪福
盡達天司丹筆善分列爲等級姓𩔖既别毫
髪無私行齊八百者即證果以登真刑屬三
千者乃計功而補過三官鼓筆常料别於種
人萬聖督仙實無間於晝夜皆有條而不紊
故善應以無方唯此丹天功髙紫極凡繄道
䕃注上生名皆逆推三世之業因以計定一
生之禄筭玉曆考誕彌之月慶雲開化育之
門俾全受錬之魂即注更生之所或寄胞於
貧寒之所或賦形於積善之家考筭毫分搜
羅人品千至父母有夙世之良因萬劫子孫
亦三縁之和㑹共業所感聚爲一家然後九
炁齊年二儀同化帝君品命聖母履綱道與
之貌而天與之形陽爲之魂而隂爲之魄四
肢五體各整具於形神六甲三元悉扶承於
胎命又千和而萬合至十月以九周惟九天
司馬不下於命章則萬品生根莫彰於神奥
大矣哉驚天駭地貴亦難勝陶魄鑄魂神靈
微妙齋官某爰念日暮途逺嗣緒世微恥門
戸之彫零究生源之本始載嚴淨宇遐企上
真庶通蠲潔之誠以格蕃昌之裔伏願九天
聖母浮駕雲軿八方胎神各領官屬流布至
真之氣灌溉胞命之門胎元結於黄房祥烟
塞於死戸時貴月吉擁三界以齊臨形具神
全保萬靈而稱慶允獲自天之祐旁依錫𩔖
之仁乃子乃孫肯堂肯構上明
天尊大慈之澤下副(臣)等皈命之誠謹啓以
聞
　　　十二願
　　　復爐
香官使者左右龍虎君侍香諸靈官當令(臣)
向來臨午行道之所自然生金液丹碧芝英
百靈衆真交㑹在此香火爐前當願忱誠上
達睿澤旁流赦巳往之愆尤開自新之軌路
九玄七祖釋注訟以昇形六甲三元保胎真
而固本庶獲寧馨之子率歸仁壽之郷次願
十方仙童玉女接侍蘭烟傳(臣)向來所啓之
誠速達徑御
太上無極大道
昊天玉皇上帝(御前)
　　　出堂頌出戸

道門科範大全集卷之二十七










道門科範大全集卷之二十八
　祈嗣大醮儀
　　晚朝行道
　　　法事陛壇如式
　　　各禮師存念如法
　　　宣衛靈呪
五星髙耀瑞氣飛浮元始集神天地交周
玉符寳節嘯命微幽擲火揚威奸凶無留
萬魔振伏紛葩却消摧怪滅惡道炁周流
神光照夜隂翳俱收萬神降格扇景乗飈
羣生咸遂惠遍神州和與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神真(臣)今
靜夜行道謹奏爲(入意)其諸忱悃巳緑告聞
願得
太上十方至真道炁靈寳瑞光下降流入(臣)
身中令臣所啓速達徑御
至真無極大道
昊天玉皇上帝(御前)
　　　請稱法位
具位(臣)某與臨壇官衆謹同誠上啓
虚无自然元始天尊玉晨大道靈寳天尊萬
天教主道德天尊昊天至尊玉皇上帝勾陳
星宫天皇大帝中天星主紫微北極大帝承
天效法后土皇地祇神霄真王長生大帝東
極注生青華大帝九天應元雷聲普化天尊
九天雷祖大帝上清紫微碧玉宫太一大天
帝六天洞淵大帝六波天主帝君九天好生
可韓司丈人天尊九天採訪應元保運真君
九天上帝三十二天上帝五老上帝東華木
公道君西靈金母元君日宫太陽帝君月府
太隂皇君五方五德星君二十八宿星君北
斗七元上道真君南斗六司上生真君五褔
十神太一真君上清四餘四曜星君天曹諸
司真君三元三官大帝泰玄樞機三省諸相
天君玄中大法帥真君三天大法帥真君北
極法主四聖真君上清雷霆院使真君雷霆
九司列職真君九天注生監生真君九天司
禄梓潼帝君九天衛房聖母元君本靖諸省
府院司經籙法部主宰真君三天門下三元
真君上章詞表靈官五嶽聖帝洞天福地靖
廬治化仙官本靖祖玄真帥列位真人經籍
度列位真人北隂酆都大帝扶桑丹林大帝
三河四瀆五湖四海龍王名山大川真宰九
天金闕玉闕靈濟洪恩二位真君風雲雷雨
部威烈聖衆城隍里社廟貌一切真靈(臣)聞
碧落浮黎受六甲保胎之品紫陽玉笈開九
天生神之章皆百靈隱韻之音結三洞飛玄
之氣說之八遍則婦人懷妊鳥獸含胎讀之
九過則萬靈唱恭司命敬諾皆太上廣好生
之德勑元陽開大有之民使民知道以知身
莫不有宗而有本顧惟後學希慕神仙非此
文則生氣無津九戸閡塞得此經則胎神明
注三宫煥騰錫氣布年超凡入聖實脩行之
徑路爲得道之階梯不但女子可以奉行亦
使形神不相逺離(臣)等受任之日濟度存心
夙佩靈章許傳齋範既晨興而蠲潔又夕惕
以薫修遵上天俯仰之儀奉金籙告盟之格
憫凡心之有禱望霄漢以投詞爰有心誠謹
當宣奏
　　　宣詞
按如詞㫖備竭丹衷仰冀玄恩洞回洪造𥨸
以欽崇大道毎勤精一之誠激切卑情不避
再三之瀆帷人處世在胎曰身本出一源遂
分六用目視五色耳聽五音鼻以別香舌惟
了味或運臂而使指或布武而駿奔惟一㸃
之靈光乃化工之成就如埏埴器運鈞軸以
陶成譬木偶人發機關而後用矧居人道實
有司存炳蘭炷於夜分振雲𨫼於天表駐九
龍之寳駕舞三疊之胎仙伏願迂景俯臨分
輝下盻主世生道降沖氣以爲和有玉嬰兒
庶無中之養就更希餘祉漙及含靈以今靜
夜行道請法衆等運兹初捻上香
願此香雲騰空上徹供養
十方無上道寳天尊(臣)等皈身皈神皈命首
體投地以是捻香功德上祝
當今皇帝陛下宗維磐石治格垂裳朱芾斯
皇保君王於家室皇建有極歛時福於庶民
盈升可比於椒聊信厚不殊於麟趾俾萬有
嵗常聞嵩嶽之呼則百斯男允恊華封之祝
今故燒香自歸依
道尊大聖衆至真之德得道之後保天長存
和與道合真
以今靜夜行道請法衆等運兹二捻上香
願此香雲騰空供養
十方無上經寳天尊(臣)等皈身皈神皈命首
體投地以是捻香功德歸流某家億曽萬祖
昇形於劫仞之臺百子千孫備順於太和之
世發明道眼落㓕惡根五臟華敷三宮寧靜
天人爲子保胎息於玄牝之根元氣降身納
戊己於精神之府今故燒香自歸依
經尊大聖衆至真之德得道之後永保長存
和與道合真
以今靜夜行道請法衆等運兹三捻上香
願此香雲騰空供養
十方無上師寳天尊(臣)等皈身皈神皈命首
體投地以是捻香功德歸流某徧良縁於三
界無物不周散善果於十方有形皆度干戈
止息夷夏率從疫癘不興休祥沓至(臣)等師
資善友皆證果以昇形翊衛神靈率言功而
進職竚頒符命普及幽明沐此勝因俱登道
岸今故燒香自歸依
師尊大聖衆至真之德得道之後永天長存
和與道合真
　　　唱方懴方三啓三禮
　　　重稱法位
具位(臣)某與臨壇官衆謹同誠上啓
金闕至尊三清上帝昊天玉皇上帝三界應
感一切真靈(臣)聞天道貴生妙門普度上無
復祖號碧落爲種民之天近取諸身分元始
居泥丸之上五行共禀七政同科故道生一
一生二二生三三生萬物爲胎命流布之源
而人法地地法天天法道道法自然爲形相
範圍之本凡夫性命皆憑道生一切聖賢盡
出胎育是以一身之内嬰兒姹女法象隂陽
無英白元間隔金木珠凝氣液有五行顚倒
之機火運金精藏三田反復之義修之者可
混合於百神悟之者可超凌於三界有人於
此以道爲宗非惟後嗣之可求抑亦聖胎之
成就(臣)等質穢氣濁功淺行微仰對靈心䖍
依上善惟堅誠懇庶獲感通今者醮官某妙
藴心香離諸疑網乗愆蹈咎恥作俑於禍根
修德反身戒探湯於惡果皈依紫極凝叩玄
關内竭丹衷仰干洪造伏願玉京三境金闕
髙真保胎神王長生大聖鑒其誠悃鍚以湛
恩勑五帝三官及四司九府齎持符命開度
存亡燭以神光達之天府七先九祖俱蒙錬
質之功四友三師各證無爲之果消罪名於
北府注生籍於南官懷赤子以注心制魔王
而保舉出入無疾升一陽於來復之初聲氣
相求備三索於純乾之體然後諸塵漏盡六
度功圓俾錬氣以成形即長生而久視上明
天尊大慈之澤下副(臣)等皈命之誠謹啓以
聞
　　　十二願
　　　復爐
香官使者左右龍虎君侍香諸靈官當令(臣)
向來靜夜行道之所自然生金液丹碧芝英
百靈衆真交㑹在此香火爐前當願十方仙
童玉女接侍蘭烟傳(臣)向來所啓速達徑御
至真無極大道
昊天玉皇上帝(御前)
　　　出堂頌出戸


道門科範大全集卷之二十八










道門科範大全集卷之二十九傍三
　　　三洞經籙弟子仲勵修
　祈嗣大醮儀
　　散壇行道
　　　法事陞壇如式
　　　各禮師存念如法
　　　宣衛靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飇散景飛騰太空
出入冥無遊宴十方五雲浮蓋招神攝風
役使萬靈上衛仙翁和與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神真(臣)今
設醮行道謹奏爲入意其諸忱悃巳録告聞
願得
太上十方至真道炁靈寳瑞光下降流入(臣)
身中令(臣)所啓速達徑御
至真無極大道
昊天玉皇上帝御前
　　　請稱法位
具位(臣)某與臨壇官衆謹同誠上啓
虚无自然元始天尊玉晨大道靈寳天尊萬
天教主道德天尊昊天至尊玉皇上帝勾陳
星宫天皇大帝中天星主紫微大帝承天效
法后土皇地祇神霄真王長生大帝東極青
玄上帝九天應元雷聲普化天尊九天雷祖
大帝上清紫微碧玉宫太一大天帝六天洞
淵大帝六波天主帝君九天好生可韓司文
人天尊九天採訪應元保運真君九天上帝
三十二天上帝五老上帝東華木公道君西
靈金毋元君日宫太陽帝君月府太隂皇君
五方五德星君二十八宿星君北斗七元上
道真君南斗六司上生真君五福十神太一
真君上清四餘四曜星君天曹諸司真君三
元三官大帝泰玄樞機三省諸相天君玄中
大法師真君三天大法師真君北極法主四
聖真君上清雷霆院使真君雷霆九司列職
真君九天注生監生真君九天司禄梓潼帝
君九天衛房聖母元君本靖諸省府院司經
籙法部主宰真君二天門下三元真君上章
詞表靈官五嶽聖帝洞天福地靖廬治化仙
官本靖祖玄真師列位真人經籍度列位真
人北隂酆都大帝扶桑丹林大帝三河四瀆
五湖四海龍王名山大川真宰九天金闕玉
闕靈濟洪恩二位真君風雲雷雨部威烈聖
衆城隍里社廟貌一切真靈(臣)聞龍漢玉曆
明垂開劫之功靈寳洞章宻著祈男之品以
今某屢陳丹懇欲厚人倫瓊席瑶壇肅罄傾
心之仰雲車風馬竚因飛歩之游歆禴祭以
薦誠保充閭而襲慶伏願空浮五色俱離劫
仞之臺輔翼萬仙克享蘋蘩之薦曲流恩德
漙福堪輿(臣)與衆官等無任皈依之至再拜
望雲奉迎大駕
　　　降聖初獻散花
(臣)某謹同誠上啓
虚元自然元始天尊上清真境靈寳天尊太
清仙境道德天尊昊天至尊玉皇上帝三界
應感一切威靈(臣)聞大道杳冥真靈肇布玄
元始氣開圖於億劫之初日月星辰髙列於
萬天之上互分主宰共濟生民醮官某念以
子息不榮憂惶在念謂生非汝有乃天地之
委形而物以道生籍隂陽之和氣載蠲吉旦
交薦明誠望鶴駕以凝情想瓊輪而注目伏
願仙靈下盻列聖廻光六甲三元各運保胎
之節億乗萬騎周扶度命之章享以明馨庶
臻蕃衍(臣)叨依真教獲預關行爰有詞誠謹
當宣奏
　　　宣詞
諦詳詞語備見至誠念人爲萬物之靈不靈
則無以異於物子者親之後非後則無以繼
其親用傾亹亹之誠仰瀆髙髙之聽伏願蒼
穹降佑帝祚無疆后妃符穜稜之祥媒官顯
弓矢之異皇儲錫羡玉牒増光君臣胥慶於
明良夷夏共遵於文軌上以廣蓼蕭四海之
澤下以盡天保歸美之誠然後福及醮官澤
流後裔格于天而格于帝敢徼四世之五公
拜乎後而拜乎前庶或一門之萬石仰祈真
造俯鑒精衷(臣)與醮官等無任祈懇激切之
至再拜上香酒陳亞獻
　　　散花
臣聞元綱流演布三景於天根造化樞機統
萬靈於斗柄分五行而迭運斡四序以順成
十一曜星紀災祥於曆筭四七列象注壽天
於胎禽顧惟隂騭之司憑用竭精衷而有禱
伏念某保姓受氏積有𡻕年侍膳問安本傳
冢嫡載陳蠲潔希降仙靈伏願泰階平而風
雨時火星中而寒暑正三百六十五度四分
之一並無爽於𡻕時萬有一千五百二十之
星悉罔愆於宙伏然後享其誠意注上南宫
傳幹蠱以相承保鳴謙而獲言長庚入夢願
符太白之精箕尾乗天庶恊商巖之祝(臣)與
合壇衆等無任祈恩請命之至酒陳終獻
　　　散花
(臣)謹重誠上啓
諸天上帝十極髙真咸望洪慈洞回昭格臣
聞嶽峙海澄諒無文而不度喙鳴口語皆在
地以成形儲祥蓋本於山川生物遂成於造
化關東出相既有賴於風聲惟岳降神理亦
資於和氣或汝頴之多士或巴蜀之好文允
屬地靈䖍依道䕃醮官某胎嬰病注子嗣不
繁慮冡訟之牽連或土工之刑剋迺陳法供
冀格上真伏願江漢炳靈山澤通氣察丹誠
於螻螘歆菲薦於潢汙海不揚波有既陂之
九澤坤厚載物無皆震之三川普度幽明俱
蒙惠澤赦其罪咎錫以後昆禮樂書數則興
盛於一門地水火風則保和於四大漢臣官
學照郷社以彌光晉輔子孫並淮流而不絶
(臣)與齋官無任祈恩激切之至再拜上香香
湯獻上
　　　歩虚
　　　重稱法位
具位(臣)某與臨壇官衆謹同誠上啓
玉清玉帝元始天尊上清上帝靈寳天尊太
清大帝道德天尊昊天至尊玉皇上帝諸天
諸地諸水諸山三界應感一切真靈(臣)聞齋
修行道教雖准於六時玄酒大羹禮必周於
三獻顧惟麈𢢽屬瀆天聦菲薦蘋繫稽停儀
衛伏念(臣)等學法未備犯科滋多舉措乖儀
詞章脫略動罹罪咎咸乞赦原惟冀
上界髙真各還瑶闕下方列聖盡返仙曹降
福流恩解災度厄諸天復位寂遺響於倏歘
之間太極候烟保胎氣於延生之府(臣)等凝
瞻法從結想太空極恨塵波難留聖躅(臣)與
齋官合壇衆等無任瞻望拜首天階奉辭
聖駕激切攀戀之至謹言
　　　復爐
香官使者左右龍虎君侍香諸靈官當令(臣)
向來設醮之所自然生金液丹碧芝英百靈
衆真交㑹在此香火爐前當願十方仙童玉
女接侍蘭烟傳(臣)向來所啓之誠速達徑御
至真無極大道
昊天玉皇上帝(御前)


道門科範大全集卷之二十九
道門科範大全集卷之三十(三十一/同卷)傍四
　　　三洞經籙弟子仲勵編
　誓火禳災說戒儀
　　　法事陞壇如式
　　　念淨天地呪
　　　洒水序立
　　　髙功臨案說戒
具位(臣)某等謹焚道香德香無爲清靜自然
真香䖍誠奏啓
虚无自然元始天等太上道君太上老君昊
天玉皇上帝九皇至尊十方上聖諸君丈人
三十六部尊經玄中大法師圓穹上象火德
熒惑星君鶉火鶉首鶉尾之次雍秦周洛楚
荆之分列宿星君厚地洞宫嶽瀆主宰三界
應感一切真靈咸望洪慈俯垂洞鑒(臣)今奉
爲(宣意)其諸情悃已對敷宣諒沐
天恩鑒明祀事(臣)伏以夫南方火德熒惑星
君主掌萬物燭幽洞微福善禍淫助天行化
攷之前代效驗灼然按前漢天文志云熒惑
出則大兵入則兵散還止息乃爲死喪冦亂
在其野亡地以戰則不勝孝景四年七月癸
未入東井行隂道又以九月癸未入輿鬼戊
寅日出占之曰爲誅伐火災其後有栗氏事
未央東闕災元鼎中守南斗占之曰所守爲
亂賊喪兵其國絶祀南斗越分野其後相殺
王及太后漢兵誅之滅其國前漢熒惑示現
凡十七八莫非凶亂之起也後漢中元二年
火星犯太微西南星爲將相後太尉司徒坐
事免官永平十三年犯輿鬼爲大喪質星爲
大臣誅戮後楚王英顔忠等妖謀事覺而死
後漢熒惑示現凡二十餘莫非禍災之至也
降自晉宋隋唐五代之間不可備録此於行
度之間變起在國者如此按五星明體經云
熒惑照人命壽促貧窮順於命壽至五旬刑
剋妻男多有障難照於疾厄刑折風勞逆在
運宫行年必死此於照臨之位災應在人者
如此至於祝融回禄變現人世火自天降名
之曰災因世人之罪惡貫盈則遭其禍秦起
阿房宫覆壓三百餘里五歩一樓十歩一閣
取之盡錙銖而用之如泥沙楚人一炬火三
月不滅此因人爲所致也縻竺甞從洛陽乗
車而歸未至家見一婦人求寄載臨別曰我
是天人使我焚東海縻竺家今巳寄君車又
不可不燒君但速歸我當緩來竺乃至家收
資財以避之至日中而火大發此以警悟世
人也汝南桓景因費長房謂之曰九月九日
汝家有火災可速去令家人各以絳囊盛茱
茰登髙山飲菊花酒禍乃可銷景如其言舉
家登髙少頃還見牛羊雞犬皆暴死焉後人
因而仍此有禳制之法也漢桓帝於正旦大
㑹羣臣欒巴含酒望西南而噀帝問其故答
曰蜀有火炎故以救之遣使訪之果云賴大
雨從東北而來雨中有酒氣此有救解之術
昔熒惑守心屬宋之分野景公憂之乃出君
人之言三遂徒三度劉琨守江陵民家失火
琨乃向火叩頭請罪俄而反風滅之此有回
旋之道夫禍福之來皆人所召天心仁愛法
許祈禳今有奉道某等同啓丹誠修建誓火
禳災道場命臣等宣行科範請福禳災保寧
境土建壇之初倘非敘述醮事敷演科戒則
何以感格上靈今當以臨壇十戒宣示同齋
之人各請受持咸當靜聽
第一戒者不得擾亂形神常懷專一喜怒哀
　樂不萌於心務致精明以格上聖
第二戒者不得傲忽聖真常懷恭敬企仰尊
　像心起精䖍天真大神浮空降接
第三戒者不得輕慢靈文常懷信重三洞經
　典玩味誦持從悟成真求證道果
第四戒者不得誹謗法門常當敬護弘道明
　法濟度幽明各令歸依廣獲受度
第五戒者不得忤觸道場常懷精潔齋戒沐
　浴始近法壇臭穢腥血無求取禍雞狗禽
　畜無使突來
第六戒者不得放縱身心呼呌喝罵語笑讙
　譁睡眠酗酒昭事上真如對君父
第七戒者不得退轉道心常懷堅固勿因小
　慊便滅誠意精進崇奉福利無窮
第八戒者不得減省法事常懷勤恪行道誦
　經朝真拜聖使功德滿足幽顯沾恩
第九戒者不得錯悮章奏常懷精審若鹵莽
　滅裂不加參對則三天門下有所譴却圖
　福反禍深可震懼
第十戒者不得商較財利常懷謙讓施者受
　者各得歡喜無使怨恚自損福田
巳上十戒衆官能持否答曰能持
天尊言凡拜章行道四天帝王皆駕飛雲緑
軿八景玉輿侍從真人玉女手執華旛前導
鳯歌後從天鈞白鶴師子嘯歌邕邕燒香散
花浮空而來瞻禮行道觀聽法音天真下降
萬靈朝焉如是豈可不盡某法邪當先受十
戒然後行道庠序雅歩靜心閑意坐起卧息
不離儀格天真歡悅列名上清可謂得道方
寸之門
謹白齋官齋法尊嚴威禁至重當須掃洒庭
宇毎令潔靜約飭内外大小肅靜勿以常俗
諠雜干冒真靈若有善信男女願聞道法沐
浴齋潔來詣法壇瞻禮皈依同沾福利若傲
誕輕慢不信正真如是之者必招冥譴登齋
之士可不畏之
　　　結願下壇



道門科範大全集卷之三十
















道門科範大全集卷之三十一
　　　三洞經籙弟子仲勵編
　誓火櫰災道場儀
　　啓壇行道
　　　法事陞壇如式
　　　各禮師存念如法
　　　宣衛靈呪
　　　東方
九炁青天明星大神煥照東郷洞映九門
轉燭陽光掃穢除氛開眀童子號曰玄卿
備衛我軒上對帝君收魔束妖討捕兇羣
奉承正道赤書玉文九天符命攝龍驛傳
普天安鎭我得飛仙
　　　南方
三炁丹天煥景浮光熒星轉燭洞照太陽
上有赤精合契虚皇開明靈童號曰華房
總統火兵備守玉堂斬邪束妖剪截魔王
北帝所承風火莫當流鈴交煥翊衛壇場
正道流行敢有已狂我享上功坐運魁罡
億劫長存保天無疆
　　　西方
七炁素天太白流精光耀金門洞照太冥
中有素皇號曰帝靈保神安鎮衛我身形
斷絶邪源王道正明宫殿整肅三景齊并
道合自然飛昇紫庭靈寳符命普惠萬生
元皇正炁來合我身功加一切天地咸寧
　　　北方
五炁玄天元始徘徊辰星煥爛光耀太微
黑靈尊神號曰層威統冠飛天仙裙羽衣
備衛五門檢精捕非敢有干試豁落斬摧
玉符所告神鎮八威邪門閉塞正道明開
映照我身三光同輝筞空駕浮舉形仙飛
　　　中央
一炁黄天調理乾坤陶鎔隂陽總統玄真
鎮星吐輝流煥九天開明童子號曰天璘
元炁陽精焰上朱烟洞照天下及臣等身
百邪摧落殺鬼萬千中山神呪普天使然
五靈安鎮身飛上仙
　　　鳴法鼓二十四通
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇上地方域神真(臣)今
啓壇行道謹奏爲入意其諸忱悃已録告聞
願得
太上十方至真道炁靈寳瑞光下降流入(臣)
身中令(臣)所啓速達徑御
太上無極大道
昊天玉皇上帝御前
　　　請稱法位
具位(臣)某與臨壇官衆謹同誠上啓
虚无有然元始天尊太上道君太上老君昊
天玉皇上帝九皇至尊十方上聖諸君丈人
三十六部尊經玄中大法師圓穹上象火德
熒惑星君鶉首鶉火鶉尾之次雍秦周洛楚
剕之分列宿星君厚地洞宫嶽瀆主宰三界
應感一切真靈(臣)聞大道混融並資陶於一
氣元精既判咸禀受於五行惟火德之攸司
總南訛之大柄凡初覆育悉荷照臨某念共
業以無知恐招殃於不測危疑度日激切馳
誠瀝膽披肝獻花酌水恪遵靈訓祗奉明威
瞻紫纛之前驅從翠華之下狩普加洪覆俾
遂安居占舍次之休祥保郷鄰之綏靖(臣)等
告盟之始廣濟爲光觀其祗畏之詞宜在關
陞之列仰希大造允納䖍祈醮官詞誠謹當
宣奏
　　　宣詞
諦詳詞語灼見至誠不忘累𡻕之祈禳仰覲
萬靈之憫覆醮儀既戒齋範聿陳殫精意以
申聞竭輿情而俯豫伏願慈顔妙感道力旁
通未離玄座而周遍十方不下宴居而已超
塵劫敢憑靜念昭事虚皇少歆祭爟之儀爲
退守心之度伏乞玄都列聖紫極髙真洞鑒
乃衷誕垂丕應勑勒監齋使者里域真官奏
事金童傳言玉女靈寳官屬一合同心降臨
壇所肅清内外降伏妖魔使(臣)等百神營衛
一念清虚啓奏咸通思念立感醮功上徹善
録天司普及醮官某家消蕩千災増延百順
息除焚燎掃蕩瘟邪同歸道德之風共樂昇
平之化明旦依法行道續更以聞謹啓
　　　十二願
　　　復爐
香官使者左右龍虎君侍香諸靈官當令(臣)
向來啓壇行道之所自然生金液丹碧芝英
百靈衆真交㑹在此香火爐前當願十方仙
童玉女接侍蘭烟傳(臣)向來所啓速達徑御
至真無極大道
昊天玉皇上帝(御前)
　　　出堂頌出户


道門科範大全集卷之三十一







道門科範大全集卷之三十二(三十三三/十四同卷)傍五
　　　三洞經籙弟子仲勵編
　誓火禳災儀
　　清旦行道
　　　法事陞壇如式
　　　各禮師存念如法
　　　宣衛靈呪
青陽虚映耀日回靈神虎辟邪飛玄流鈴
摧奸滅試萬魔束形九微迴道八威攝精
千真校録三元蕩清左嘯中黄右筞六丁
七轉八合周旋天經聖化巍巍大道興行
慶雲流布合景黄庭(和)與道合真
　　　鳴法鼔二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神真(臣)今
清旦行道謹奏爲入意其諸忱悃已録告聞
願得
太上十方至真道炁靈寳瑞光下降流入(臣)
身中令(臣)所啓速達徑御
太上無極大道
昊天玉皇上帝(御前)
　　　請稱法位
具位(臣)某與臨壇官衆謹同誠上啓
虚无自然元始天尊太上大道君太上老君
太上昊天玉皇上帝紫微天皇大帝紫微北
極大帝聖祖天尊大帝后土皇地祇元天大
聖后十方無極大道諸天天帝三十六部尊
經玄中大法師圓穹上象火星執法真君所
變所化列宿星君厚地洞天嶽瀆主宰南方
離位丙丁巳午火部官屬三界應感一切真
靈(臣)聞察璿璣以齊七政之運載在虞書分
星度以觀王緯之躔記諸周典仰惟火德位
鎮丹天稱炎帝以持權號火星而執法夏令
所主爲風伯以應時离卦所司拱太微而受
事因五凶而作變體十善以降祥並行度而
有臨咸炳輝而垂照某生居塵界命係星圖
出入往來久荷照臨之德行藏語黙動多過
失之愆屬星火之戒嚴況炎威之可畏不藉
歸心之祝曷回隂騭之私是用率衆籲誠恭
崇大醮演琅函而對越瞻絳闕以欽承皆所
以悔謝愆尤導迎景貺(臣)等棲身真舘蕆教
人間觀其深秉心誠可謂祗畏天命爰祝釐
於三境敬瀝懇於諸天仰祈穹極之靈必副
羣心之禱況奉詞悃敢不上聞爰有心詞謹
當宣奏
　　　宣詞
按如詞語灼見忱恂諒達宸聦恭承睿聽竊
聞瓊臺鳳闕寳死龍丘自始青之肇開及元
黄之既啓金書玉字發現於諸天碧簡丹文
流行於厚地蕩蕩大化巍巍神功溥利有情
遍沾無極爰遵典式肅建靈壇延企真斿仰
希景祐以今清旦行道請法衆等運兹初捻
上香
願此香烟騰空上徹供養
太上三尊十方衆聖(臣)等皈身皈神皈命首
體投地以是捻香功德上祝
當今皇帝陛下伏願體堯仁而御字超舜孝
以安民寳祚綿長茂建中興之業聖圖増廣
禰隆泰定之基夀比天崇福如川至六宫安
靖百辟忠良金枝鬱秀於千春玉燭均調於
四炁今故燒香自歸依
師尊大聖衆至真之德得道之後保天長存
和與道合真
以今清旦行道請法衆等運兹二捻上香
願此香雲騰空上徹供養
太上三尊十方衆聖(臣)等皈身皈神皈命首
體投地以是捻香功德歸流某家九祖七先
前亡後逝伏願解除冥謫超翥仙庭反形而
游太空脫身而離五濁永謝九幽之地獄長
依十極之天尊早契道真常存正見今故燒
香自歸依
師尊大聖衆至真之德得道之後升入无形
(和)與道合真
以今清旦行道請法衆等運兹三捻上香
願此香雲騰空上徹供養
太上三尊十方衆聖(臣)等皈身皈神皈命首
體投地以是捻香功德歸流某伏願火德垂
慈陽靈介福熒惑不聞於留伏攙搶永戢於
光芒責巳畏威願退守心之舍循躔錫祉勿
揚在戸之星中興覬王於朝家明盛更光於
人物封疆靜謐戸口豐繁共趨嘉㑹之亨同
遂大明之上今故燒香自歸依
師尊大聖衆至真之德得道之後永保長生
和與道合真
　　　懴方
　　　三啓
　　　三禮
　　　重稱法位
具位(臣)某與臨壇官衆謹同誠上啓
太上三清上聖昊天玉皇上帝九皇至尊十
方上聖三十六部尊經玄中大法師火德上
真三界應感一切真靈(臣)聞清靜之教大闡
於西周正一之風宣行於東漢自虚皇之造
物至道居尊洎盤古之開天神化爲主東西
列隂陽之位南北定坎離之宫日月運行星
辰經緯所以斡旋二氣制御萬神矧火德之
尊星實中天之景曜司盗司疾主饑主兵所
居之國罹殃所向之方爲亂本人爲之勃繆
致天變之不常醮官某恭以斗建南杓魁毎
端於坎位火居夏曆卦正屬於離宫事宜思
患以預防人在省躬而祗畏欲圖寧謐敢怠
祈禳(臣)等夙慕沖虚冥探道奥參經佩籙按
法行科將感格於真靈必蕩清於塵垢伏願
黄華濯質赤景分晶滌隂穢於百關保靈光
於八素肅清壇席感降飈斿恭按明科儼崇
粹象以小臣之法衆歌大有之祕章少伸昭
報之誠祗迓沖游之貺屬兹關告輒罄忱詞
伏願列曜收威法星息照重華降福太白辟
兵火無焚燎之災水息漂流之患朱陵大帝
賜以長生南極老人錫之上壽丹靈所統所
轄之聖轉禍爲祥熒惑所變所化之星依躔
順度一方蒙佑比屋霑恩俱亡卒暴之驚共
享清平之樂乾元清泰地紀安寧聖祚遐長
生民康輯上明
天尊大慈之澤下副(臣)等皈向之誠謹啓以
聞
　　　十二願
　　　復爐
香官使者左右龍虎君侍香諸靈官當令(臣)
向來清旦行道之所自然生金液丹碧芝英
百靈衆真交㑹在此香火爐前當願十方仙
童玉女接侍蘭烟傳(臣)向來所啓速達徑御
至真無極大道
昊天玉皇上帝(御前)
　　　出堂頌

道門科範大全集卷之三十二










道門科範大全集卷之三十三
　　　三洞經籙弟子仲勵編
　誓火禳災儀
　　臨午行道
　　　法事陞壇如式
　　　各禮師存念如法
　　　宣衛靈呪
丹靈朱火炎霞激風赤輪剛運天光八衝
迸威包羅交變萬方流金豁落羣魔滅蹤
辟奸破妖明耀元功金符召制躡雲筞龍
謡歌慶㑹散花太空神化冥運四極安隆
伏御帝前罔有不恭(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神真(臣)今
臨午行道謹奏爲(入意)其諸忱悃巳録告聞
願得
太上十方至真道炁靈寳瑞光下降流入(臣)
身中令(臣)所啓速達徑御
至真無極大道
昊上玉皇上帝(御前)
　　　請稱法位
具位(臣)某與臨壇官衆謹同誠上啓
虚无自然元始天尊太上大道君太上老君
太上昊天玉皇上帝紫微天皇大帝紫微北
極大帝聖祖天尊大帝后土皇地祇元天大
聖后十方無極大道諸天天帝三十六部尊
經玄中大法師圓穹上象火星執法真君所
變所化列宿星君厚地洞天嶽瀆主宰南方
離位丙丁巳午火部官屬三界應感一切真
靈(臣)聞元精垂象紫微端北極之尊列曜交
躔火德御南昌之府幽賛生成之化廣敷臨
照之功居絳闕以垂光司丹天而布政所臨
分域可驗災祥應二數以秉權歷周天而舒
彩或星綱攺運或分野流祥凡處光明敢忘
寅畏醮官某叨居塵界幸託真休屬星火之
戒期正朱明之在候當此流金之日畏夫爍
石之威震懼靡寧省循自咎於是冥心謝過
克已懲愆啓淨醮於私居誦真詮於𨗉宇仰
惟霄極俯察輿情冀垂監在之休可使安常
之慶(臣)等忝居道職監主壇科望天門之九
重神游玉闕存洞章於太一黙想金姿冀回
有𥙿之慈施以無涯之澤(臣)既承詞悃敢不
上聞爰有心誠謹當宣奏
　　　宣詞
諦詳詞語備見忱恂天無臭而無聲唯聞善
聽道有情而有性所應不違將以感格者必
在至誠欲祈潜通者須憑善祝(臣)聞元從一
炁肇立隂陽彰洪化於太空育飛精於沖極
隆隆神岳眇眇天階萬靈翊衛於元皇列宿
制安於羣動在昔青童畫卦赤帝滋民龜龍
負河洛之文麟雀應嘉祥之命有熊治世金
毋傳符大範備以既陳天象幽而斯顯一人
崇則萬方昭泰百王順則千古攸遵咸繼位
於洪猷居中央而布徳今則薫風應律畏景
當時仰臨照之無私奉明威之有感式㳙良
日嚴啓仙科冀格髙真康延景福以今臨午
行道請法衆等運兹初捻上香
願此香雲騰空上徹供養
十方道寳天尊(臣)等皈身皈神皈命首體投
地以是捻香功德上祝
當今皇帝陛下伏願玉曆延洪丕基久大壽
同天地德並唐虞離明常運於照臨乾徤大
施於宰育
皇后坤徳厚載月魄齊輝翊賛聖君克昌大
業常推慈儉宣内則於九圍永布惠和慶本
支於萬世今故燒香自歸依
道尊大聖衆至真之德得道之後保天長存
和與道合真
以今臨午行道請法衆等運兹二捻上香
願此香雲騰空上徹供養
十方經寳天尊(臣)等皈身皈神皈命首體投
地以是捻香功德歸流某家九先滯識七祖
神儀過往親縁巳亡眷屬伏願金書度命玉
匱薦神靈府凝於黄雲仙門生於紫戸澡新
舊爽升陟丹庭均善利於億曽覃餘休於來
裔今故燒香自歸依
經尊大聖衆至真之德得道之後昇入無形
和與道合真
以今臨午行道請法衆等運兹三捻上香
願此香雲騰空上徹供養
十方師寳天尊(臣)等皈身皈神皈命首體投
地以是捻香功德歸流某家長幼尊卑親縁
眷屬三宫清淨九戸圓明八景榮形七元通
炁荷清都之純喜丕對洪休俾素志之感神
顯増洪筭推五行則冀收威於火德敘八卦
則祈解難於離宫退舍在兹回禄不至今故
燒香自歸依
師尊大聖衆至真之德得道之後永保長生
和與道合真
　　　懴方命魔三啓三禮
　　　重稱法位
具位(臣)某與臨壇官衆謹同誠上啓
虚无自然三清上聖昊天玉皇上帝九皇至
尊十方上聖三十六部尊經玄中大法師火
德上真三界應感一切真靈(臣)聞景曜舒光
髙聳太虚之上列星拱極端居寥廓之中總
化育以宣精輔生成而布德攝萬魔於三界
張列宿於諸天大闡真功普濟羣品醮官某
叨居道䕃獲處人倫念兹一介之微亦被三
辰之照但以色身所累妄想難除沉迷利害
之場汩没愛憎之境惟其稔内熱之禍當必
致自焚之災慮回禄之不虞乃先事而控告
㳙兹榖旦設此殊科心意精微香花芬馥諷
瓊編之隱韻誦玉笈之空歌不辭永日之勤
冀達髙真之聽伏願衆真來格多福漸臻蠲
疫癘於未形神無出祟却禍殃於方至火不
爲災俾里閈之咸安保室家而胥慶衆罪永
滅萬災不干使門戸之昌隆得生身之受度
世世昌熾乃子乃孫劫劫長存亘今亘古真
根不昧妄想悉除上願
皇帝羲皥齊華農黄繼躅峻鼇峰而等福廓
鵬海以増年妃后諸王輔寧大寳文階武列
翼亮洪基後冀二象昭融三光貞正薫風入
律和氣調時農功有積於京坻民俗咸登於
仁壽三徒九夜動植飛沉同均浩蕩之恩俱
契正真之果上明
天尊大慈之澤下副(臣)等懇切之誠謹啓以
聞
　　　十二願
　　　復爐
香官使者左右龍虎君侍香諸靈官當令(臣)
向來臨午行道之所自然生金液丹碧芝英
百靈衆真交㑹在此香火爐前當願十方仙
童玉女接侍蘭烟傳(臣)向來所啓速達徑御
至真無極大道
昊天玉皇上帝(御前)
　　　出堂頌
　　　出戸


道門科範大全集卷之三十三





道門科範大全集卷之三十四
　　　三洞經籙弟子仲勵編
　誓火禳災儀
　　晚朝行道
　　　法事陞壇如式
　　　各禮師存念如法
　　　宣衛靈呪
五星高耀瑞氣飛浮元始集神天地交周
玉符寳節嘯命微幽擲火揚威奸凶無留
萬魔振伏紛葩却消摧怪滅悪道炁周流
神光照夜隂翳俱收萬神降格扇景乗飈
羣生咸遂惠遍神州(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴装顯
服冠帶垂纓關啓玄壇土地方域神真(臣)今
靜夜行道謹奏爲(入意)其諸忱悃已録告聞
願得
太上十方至真道炁靈寳瑞光下降流入(臣)
身中令(臣)所啓速達徑御
至真無極大道
昊天玉皇上帝(御前)
　　　請稱法位
具位(臣)某與臨壇官衆謹同誠上啓
虚无自然元始天尊太上道君太上老君太
上昊天玉皇上帝紫微天皇大帝紫微北極
大帝聖祖天尊大帝后土皇地祇元天大聖
后十方無極大道諸天天帝三十六部尊經
玄中大法師圓穹上象火星執法真君所變
所化列宿星君厚地洞天嶽瀆主宰南方離
位丙丁已午火部官屬三界應感一切真靈
(臣)聞陽靈表瑞火德承天分日域以繼明御
離方而定位爰司夏曆以正嵗功由是出入
絳霄循環黄道應期不紊謫見無私雖懸象
著明係乎邦國而垂災介福亦及生靈(臣)等
叨荷靈休蹈兹昌運未能洗心錬質遁跡嵓
巒混濁塵寰因循俗境而濟人助國救物爲
先凡有投誠理宜昇達況奉詞悃敢不上聞
爰有心訶謹當宣奏
　　　宣詞
按如詞言丹誠激切叩之斯在格以不違伏
聞眇𨗿髙穹幽微上境熒煌火德寔應鶉星
數推地二之神宿而彌壯位據離明之正尊
而不親生土剋金出寅入戌考炎涼而知伏
見眂祲象而辨妖祥在職有功猶配食心之
享乞靈救疾尚惇祭爟之儀矧此凡微毎叨
真廕常軫淵氷之慮恭投豺獺之誠肅按祕
文俯陳明薦以今靜夜行道請法衆等運兹
初捻上香
願此香雲騰空上徹供養
太上三尊(臣)等皈身皈神皈命首體投地仰
惟大聖火星執法真君伏願暫捨躔宫遥臨
法㑹朱旛赤斾紫霧紅霞靈突相參獰神所
侍輝輝天際扇育物之晴風赫赫空中垂照
臨之景貺有禳必去無舋不來金燼蘭膏照
九幽之隂慝檀烟瑶水驅不善之時殃惟冀
大火安流畢方竄匿偕五行之有慶覬三伏
以無虞舉至止之百祥歸藹然之多士杳杳
洪造區區此心今故燒香自歸依
道尊大聖衆至真之德得道之後保天長存
和與道合真
以今靜夜行道請法衆等運兹二捻上香
願此香雲騰空上徹供養
太上三尊(臣)等皈身皈神皈命首體投地以
是捻香功德仰惟大聖火星執法真君虚中
作離包神水渟含之德日晶爲性抱畢月生
化之宜以苦滋甘居常屬禮䖍誠有感照燭
無私惟冀社稷尊靈宗祧先聖怡神絳闕證
品朱宫流䕃帝圖永昌大業茂隆億載慶集
千祥今故燒香自歸依
經尊大聖衆至真之德得道之後昇入無形
和與道合真
以今靜夜行道請法衆等運兹三捻上香
願此香雲騰空上徹供養
太上三尊(臣)等皈身皈神皈命首體投地以
是捻香功德仰惟大聖火星執法真君願藏
烜燿威光不致侵門害魚之咎乞止赫烈形
勢永無焚廐傷人之憂凶悉未萌吉皆來兆
聞祈不忒見請皆從仍冀某家丹籙祛災清
都介福家門叶泰善念惟新旁周品彚之中
倶契真常之妙今故燒香自歸依
師尊大聖衆至真之德得道之後永保平康
和與導合真
　　　三啓三禮
　　　重稱法位
具位(臣)某與臨壇官衆謹同誠上啓
太上三清上聖昊天玉皇上帝九皇至尊十
方上聖三十六部尊經玄中大法師火德上
真三界應感一切真靈(臣)聞濫處人倫繆居
聖世幸承靈寳䕃育得覩蘂笈真科聞有福
善禍淫在操心之所致恐其信邪倒見莫反
念以歸依惟無上之元尊假有爲之妙法昭
垂經典永覺昏蒙禳於未兆之間安有追前
之悔今醮官某投誠大道瀝懇諸天每惟自
不覺知漸小愆而致甚常憂變更運數或積
業以難逃夙夜靡遑行藏在念七珍五穀慮
有積而不散之非六畜二蠶恐昭物極惡盈
之罪今陳菲薄醮禮禱謝熒惑星君恭按閼
伯之規模願遂景公之仁感憫兹惕若鍚以
安然里域無卒暴之驚居止有清閑之慰四
時寧謐八節欣怡絶燈燭非次之光息爐竈
殊常之焰普及各門康泰一境澄清樂業安
居懷仁率善上願二儀昭泰三景輝華九穀
滋豐五兵韜戢龍神警衛疫毒無侵謀生遂
安逸之歡在野有謳歌之樂飛沉遂性動植
舒榮九夜開光三途罷對見大道無方之應
契聖明有感之祈普及幽遐俱升福岸上明
天尊大慈之澤下副(臣)等皈命之誠謹啓以
聞
　　　十二願
　　　復爐
香官使者左右龍虎君侍香諸靈官當令臣
向來靜夜行道之所自然生金液丹碧芝英
百靈衆真交㑹在此香火爐前當願十方仙
童玉女接侍蘭烟傳(臣)向來所啓速達徑御
至真無極大道
昊天玉皇上帝(御前)
　　　出堂頌



　　　出戸


道門科範大全集卷之三十四













道門科範大全集卷之三十五(三十六/同卷)傍六
　　　三洞經籙弟子仲勵編
　誓火禳災儀
　　設醮行道
　　　法事陞壇如式
　　　各禮師存念如法
　　　宣衛靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飈散景飛騰太空
出入冥無遊宴十方五雲浮蓋招神攝風
役使萬靈上衛仙翁(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神真(臣)今
設醮行道謹奏爲入意其諸誠意巳録告間
願得
太上十方至真道炁靈寳瑞光下降流入(臣)
身中令(臣)所啓速達徑御
至真無極大道
昊天玉皇上帝(御前)
　　　請稱法位
具位(臣)某與臨壇官衆謹同誠上啓
虚无自然元始天尊太上大道君太上老君
昊天玉皇上帝紫微天皇大帝紫微北極大
帝聖祖天尊大帝后土皇地祗元天大聖后
十方無極大道諸天天帝三十六部尊經玄
中大法師圓穹上象火星執法真君所變所
化列宿星君厚地洞天嶽瀆主宰南方離位
丙丁巳午火部官屬三界應感一切真靈(臣)
聞大道玄妙混成太極之初至真自然倬爲
天地之祖機權造化開闔隂陽分八卦而撫
萬形建四時而成庶彚所以陽居大夏是爲
長養之方候應南訛式專化育之事於是炎
帝御宇熒惑司方分五事於禮文專四方之火
政或當見而忽伏或既縮而復盈其變不常
皆爲明罰今醮官某嚴陳故事祗奉陽靈屬
星火之正時報離明之盛德招延道侣祗按
沖科嚴設壇場仰延飇馭伏願帝車接軫自
虎關閶闔而來星馭交驂從豹尾勾陳而下
澗蘋在薦浻酌有嚴(臣)無任瞻望激切屏營
之至再拜望雲奉迎仙駕
　　　降聖獻茶初獻散花
(臣)謹䖍誠上啓
太上三清玉帝昊天玉皇上帝三界應感一
切真靈(臣)聞太陽分景是爲熒惑之星離德
宣精亦名赤帝之子八十萬里而騰彩一百
餘日而周天其所居留必形災福亂常以戒
昏政循度以表明時同五星聚而天下咸歸
與四星合而王者受慶儻亡亂而失德則盈
縮之無常仰視乾文寔存災數合嵗星則饑
饉合太白則播遷與土合則政益乖與辰合
則兵不利月蝕其宫則爲戰亂心孛其度則
主燎焚惟修德而可禳在省躬而知畏運數
雖關於國論災祥寔系於民生醮主某深慮
積業招殃修詞請命仰荷聿臨於法席敢稽
敷露於凡情設醮詞誠謹當宣奏
　　　宣詞
按如詞言丹誠懇切醮主某念以生逢妙化
夙仰真風正當炎夏之期乃屬熒惑之度居
常荷德久堅祗畏之心出或爲災故啓預禳
之典諷寳經之祕祝露雲篆之真文妙範聿
陳宏科備舉天人交際憑精祲而傾䖍儀物
備豐諒馨香之昭格儼衆真之侍坐瞻上帝
之端居一意欽承百靈交㑹伏願龍旗鳳葆
開下界之休祥日轂霞車弭炎官之威烈(臣)
等無任請命祈恩之至酒陳亞獻
　　　散花
(臣)聞謹終如始者人之本懼災向善者理之
常生成既賴於乾坤動靜豈離於水火隂陽
爲局魂魄所司冬則主事於伺辰夏則秉權
於熒惑爰兹九夏昏見三星庸知閼伯之紀
時正值祝融之行度醮官某伏念生居凡俗
長處人倫畫而𤑔薪夜而燭道用雖憑於人
火罹或變於天災無私之德難量有過之民
常懼謹䖍誠於回禄慮有孛於大辰祓社振
除惟信鄭僑之盡禮瓉圭弭救末憑禆竈之
知天重敷祕典之文載願髙真之鑒望心星
之退舍正天度於髙穹育萬物之豐成禆羣
生之共濟可潘可炙不罹扇毒之虞爰處爰
居無致徙薪之慮今則蓮燈欲燼赫曜日之
餘光寳篆將銷散浮雲之輕靄千真畢集三
獻巳終龍與將返於丹霄鸞仗欲迴於絳闕
懼致再三之瀆冐塵咫尺之威並願洪慈俯
垂寛貸(臣)等無任祈請之至酒陳終獻
　　　散花
　　　重稱法位
具位(臣)某謹重伸上啓
九清上聖三界真靈(臣)等輒嚴祭爟之儀以
祓燎原之厄玉京上聖荷迂景於紫壇南極
衆星亦傾光於黼座巳盡流霞之獻尚騰明
燭之煇再瀝懇於諸天乞弭災於上象既展
禮於熒惑之度更舒誠於變化之星惟執法
之餘光散炎精而示罰析旦欲彊於君道昭
明蓋主於兵喪蚩尤如旗見王者之征伐天
攙如劒謂將帥之殺傷司危所以平乖爭赤
彗所以掌誅滅此皆附日而有象復有因月
而垂芒有天隂晉若之名有天惑官張之號
赤若異彩天崔殊形莫非災厄之官悉有照
臨之分下降則爲風伯有神則稱火精勢焰
相乗光怪交作願仗天尊之道炁盡收火德
之餘威國歩無艱勿揚威於多壘邦家有慶
遂樂業於四民火無焚廐之小烖人無表道
之先警暑雨時而沴氣不作隂陽和而年穀
屢豐(臣)尚慮五星凌犯青彗逆流在東方青
龍七宿分野者請以青帝真文爲解禳之若
五星凌犯赤彗逆流在南方朱雀七宿分野
者請以赤帝真文爲解禳之若五星淩犯白
彗逆流在西方白虎七宿分野者請以白帝
真文爲解禳之若五星凌犯黒彗逆流在北
方玄武七宿分野者請以黒帝真文爲解禳
之若五星凌犯黄彗逆流在中央勾陳三垣
帝座北斗七元星君者請以黄帝真文爲解
禳之上願
帝主萬年本支百世天文有序地紀常容國
富家康時和俗阜然後醮官某家等神安體
𥙿益筭延齡福禄維新凶衰不作眷屬亨泰
所止肅清井邑靜安方隅寧謐凡有祈請悉
荷保全普及生靈均叨庇佑臣等無任祈謝
之至拜首天階謹伸奉送
　　　復爐
香官使者左右龍虎君侍香諸靈官當令(臣)
向來設醮之所自然生金液丹碧芝英百靈
衆真交㑹在此香火爐前當願十方仙童玉
女接侍蘭烟傳(臣)向來所啓速達徑御
至真無極大道
昊天玉皇上帝(御前)
　　　送聖化財

道門科範大全集卷之三十五







道門科範大全集卷之三十六
　　　三洞經籙弟子仲勵編
　誓火禳災設醮三時都懴儀
　　　清旦
　(臣)等至心皈命南方大聖火星執法真君
　侍從靈仙官屬星宫神仙和諸靈官
(臣)衆等伏聞上帝匪忱道無私於降鑒髙真
應感誠自格於靈承輒罄丹衷仰干洪造竊
以緯星應候祀閼伯於朱明列曜奠方配祝
融於鶉首黙運司天乏紀優持造化乏權其
伏見有時其吉凶有兆行天不紊應物無私
儻嚴知畏之心必降殊常之祉奉道某等幸
遇昇平之久時膺保合之和化被五行政修
六府食心食咮(音/呪)職嚴火正之官取柳取槐
法有四時之變象氣交順精誠感通運合升
明祥無災燀(音/闡)炎帝之紀充正而不乖太隂
之原無過與不及上自京闕逺覃庶邦火焚
具修時令咸舉家有徙薪之慮人懷爛額之
傷是用刻意金科叩心玉陛設蘋蘩之凈供
薦豺獺之微誠志心皈命南方離位丹天赤
皇上真道君火德執法真君祈變析旦昭明
星君蚩尤司詭星君天攙赤彗星君天隂晉
若星君官張天惑星君赤若天崔星君大火
宫中一切神仙諸靈官伏願道眼照臨靈威
覆護耀熒惑以循軌弭回禄而降休千里儲祥
萬家蒙祐人民乎泰無扎瘥水旱之殃氣運
恊和消伏明赫㬢之變然後方隅寧靜居止
鎮安普及各門咸依道䕃得道之後昇入無
形和與道合真
　　　臨午
(臣)等伏聞赤熛神弩祝融烈威在天司權有
或君或相之職在國出納有季春季秋之時
上則潔陽燧感格之情下則嚴木鐸修行之
禁隄防或失厲降自天延發有加幸免無地
大懼昏頑之俗罔悛僣忒之心天惡其盈鬼
瞰而罰永惟焦頭爛額而遏絶孰與滌慮洗
心而禱祠悔悟一萌照回淵鑒奉道某等捐
軀道䕃稽首真慈豺獺報微敢圖省察螻蟻
誠至咸冀徹聞惟靈輝上次之辰與仙馭下
游之分望蠲威命隂錫厖休里閈清寧井閭
澄泰不虞自息非意罔干兵火災傷尋度危
亡之厄晦明風雨更叨利順之功敢不皈依
以酬化育至心皈命南方離位丹天赤皇上
真道主火德熒惑星執法真君精炁所變傳
日旁月彗孛異星星君星中神仙諸靈官伏
冀垂慈人世憫察凡庸俯降塵寰監斯誠悃
流恩賜福赦罪釋愆絶焰焰之燎原無譆譆
之妖語鳥不鳴於亳社家以靖安星無孛於
大辰人皆康阜鷝鴋消去預禳無妄之災鶉
首居歆絳獲大來之慶得道之後昇入無形
和與道合真
　　　靜夜
(臣)等伏聞丹天絳府掌生録以無私離位朱
宫布陽威而有赫運靈芒而燭暗騰正氣以
流輝凡在照臨得遵皈仰今有奉道某等擇
芹捧塊露肝膽於朱陵潔志清心降雲霞於
赤府至心皈命南方大聖火德上真熒惑星
真君星中真人星中大神星宫神仙諸靈官
切以地回三舎驗彰前典之中道賛一人珠
貫九霄之上願回聖鑒久察丹誠躡丹霞紅
霧以上流擁緋斾明輿而下降納斯懇悃錫
以殊祥祛身罹命偶之災除口發心爲之過
草茅生聚度暑景以清涼土木形骸叶元陽
之氣序比屋免飛煙之恐連甍無烈焰之驚
普及羣生同依大化得道之後升入無形和
與道合真



道門科範大全集卷之三十六










道門科範大全集卷之三十七(三十八三十/九四十同卷)傍七
　　　三洞經籙弟子仲勵編
　安宅解犯儀
　　啓壇行道
　　　法事陞壇如式
　　　各禮師存念如法
　　　宣衛靈呪
　　　東方
九炁青天明星大神煥照東卿洞映九門
轉燭陽光掃穢除氛開明童子號曰玄卿
備衛我軒上對帝君收魔束妖討捕兇群
奉承正道赤書玉文九天符命攝龍驛傳
普天安鎮我得飛仙(和)典道合真
　　　南方
三炁丹天煥景流光熒星轉燭洞照太陽
上有赤精合契虚皇開明靈童號曰華房
總純火兵備守玉堂斬邪束妖剪截魔王
北帝所承風火莫當流鈴交煥翊衛壇場
正道流行敢有巴狂我享上功坐運魁罡
億劫長存保天無疆(和)與道合真
　　　西方
七炁素天太白流精光耀金門洞照太冥
中有素皇號曰帝靈保神安鎮衛我身形
斷絶邪源王道正明宫殿整肅三景齊并
道合自然飛昇紫庭靈寳符命普惠萬生
元皇正炁來合我身功加一切天地咸寧
(和)與道合真
　　　北方
五炁玄天元始徘徊辰星煥爛光耀太微
黒靈尊神號曰層威統冠飛天仙裙羽衣
備衛五門檢精捕非敢有干試豁落斬摧
玉符所告神鎮八威邪門閉塞正道明開
映照我身三光同輝榮空駕浮舉形仙飛
(和)與道合真
　　　中央
一炁黄天調理乾坤陶鎔隂陽總統玄真
鎮星吐輝流煥九天開明童子號曰天璘
元炁陽精焰上朱烟洞照天下及(臣)等身
百邪摧落殺鬼萬千中山神呪普天使然
五靈安鎮身飛上仙(和)與道合真
　　　鳴法鼓二十四通
　　　發爐
　　　請稱法位
具位某等謹同闔壇衆官今故燒香以是功
德奉爲
天子王侯百辟僚屬土地官長經籍度師山
林嵓棲修真之士同學之人九親姻族天下
人民飛行動植一切衆生今故傾心普伸懴
悔臣等皈身皈神皈命
太上十方靈寳自然至真無極大道乞賜原
赦(臣)及齋官闔壇衆等前世今生無邊之罪
得免離三惡之道十苦八難九厄之中使臣
身得道真飛行虚空白日昇天侍衛道君逍
遥無上金闕七寳自然宫殿永與道合所啓
玄感上御至真無極道前
　　　懴悔
　　　重稱法位
具位(臣)某與闔壇衆等謹同誠上啓
太上無極大道元始天尊太上道君太上老
君昊天至尊玉皇上帝勾陳星宫天皇大帝
中天星主紫微大帝承天效法后土皇地祇
十方無極大道道德衆聖天尊至真大帝天
帝三十六部尊經玄中大法師土府太皇太
始五帝中黄戊己應感直靈(臣)等龍漢兆劫
大横混於無名開皇御圖民風成於有欲元
始分真而應化伏犠出智以開能旣昜巢居
遂興棟宇因稼穡以爲杵臼之利化毛血以
爲竈釡之宜六府孔修三綱有敘爰自陽舒
隂𢡖甲剛乙柔生殺寓於無形禍福冥於莫
測輒披經訓方悟俗縁但某草芥微生塵凡
弱質幸承餘憂獲遇明時既將有屋之可居
欲乞自天之垂佑恭修齋直告謝真靈(臣)既
忝真司獲膺教首職當宣化志在立功凡有
投誠理難寢絶今奉詞悃敢不上聞啓壇詞
誠謹當宣奏
　　　宣詞
按如詞言丹誠懇切臣謹爲沐浴五體澄練
六情依解災度厄之科演安宅利居之法施
壇列纂法地象天以醮官某家所齎紋繒法
信安鎮五方香花燈燭證質丹誠以今日今
時䢖齋爲始至某時聞奏上真請福祈恩安
神解犯輒依齋法(宿/先)以啓聞恩惟太上三尊
十方衆聖垂慈鑒映省覽所陳勑勒鑒察使
者土地真官一合同心併力營衛掃蕩内外
清靜壇場通達虚无感降真聖使(臣)及齋官
心安神定思念立感啓奏御達善功周就無
有窒滯明旦行道續更啓聞
　　　十二願
　　　復爐
香官使者左右龍虎君侍香諸靈官當令(臣)
向來啓壇行道之所自然生金液丹碧芝兵
百靈衆真交㑹在此香火爐前當願十方仙
童玉女接侍蘭煙傳(臣)向來所啓之誠速達
徑御
至真無極大道
昊天玉皇上帝(御前)
　　　出堂頌出戸


道門科範大全集卷之三十七
道門科範大全集卷之三十八
　　　三洞經籙弟子仲勵編
　安宅解犯儀
　　清旦行道
　　　法事陞壇如式
　　　各禮師存念如法
　　　宣衛靈呪
青陽虚映耀日回靈神虎辟邪飛天流鈴
摧奸滅試萬魔東形九微迴道八威攝精
千真校録三元蕩清左嘯中黄右筞六丁
七轉八合周旋天經聖化巍巍大道興行
慶雲流布合景黄庭(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左古官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神真臣今
清旦行道謹奉爲入意其諸忱悃巳録奏聞
願得
太上十方至真道炁靈寳瑞光下降流入臣
身中令(臣)所啓速達徑御
太上無極大道
昊天玉皇上帝(御前)
　　　請稱法位
具位(臣)某與闔壇官衆等謹同誠上啓
太上無極大道元始天尊太上道君太上老
君昊天至尊玉皇上帝勾陳星宫天皇大帝
中天星主紫微大帝承天效法后土皇地祇
十方無極大道道德衆聖天尊至真大帝天
帝三十六部尊經玄中大法師土府太皇太
始五帝中黄戊已應感真靈(臣)聞天尊孕化
大道垂功二氣裁形萬靈資始圓清上結懸
日月而列星辰方濁下凝布山川而融海嶽
由是百神受職以定方隅五帝司分各安其
位至乃清都紫閣百雉九重郡邑城池人倫
宅宇皆有法象以配乾坤爰資安鎮之功用
叶乂康之福(臣)等軄當行教佐國立功凡有
所祈理宜間奏況奉詞㫖敢不上聞
　　　宣詞
按如詞言情㫖丹切莫因精感上達真靈(臣)
等率勵法流按依科式敷壇列纂法地像天
鎮龍綵於十方貢詞誠於三境以今清旦行
道請法衆等運兹初捻上香
願此香雲騰空供養
十方無上道寳天尊臣等皈身皈神皈命自
體投地以是捻香功德上祝
當今皇帝陛下伏冀五山鎮地永比鴻圖八
海浮天長齊鳯曆祚超周漢聖越義農妃后
皇儲充光睿德諸王公主允契休符混車軌
於九圍集梯杭於萬寓令故燒香自歸依
道尊大聖衆至真之德得道之後保天長存
(和)與道合真
以今清旦行道請法衆等運兹二捻上香
願此香烟騰空供養
十方經寳天尊臣等皈身皈神皈命首體投
地以是捻香功德歸流齋官某家九世七玄
俾超夜府六親五族並證仙階宅宇清寧龍
神鎮守凶災殄息妖惡不興今故燒香自歸
依
經尊大聖衆至真之德得道之後昇入無形
和與道合真
以今清旦行道請法衆等運兹三捻上香
願此香烟騰空供養
十方師寳天尊(臣)等皈身皈神皈命首體投
地以是捻香功德歸流天地之内有識含生
咸沐道風盡登真果齋官某災祛未兆福降
無涯俱乗妙道之功永證長生之品今故燒
香自歸依
師尊大聖衆至真之德得道之後永天長存
和與道合真
　　　懴方三啓三禮
　　　重稱法位
具位(臣)某等謹同誠上啓
虚无至真三境天尊十方無極大道道德衆
聖天尊三十六部尊經玄中大法師土府太
皇太始五帝中黄戊巳應感真靈臣聞道化
未分混沌之首體玄功而不宰任真一以無
爲洎乎二象分靈三才設位清濁配乾坤之
質晦明彰晝夜之殊隂陽衆神各司其職於
是構兹棟宇代彼層巢既取法於天關遂主
張於隂騭所以乾天兌澤各有統臨離火巽
風互明衰盛順之則必符貞吉違之則自取
悔尤惟古及今率由斯道齋官某爰因卜築
恐有犯違神道難明常情靡測既畢功於土
木將展禮於香燈懴罪希恩祛災謝過大弘
齋薦上達至真是用敷列法壇按遵科典蘭
燈散彩下照九幽香穗凝烟上通三境轉經
行道普爲懴祈或犯忤靈祇侵傷地府或殘
害物命汙瀆靈蹤或觸動龍神違諸禁忌或
因力役致有怨咨或以遷移不選方所積成
釁咎因結災纏或在九宫八卦之中或在十
二支干之内或犯隂陽刑殺七十二神下繫
地司上言天府憑今懴謝並乞蕩除使齋福
普覃善功遐被降九龍符命宣告諸天運三
寳威神敕勒三界極兹夜府開諸光明安帝
業於九重播玄休於萬國五兵偃戢百榖豐
登齋官某家存殁乂康旋屬昭泰子孫忠孝
祚胤繁昌落罪簡於隂曹列仙名於真境隂
陽職秩内外神靈護法安人濟時利物共揚
道化助正却邪遐及幽明同臻妙道上明
天尊廣濟之澤下副(臣)等皈命之識謹啓以
聞
　　　十二願
　　　復爐
香官使者左右龍虎君侍香諸靈官當令(臣)
向來清旦行道之所自然生金液丹碧芝英
百靈衆真交㑹在此香火爐前當願十方仙
童玉女接侍蘭烟傳臣向來所啓之誠速達
徑御
至真無極大道
昊天玉皇上帝(御前)
　　　岀堂頌
　　　出戸
道門科範大全集卷之三十八





道門科範大全集卷之三十九
　　　三洞經籙弟子仲勵編
　安宅解犯儀
　　臨午行道
　　　法事陞壇如式
　　　各禮師存念如法
　　　宣衛靈呪
丹靈朱火炎霞激風赤輪剛運天光行衝
迸威包羅交變萬方流金豁落羣魔滅蹤
辟奸破妖明耀元功金符召制躡雲筞龍
謡歌慶㑹散花太空神化宜運四極安隆
伏御帝前罔有不恭(和)與道合真
　　　鳴法鼓二十四通
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出岀者嚴裝顯
服冠帶垂纓關啓玄壇土地方域神真(臣)今
臨午行道謹奏爲入意其諸忱悃巳録告聞
願得
太上十方至真道炁靈寳瑞光下降流入(臣)
身中令(臣)所啓速達徑御
太上無極大道
昊天玉皇上帝(御前)
　　　請稱法位
具位(臣)某與闔壇官衆等謹同識上啓
太上無極大道元始天尊太上道君太上老
君十方無極大道道德衆聖天尊至真大帝
天帝三十六部尊經玄中大法師土府太皇
太始五帝中黄戊已應感直靈(臣)等夙荷玄
休躬逢道化五文散景三洞開光引至理於
重玄暢神功於妙用獲參祕𧷤得以禀修而
告盟之初立功爲本凡有皈向敢不上聞爰
有忱誠謹當宣奏
　　　宣詞
按如詞㫖誠切修崇臣等忝職玄科理宜開
度齋官某頃因繕緝土木興工慮犯真靈願
伸祈懴是敢按三清之格披九奏之儀奉信
列詞請修齋直冀憑關奏上達至真以今臨
午行道請法衆等運兹初捻上香
願此香雲騰空供養
十方無上道寳天尊(臣)等皈身皈神皈命首
體投地以是捻香功德上資宗廟尊靈列聖
昭穆上登聖品下福睿圖
皇帝德紹義農明均日月握金鏡以臨四海
調玉燭而育萬方朝有忠賢野無遺逸今故
燒香自歸依
道尊天聖衆至真之德得道之後保天長存
和與道合真
以今臨午行道請法衆等運兹二捻上香
願此香烟騰空供養
十方無上經寳天尊(臣)等皈身皈神皈命首
體投地以是捻香功德歸流齋官某家九祖
幽儀生天悟道七玄飛爽證品登真洎于宅
宇龍神隂陽將吏各安所部共洽無爲轉崇
秩於靈階叶殊功於道果今故燒香自歸依
經尊大聖衆至真之德得道之後升入無形
(和)與道合真
以今臨午行道請法衆等運兹三捻上香
願此香雲騰空供養
十方無上師寳天尊(臣)等皈身皈神皈命首
體投地以是捻香功德歸流齋官某福樹長
春道風遐被壽延禄永罪滅災銷然後夜府
寒庭三塗六趣俱超沉滯同契至真今故燒
香自歸依
師尊大聖衆至真之德得道之後永天長存
和與道合真
　　　唱方懴方命魔三啓三禮
　　　重稱法位
具位(臣)某與闔壇衆等謹同誠上啓
金闕虚无九清上帝土府太皇太始五帝中
黄戊已應感真靈(臣)聞大道既分聖人設教
取諸易象法彼上玄裁棟宇之規代巢穴之
制以利天下以覆羣生乃命天地神祇隂陽
將吏分階列品互有主張今古攸遵吉凶無
爽齋官某頃因營繕土木興工恐穿鑿靈蹤
侵傷神位犯休王之氣違禁忌之方爰啓壇
場用伸懴謝(臣)等按河圖品格披三洞典儀
率勵法流精修齋直稽䫙於三元之下披心
於萬聖之前懴悔罪瑕祈恩請宥冀因䖍懇
感降真靈謹爲弟子某上請倉明救敗君安
闕天玄君天休天陽君解患却厄君赤沙天
官君仙官計乎君始陽繕治君青龍道化君
主安宅利君除災却怪誅滅故氣收伏邪精
蠱毒摧鋒凶妖殄息又請漢明地皇君無上
監氣君爐火玉女前校大兵主收居宅之中
井竈之鬼又請揚方平石君主收土氣土翁
爲害之者又請髙倉天匠君主收地中丘墓
之氣禁忌之神使正氣流行凶邪摧伏居上
清泰常獲康宜家有禎祥門無天横六親蒙
福九祖生天壽禄増延罪咎銷解𡨚仇和釋
注訟沉零内外清安動靜昭暢上冀
聖圖悠久祚曆遐延萬國宅心八紘順化天
清地朗國富人歡瑞諜休符日書月至風雲
表貺海嶽蘇舒洎乎六趣九幽有生含識並
沾洪福各遂逍遥宅宇龍神隂陽正職仙功
懋賞安鎮方隅自幽及明普令升泰上明
天尊廣濟之澤下副(臣)等皈命之誠謹啓以
聞
　　　十二願
　　　復爐
香官使者左右龍虎君侍香諸靈官當令(臣)
向來臨午行道之所自然生金液丹碧芝英
百靈衆真交㑹在此香火爐前當願十方仙
童玉女接侍籣烟傳(臣)向來所啓之誠速達
徑御
至真無極大道
昊天玉皇上帝(御前)
　　　出堂頌出戸
道門科範大全集卷之三十九










道門科範大全集卷之四十
　　　三洞經籙弟子仲勵編
　安宅解犯儀
　　晚朝行道
　　　法事陞壇如式
　　　各禮師存念如法
　　　宣衛靈呪
五星髙耀瑞氣飛浮元始集神天地交周
玉符寳節嘯命微幽擲火持威奸凶無留
萬魔振伏紛葩却消摧怪滅惡道炁周流
神光照夜隂翳俱收萬神降格扇景乗飈
羣生咸遂惠遍神州(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神真(臣)今
靜夜行道謹奏爲入意其諸忱悃巳録告聞
願得
太上十方至真道炁靈寳瑞光下降流入(臣)
身中令(臣)所啓速達徑御
太上無極大道
昊天玉皇上帝御前
　　　請稱法位
具位(臣)某與闔壇官衆等謹同誠上啓
太上無極大道元始天尊太上道君太上老
君十方無極大道道德衆聖天尊至真大帝
天帝三十六部尊經玄中大法師土府太皇
太始五帝中黄戊己應感真靈(臣)聞太上垂
文元皇設教陶融萬有亭毒羣方三洞玉書
降九清而演妙諸天大聖殷至道以度人佐
國爲先慈救爲本凡有詞款敢不上聞齋意
忱誠謹當宣奏
　　　宣詞
(臣)等依按詞誠理宜關奏齋官某以居宅之
所併有繕修慮違忤神明犯干禁忌䖍伸懴
滌以贖愆瑕是敢遵按典儀精崇壇墠開玄
都玉笈依黄籙簡文法地像天修齋行道以
今靜夜行道請法衆等運兹初捻上香
願此香雲騰空供養
十方無上道寳天尊(臣)等皈身皈神皈命首
體投地以是捻香功德歸流宗廟先靈列登
昭穆凝神快樂馭景逍遥上祝
皇帝陛下㫒聞上境安鎮鴻圖均兩曜而燭
萬方齊三光而育羣品儲宮妃后光賛休明
文武職察輔成睿化今故燒香自歸依
道尊大聖衆至真之德得道之後保天長存
和與道合真
以今靜夜行道請法衆等運兹二捻上香
願此香烟騰空供養
十方無上經寳天尊(臣)等皈身皈神皈命首
體投地以是捻香功德歸流齋官某家九世
幽靈遊神碧落六親眷屬列品仙都洎乎宅
宇之中龍神將吏鎮安其位清蕩妖凶克叶
乂寧永符貞吉今故燒香自歸依
經尊大聖衆至真之德得道之後升入無形
和與道合真
以今靜夜行道請法衆等運兹三捻上香
願此香烟騰空供養
十方無上師寳天尊(臣)等皈身皈神皈命首
體投地以是惗香功德歸流普天率土含識
衆生遐及幽明同均福祐齋官某家凶災殄
息禄筭延長永承道德之風俱契真仙之果
今故燒香自歸依
師尊大聖衆至真之德得道之後永天長存
和與道合真
　　　唱方懴方三啓三禮
　　　重稱法位
具位(臣)某與闔壇官衆等謹同誠上啓
虚无三境六御宸尊十方得道衆聖天尊土
府太皇太始五帝中黄戊巳應感真靈(臣)等
獲奉至真參修祕妙功未加於動植化未洽
於生靈毎思佐國化人引道賛法奉揚玄奥
廣濟人天齋官某以營葺所居與工動役或
揵材運石驚勤龍神或増下損髙犯違禁忌
或所居之地有古跡靈墟或穿鑿之方有荒
祠敗壘或汙瀆仙境或侵逼名蹤或失五姓
之宜或乖二宅之利因其繕飾遂構災凶䖍
設壇場遍申祈懴(臣)等按天師格品依正一
法文上請救敗君等一十二部社官將吏兵
士驅除故氣清蕩妖邪却地中土木之精及
遊尸屬鬼解土公侵食之害銷五方禁忌之
災一切凶妖悉令除蕩禎祥霧集禍害氷銷
伏願太上衆尊垂慈鑒映降流真氣覆祐其
方敕勒正神鎮安其位常符貞吉永保康宜
上願
帝道隆昌皇風逺扇三邊有泰入海無波疫
毒不侵星辰含度洎乎泉扄夜府長覩光明
蠢𩔖有生無失其所齋官某家上玄幽爽證
品生天子孫傳忠孝之規逺近享乂安之福
龍神宻衛動靜和寧普沐玄功並昇真界上
明
天尊大慈之澤下副信人至懇之誠謹啓以
聞
　　　十二願
　　　復爐
香官使者左右龍虎君侍香諸靈官當令(臣)
向來靜夜行道之所自然生金液丹碧芝英
百靈衆真交㑹在此香火爐前當願十方仙
童玉女接侍蘭烟傳(臣)向來所啓之誠速達
徑御
至真無極大道
昊天玉皇上帝(御前)
　　　出堂頌出戸


道門科範大全集卷之四十












道門科範大全集卷之四十一(四十二/同卷)傍八
　　　三洞經籙弟子仲勵編
　安宅解犯儀
　　一時行道
　　　法事陞壇如式
　　　各禮師存念如法
　　　宣衛靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飈散景飛騰太空
出入冥無遊宴十方五雲浮蓋招神攝風
役使萬靈上衛仙翁(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直曰香官各三十六人出出者嚴裝顯
服冠帶垂纓關啓玄壇土地方域神真(臣)今
陞壇行道謹奏爲(入意)其諸忱悃巳録吿聞
願得
太上十方至真道炁靈寳瑞光下降流入(臣)
身中令(臣)所啓速達徑御
太上無極大道
昊天玉皇上帝(御前)
　　　請稱法位
具位(臣)某與闔壇官衆等謹同誠上啓
太上無極大道元始天尊太上道君太上老
君十方無極大道道德衆聖天尊至真大帝
天帝三十六部尊經玄中大法師土府太皇
太始五帝中黄戊巳應感真靈(臣)聞大道融
真元皇御運五文開教三洞宣行天尊垂廣
濟之科太上播無疆之澤陶鈞庶品拯度羣
生(臣)億劫良因被沐玄化龍書鳯紀玉札瓊
篇得以禀修用期昇度而告盟之始約拯救
爲先凡有所陳不容寢絶況奉詞㫖敢不上
聞齋意忱誠謹當宣奏
　　　宣詞
按如詞言情誠丹切理宜開度以付玄慈竊
惟五太之前三靈分化洎于太古未雜澆漓
冬穴夏巢懷道抱德各安所適玄㑹無爲自
數兆隂陽象垂棟宇吉凶善惡倚伏相乗順
之則代享禎祥違之則人罹災沴聖真引訓
愍濟爲心懴罪祈恩俾崇齋直(臣)等相攜同
褐率按典儀式建壇場以祈福祐以今陞壇
行道請法衆等運兹初捻上香
願此香烟騰空供養
十方無上道寳天尊(臣)等皈身皈神皈命首
體投地以是捻香功德歸流社稷尊靈宗祧
先聖清都瑩質紫極延祥福被宸居慶傳
帝葉比嵩衡而作配與曰月以齊明太子諸
王承匡聖業賢臣良輔克賛謀猷萬國梯航
羣生昭泰今故燒香自歸依
道尊大聖衆至真之德得道之後保天長存
和與道合真
以今陞壇行道請法衆等運兹二捻上香
願此香烟騰空供養
十方無上經寳天尊(臣)等皈身皈神皈命首
體投地以是捻香功德歸流齋官某家九祖
七玄先靈幽爽棲神絳苑錬魄丹臺襲氣毋
以登真御雲蹻而託化福資來裔澤及存亡
克荷玄休常承元吉今故燒香自歸依
經尊大聖衆至真之德得道之後升入無形
和與道合真
以今陞壇行道請法衆等運兹三捻上香
願此香烟騰空供養
十方無上師寳天尊(臣)等皈身皈神皈命首
體投地以是捻香功德歸流齋官某家眷屬
宗親同滋禎貺福延壽永禍滅災消洎乎宅
宇龍神隂陽將吏遷功茂賞加爵増勲納吉
祐於中宫蕩災凶於外域今故燒香自歸依
師尊大聖衆至真之德得道之後永天長存
和與道合真
　　　唱方懴方三啓三禮
　　　重稱法位
具位(臣)某與闔壇官衆等謹同誠上啓
金闕虚无九清上帝瑶臺瓊闕妙有髙真土
府真皇大帝應感一㔹真靈(臣)聞道化既彰
玄風遐扇生神變化以暢神功由是羽殿霞
房凝雲結氣浮雲表象應物効靈上古聖人
法天體道肇興宫室以代穴巢取則二儀分
靈五氣爰設隂陽之位乃明凶吉之殊天地
正神以司其任善則延祥致福克保安寧惡
則降禍流殃蹈兹凶咎遂著修禳之品俾申
祈謝之儀况志在立功軄惟濟物凡有投告
敢不上陳齋官某以築室營居不明禁忌慮
因締葺犯觸神明恐上犯天靈四時六氣違
逆正道延降凶衰又恐旁犯太歲太隂飛廉
豹尾隂陽刑殺支干衆神又恐下犯地司九
宫八卦地宫土府隂境靈祇興役運功動違
神道又恐所居之地歲月浸深或是故園田
墟宮城遺址或是神山靈跡福地勝居或是
先哲古賢丘陵墳墓或是城隍社廟郊祀壇
場或是敗壘故營戰爭之地或是盟壇誓處
或是廢市空鄽或是腐骨窮魂尚爲依託或
是遊神之鬼猶有所憑凶怪時彰災妖或起
凡情靡測禳謝無方今按靈寳真經正一科
品齎持法信崇建道場法地像天祈㤙悔過
(臣)等輒依科典䖍備焚修關奏上真解消災
咎普十方而懴滌仰
三寳以皈依伏冀大聖垂光髙真下濟敕四
司官屬五帝威靈洗蕩過尤旁流福祉使龍
神正職安鎮其方沴氣邪精潜靈厚地凶災
殄息故氣消亡居止又寧存殁安泰五瘟四
毒無害於人水火刀兵無傷於物七玄開度
長夜光明禄壽遐長子孫忠孝内無天横家
有禎祥帝澤宸波永安於北極五風十雨咸
若於中天百榖豐登五兵偃戢飛沉蠢動九
夜三途俱仗玄功共均齋福上明
天尊大慈之澤下副信人至懇之誠謹啓以
聞
　　　十二願
　　　復爐
香官使者左右龍虎君侍香諸靈官當令(臣)
向來行道之所自然生金液丹碧芝英百靈
衆真交㑹在此香火爐前當願十方仙童玉
女接侍蘭烟傳(臣)向來所啓速逹徑御
至真無極大道
昊天玉皇上帝(御前)
　　　出堂頌出戸
道門科範大全集卷之四十一
道門科範大全集卷之四十二
　　　三洞經籙弟子仲勵編
　安宅解犯儀
　　散壇行道
　　　法事如式
　　　各禮師存念如法
　　　宣衛靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飇散景飛騰太空
出入冥無遊宴十方五雲浮蓋招神攝風
役使萬靈上衛仙翁(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神真(臣)今
設醮行道謹奉為入意其諸誠悃巳録告聞
願得
太上十方正真道炁靈寳瑞光下降流入(臣)
身中令(臣)所啓速逹徑御
至真無極大道
昊天玉皇上帝御前
　　　請稱法位
具位(臣)某與闔壇官衆等謹同誠上啓
太上無極大道元始天尊太上道君太上老
君十方無極大道道德衆聖天尊至真大帝
天帝三十六部尊經玄中大法師土府太皇
太始五帝中黄戊巳應感真靈(臣)聞萬象未
形一元肇啓虚无大道爲生化之根元清淨
真風乃隂陽之宗本於是先分二氣後顯三
才尊卑之位既彰覆載之功攸著冬穴夏巢
之代淳樸未移上棟下宇之儀易象方作莫
不裁形天地取法乾坤定方圓之規列隂陽
之𢾗順之則自天垂佑福被無疆違之則萬
物延災禍生不測吉凶斯在今古攸遵況復
處世多端修心未至動貽悔吝易積愆瑕非
託上真無由解謝𥨸聞天尊設教真文啓禳
鎮之科大道垂慈靈寳有懴祈之典敢縁斯
㫖輒備醮壇瀝懇諸天告盟五帝冀蒙鑒佑
俯降威靈俾天地靈司隂陽僚屬迴雲迂景
下察啓祈釆納丹誠霶流鴻福(臣)與齋官合
壇衆等無任瞻望
天衢激切欽竚皈向之至誠惶誠恐稽首再
拜奉迎仙駕
　　　降真上茶初獻散花
(臣)謹重誠上啓
九清上聖三界威靈伏聞至誠可以感神作
徳而能銷変景公懼禍而熒惑退舍黄帝用
道而蚩尤辟兵蘋蘩藴藻可以薦群神齋戒
沐浴可以祀上帝自惟弗𩔖實懼乃心法天
象地以建香壇捧塊摘芹而伸醮禮遵靈寳
祈恩之典法真師謝過之儀仰望真靈俯矜
凡悃(臣)既承詞㫖敢不上聞齋意忱誠謹當
宣奏
　　　宣詞
按如詞言誠爲至切醮官某身同腐器命若
垂絲禍福雖本於自天感應實由於在已此
生何託惟道是依輒披肝膽之誠上瀆清寧
之鑒所有興修觸犯前後過愆輒對真靈披
陳解謝醮官某家居宅之内若犯觸天神者
請皇天上帝解謝之若犯觸地神者請后土
九皇君解謝之若犯觸東方青龍支干禁忌
神者請東方七宿星君解謝之若犯觸南方
朱雀支干禁忌神者請南方七宿星君解謝
之若犯觸西方白虎支干禁忌神者請西方
七宿星君解謝之若犯觸北方玄武支干禁
忌神者請北方七宿星君解謝之若犯觸中
央勾陳支干禁忌神者請北斗七元星君解
謝之若犯八宅五宅一十四宅神者請九老
仙都君解謝之若犯子丑寅卯辰已午未申
酉戌亥十二支神者請天上客星君解謝之
若犯甲乙丙丁戊已庚辛壬癸十千大神者
請天上御史君解謝之若犯乾坎艮震巽離
坤兊八卦大神者請道徳君解謝之若犯建
除滿平定執破危成收開閉神者請天一貴
人君解謝之若犯天道地道人道神道者請
長生君解謝之伏願各安乃位永奠厥居赦
罪宥愆流恩注福敷佐天育物之徳推助道
興化之心保家宅之安寧冀神明之恊相式
彰洪造俯慰凡情(臣)與齋官合壇衆等無任
懴謝希恩之至酒陳亞獻
(臣)謹重誠上啓
太上三尊五老上帝三寳衆聖内外靈司隂
陽宮屬六甲禁忌一切神明伏聞真道杳冥
體無爲而化物聖人敷妙因立教以垂文善
惡必彰吉凶無爽今謹有醮官某伏慮運行
舉措違悮神明相宅卜居犯干禁忌或移川
塞澗増下損髙土木興工穿鑿傷性不明隂
陽之理罔知衰旺之宜況復古往今來陵遷
谷變所居之地終始難明或是城邑遺基神
祠舊址或是真壇福地古廟靈蹤或昔人戰
闘之墟或先哲㑹盟之所或曽爲窯竈或舊
有丘陵或先聖壇場或龍神窟宅或叢林聚
異或水石藏靈既迫俗居寧無褻瀆恐因觸
犯遂結災衰以今吉日良時披心大道按天
師科格遵靈寳文儀䖍請衆神仰伸懴謝若
弟子某居宅之内犯觸太𡻕將軍者請紫微
宫方伯君解謝之若犯觸太隂𡻕殺神者請
天上貴人君解謝之若犯觸𡻕刑𡻕破神者
請鎮星君解謝之若犯觸黄旙豹尾神者請
太白君解謝之若犯土豹宅神者請地侯君
解謝之若犯日遊月建神者請羲和君解謝
之若犯太隂太陽神者請乾坤君解謝之若
犯雷公霹靂神者請紫微君解謝之若犯觸
咸池力士神者請離兊君解謝之若犯觸天
狗地囊神者請諸天父君解謝之若犯觸年
刑月害日惡時凶神者請元女君解謝之若犯
觸青龍神者請東王公解謝之若犯白虎神
者請西王毋解謝之若犯觸朱雀神者請炎
帝君解謝之若犯觸玄武神者請玄冥君解
謝之若犯螣蛇后土神者請胡越君解謝之
若犯五土眷屬神者請五靈老君解謝之若
犯隂宅陽宅刑福神者請日月君解謝之若
犯飛廉郭忌神者請太一君解謝之若犯死
䘮縣獄天禍神者請韓君丈人君解謝之若
犯金匱玉堂天福宅德天倉天府天門地戸
人道鬼路神者請都統君解謝之若犯大耗
小耗四激三刑天羅地網八魁九妖弦望晦
朔隂陽滅没神者請道化君解謝之若犯父
母眷屬十二命坐神者請延壽益筭君保護
之若犯六畜蠶命之位神者請好生度命君
衛護之乞使七十二神二十四吏隂陽正職
内外神靈安鎮其方各居所部屏凶衰於四
境除災沴於八方殃咎永消休祥宻降増壽
年於生録禄祚惟新釋罪目於隂曹疫癘無
作家傳孝悌門襲忠良常承至道之恩克荷
神明之佑(臣)與醮官合壇衆等無任懴謝之
至酒陳終獻
　　　重稱法位
具位(臣)某等謹同誠上啓
九清十極衆聖髙真六甲三元隂陽正職靈
壇應感三界威靈(臣)等依按明科恭陳醮禮
荷真靈之降顧享誠意之恪勤啓謝既周復
升宫闕雲軿羽蓋將返虚无延降失儀薦陳
乖禮在上帝憫其罪咎冀百神恕其愚庸以
百姓之心爲心因斯民之利而利求愈多而與
愈有厚不困而生不傷地平天成隂誘黙相
勿奪其鑒庶逃故悮之愆相恊厥居俾遂生
成之理(臣)等凝瞻法從結想太空極恨塵埃
難留聖躅(臣)與齋官衆等無任瞻望雲闕激
切攀戀依歸之至謹啓以聞
　　　復爐
香官使者左右龍虎君侍香諸靈官當令(臣)
向來設醮行道之所自然生金液丹碧芝英
百靈衆真交㑹在此香火爐前當願十方仙
童玉女接侍蘭烟(臣)向來所啓速逹徑御
至真無極大道
昊天玉皇上帝御前
　　　送神化財念善



道門科範大全集卷之四十二





道門科範大全集卷之四十三傍九
　　　三洞經籙弟子仲勵編
　安宅解犯懴方儀
　　　十方
(臣)衆等今故燒香歸身歸神奉爲齋官某家
修齋行道仰謝
十方無極太上靈寳天尊十極天君五老上
帝二十八舍十二宫神支干禁忌八方主宰
上下神明仰慮住居修造之所侵傷八卦忤
觸九宫上冒天光下傷地脉今故立齋行道
謝過希恩伏冀大道垂慈普賜開宥罪瑕洗
蕩慶善永臻眷屬咸安龍神復位得道之後
昇入無形
　　　三光
(臣)衆等今故燒香歸身歸神奉爲齋官某家
修齋行道仰謝
日月星宫至真大聖三光神仙諸靈官仰慮
居宅修造之所犯觸神明負違禁忌穢慢三
光不順星辰日月行運之期結成過咎延致
災衰今故立齋行道謝過希恩伏冀景曜潜
敷靈光下燭神安乃位人奠厥居宅宇安寧
龍神警衛幽關昭朗動植舒榮得道之後昇
入無形
　　　五嶽
(臣)衆等今故燒香歸身歸神奉爲齋官某家
修齋行道仰謝
五嶽真君飛仙真人名山洞府得道神仙諸
靈官仰慮居宅修造之所犯觸神明或違天
禁地忌在五帝五嶽之司結成過咎未獲原
除今故燒香行道謝過希恩伏冀嶽府仙曹
名山職宰特原罪犯永錫休祥壽禄増延災
衰洗蕩眷屬寧泰門宇興昌得道之後昇入
無形
　　　水府
(臣)衆等今故燒香歸身歸神奉爲齋官某家
修齋行道仰謝
扶枽大帝暘谷神王三河四海九江水帝十
二河源四瀆神君水府神仙諸靈官仰慮居
宅修造之所閉塞泉源侵傷水脉違上善之
性虧潤下之功輕忤聖真穢觸江海結成罪
咎在水府之中歷代纒綿未蒙解釋今故燒
香行道謝過希恩伏冀副善利之慈錫靈長
之惠福如川至災逐氷消洗罪垢以一新䟽
慶源而不息得道之後昇入無形
　　　經寳
(臣)衆等今故燒香歸身歸神奉爲齋官某家
修齋行道仰謝
至真無上三十六部尊經真文寳符三洞正
法十方祕藏侍衛經典一切靈司仰慮居宅
修造之所犯觸真靈穢瀆靈蹤侵傷福地或
三寳遺跡經教所行有衛法靈司侍真官屬
在所居之地非凡俗所知因有犯違結成罪
咎在三寳之府未獲原除今故燒香行道謝
過希恩伏冀萬聖開光衆真鑒祐犯觸之罪
並乞蕩除福善來臻壽禄増益龍神復位人
口奠居動止霑榮幽明開泰得道之後昇入
無形
　安宅解犯十方懴謝儀
　　　東方
(臣)等奉爲齋官某仰謝
東方至真無極青帝九炁天君青龍東斗角
亢氐房心尾箕七星君甲乙寅卯木德震神
少陽之氣九夷老君勾芒太皥春王正神帝
車帝輅帝舍𡻕星木官仰慮居宅之所犯觸
神明負越禁忌延致災殃今故燒香歸命靈
寳天尊修齋行道謝過希恩伏願解除所犯
賜以福祥消中央土氣一切災凶罪咎蠲平
災衰屏息存亡倶泰福禄惟新得道之後昇
入無形
　　　南方
(臣)等奉爲齋官某仰謝
南方至真無極赤帝三炁天君朱鳥南斗井
鬼柳星張翼軫七星君丙丁巳午火德離神
太陽之炁八蠻老君祝融火帝熒惑夏神帝
車帝輅帝舍螣蛇九紫隂陽衆神仰慮居宅
之所犯觸神明負違禁忌延致災殃今故燒
香歸命靈寳天尊修齋行道謝過祈恩伏願
解除所犯賜以安寧銷西方金氣一切炎凶
罪咎蠲平災衰靜息存亡倶泰福壽惟新舉
家貞吉眷屬霑榮蒙如所請仰荷玄恩得道
之後昇入無形
　　　西方
(臣)等奉爲齋官某仰謝
西方至真無極白帝七炁天君白獸西斗奎
婁胃昂畢觜參七星君庚辛申酉金德兊神
少隂之氣六戎老君蓐收少皥太白秋神帝
車帝輅帝舍咸池刑殺隂陽衆神仰慮居宅
之所犯觸神明負違禁忌延致災殃今故燒
香歸命靈寳天尊修齋行道謝過祈恩伏願
解除所犯賜以安寧銷東方木氣一切災凶
罪咎蠲平災衰靜息存亡俱泰眷屬乂安舉
家貞吉福壽惟新蒙如所請仰荷玄恩得道
之後昇入無形
　　　北方
(臣)等奉爲齋官某仰謝
北方至真無極黒帝五氣天君玄武北斗斗
牛女虚危室璧七星君壬癸亥子水德妖神
太隂之氣玄枵辰星五狄老君玄冥顓頊冬
神水官太一刑殺隂陽正神仰慮居宅之所
犯觸神明負越禁忌延致災殃今故燒香歸
命靈寳天尊修齋行道謝過祈恩伏願解除
南方火氣一切災凶罪咎蠲平災衰寧息存
亡俱泰眷屬乂安舉家貞吉福夀惟新蒙如
所請仰荷玄恩得道之後昇入無形
　　　東北方
(臣)等奉爲齋官某仰謝
東北方至真無極梵炁天君下謝艮宫土府
太隂之神魁剛建破四殺神君仰慮居宅之
所犯觸明靈負違禁忌延致災殃今故燒香
歸命靈寳天尊修齋行道謝過祈恩乞爲罪
隨懴滅福與願來衆惡蠲消千災蕩散存亡
倶泰禄壽惟新眷屬安寧子孫昌盛蒙如所
請仰荷玄恩得道之後昇入無形
　　　東南方
(臣)等奉爲齋官某仰謝
東南方無極太上靈寳天尊巳得道大聖衆
至真諸君丈人梵炁天君風宫地戸招揺巽
神三刑四殺六辛神君仰慮居宅修造之所
犯觸神明負違禁忌擾動龍神今故燒香行
道謝過希恩伏覬罪咎銷解福善咸臻存亡
開泰眷屬安寧籠神鎮守壽禄増延蒙如所
請仰荷玄恩得道之後昇入無形
　　　西南方
(臣)等奉爲齋官某仰謝
西南方至真無極梵炁天君下謝人門月域
攝提坤宫四維四極乙癸神君仰慮居宅之
所犯觸明靈負越禁忌延致災殃今故燒香
歸命靈寳天尊修齋行道謝過祈恩乞蠲觸
犯之罪隨懴銷平災咎不侵凶衰靜息禎祥
荐至禄壽増延眷屬咸安存亡俱泰蒙如所
啓仰荷玄恩得道之後昇入無形
　　　西北方
(臣)等奉爲齋官某仰謝
西北方至真無極梵炁天君下謝青龍司命
天門之神亥宫乾位壬甲神君仰慮居宅之
所犯觸明靈違越禁忌延致災凶今故燒香
歸命靈寳天尊修齋行道謝過希恩乞爲罪
隨懴滅福與願來凶災靜息福壽増延祥瑞
來臻家安人泰子孫忠孝存殁同榮蒙如所
啓仰荷玄恩得道之後昇入無形
　　　上方
(臣)等奉爲齋官某仰謝
上方至真無極梵炁天君諸天至極上聖髙
尊日月星宿八風五行風雨雷電隂陽正神
上謝乾儀天道日遊月行八龍九虎太一十
精飛旗八殺北斗七星天上天下一切神明
仰慮居宅之所犯觸真靈負違禁忌穢慢三
光上不敬天道下不畏鬼神愆咎迍積延致
災殃今故燒香歸命靈寳天尊修齋行道謝
過祈恩乞千災蕩散萬罪銷平舉家蒙福存
殁安寧禄廷壽永禍滅福生蒙如所啓仰荷
玄恩得道之後昇入無形
　　　下方
(臣)等奉爲齋官某仰謝
下方無極世界神仙至真髙皇土府九宫真
人四司五帝十二仙君靈洞川澤五嶽尊神
下謝隂陽所運八卦九宫五行二宅后土至
真地下侯伯四正諸神八部禁忌守宅將軍
五土官屬五土子孫及將軍太嵗豹尾黄旛
奏書博士刑德衆神七十二位内外神靈仰
慮居宅之所犯觸神明違越禁忌延致災殃
或五行刑剋四殺侵凌怪夢紛擾居止不寧
今故燒香歸命靈寳天尊修齋行道謝過祈
恩一懴罪滅萬善咸臻犯觸之咎並乞銷平
舉家康泰居止安寧福壽増延存亡同福蒙
如所啓仰荷玄恩得道之後昇入無形
　安宅解犯都懴儀
　　　二十方
臣等今故燒香歸身歸神奉爲齋官某家修
齋行道仰謝
十方無極太上靈寳天尊巳得道大聖衆至
真諸君丈人日月星辰三界諸天五嶽水府
三寳威神天上天下十極尊靈下及中黄九
土戊已黄神土府五帝六甲五行九宫八卦
隂陽正神太嵗刑德一切神明切慮居宅修
造之所犯觸靈司或侵傷地理穢塞泉源明
違禁忌幽忤龍神積成罪因無門解謝以今
修齋行道懴悔祈恩伏冀衆聖開光十方流
貺百神介福五帝垂休解除所犯賜以自新
罪咎消平災衰洗蕩眷屬寧泰禄壽延辰宅
宇鎮安龍神守衛得道之後昇入無形



道門科範大全集卷之四十三















道門科範大全集卷之四十四(四十/同卷)五傍十
　　　三洞經籙弟子仲勵編
　安宅解犯謝竈儀
　　靜夜陞壇
　　　法事如常
具位某謹與本宅居住奉道某等以今焚香
䖍誠上啓
大聖司命竈君竈君夫人六癸玉女光姑室
女竈下炊母行火力士火父火母文墨小吏
擔柴力士膏粱君子竈上姹女硎上童子五
方旺相竈君大竈小竈君紫微天神玉池夫
人五方六府神左扶天帝神右房天帝神左
温天帝嬌孫右温天帝嬌女天上三十六竈
君地下三十六竈君三元四始五土衆神主
薄孝眷神天禁地忌五行神回靈將軍日直
土地五方龍王天帝竈君部屬一切衆靈伏
以設祀受官名巳摽於往古化金爲器事亦
載於前經黄帝行親祀之䂓萬古敢非躬之
祭某一家之内良賤之人旦夕所爲無所知
識干冒神竈憂念弗遑出處公私運謀造作
慮結迍邅之事或興禍横之靈啓謝未由但
多惶懼今則揆兹良日致祭獻之禮儀告請
衆神乞慈憐而普降中外神聖允納䖍祈逐
香霧以齊臨念傾心而流貺昭然聖智靡怠
情勤弟子無任䖍禱之至頓首再拜酒行初
獻
　　　散花
　　　宣牒或詞
以今焚香重伸上啓
太古大聖竈君部屬竈中有位内外感應一
㔹神靈𥨸以繁昌三代黄羊顯瑞於晨昏萬
世一時白屋可加於日用運作而威分火德
輝煌而道合太陽名應上天功宣下土有變
禍爲祥之理示祛魔却怪之能化生熟而福
及古今運靈通而恩如寰海神威罔測妙用
無窮但弟子某卑凡性識塵俗行藏老㓜女
男尊卑良賤起心運意誤聖違神建竈之初
營造之始動土工而無論凶吉加磗石而豈
識利宜或狀失規模馼雑新故或泥塗不潔
式様乖踈擇日罕遇於良辰奉祭莫遵於軌
範釡曽經於穢所地或瘗於伏屍眷屬親踈
或輕神而薄禮大小誤錯於未祭以先甞以
至入宅樵薪寧測於丘陵社廟供時燒㸑焉
知其風㧋雷傷困損誤修道名觸諱盃盂食
器罔同製於竈君毛𩬊雞豚亦冒衝於前後
湯水不防於忌諱潑火燒灰炊𩟘弗顧於重
輕髙甗巨甑曉夕無生於寅卯水金乏祭於
時辰懴謝必伸乞垂赦宥以某不任精誠懇
禱之至再拜上香酒陳亞獻
　　　散花
謹重誠上啓
大聖司命五靈竈君合坐一切衆聖今者奉
道弟子某一家長少再傾丹赤共告諸神乞
念凡微鑒其䖍仰俯開聖造深布殊休但弟
子某合家幼艾等從來之誤作故爲咸伸悔
謝此去之垂㤙降宥惟卜自新願仕公有遷
達之榮處私獲昌隆之福風寒暑濕之候各
假恩光炊蒸動作之時尤加善貺化生成熟
皆仰自於神功錫福儲祥寔普承於惠渥竈
上姹女紫微天神扶烟焰以飛空拘收燠赫
散神威而蕩惡屏絶妖精玉池夫人蠲除烟
火髙良君子悅豫衆神天帝天皇集慶祥於
家宅司命司録注福壽於尊卑投誠難比於
漢張致祭罙敦於老婦弟子某不任激切䖍
𢢽之至再拜上香酒陳終獻
　　　散花
謹重誠上啓
大聖竈君合座衆聖共歆菲薄俯納禱祈弟
子某發意精䖍傾心致謝具陳凡𢢽仰望聖
恩伏沐慈憐普垂鑒念禮陳薦獻事畢祈禳
不敢淹留冀回雲駕歸自在紅霞之府返逍
遥飛焰之宫永戴洪慈誓遵䖍奉弟子某不任
攀戀之至再拜奉送
　安宅謝竈儀
　　　祭竈法
經云黄帝採藥上崑崙山見一女子帝乃怪
而問之此非所遊之處何得來耶女答曰妾
非人𩔖又非精靈乃是竈中炊母也雖通神
化而居人世毎遊此山特候聖顔欲親人間
禍福帝聞此語而云願爲披宣炊母曰人間
靈變竈君爲先在天爲星煞在地爲直符在
人間爲竈君凡有災禍並由掌領上至國邑
下及庶人若依此有信奉之心則能致福敢
陳至要乞賜施行凡竈有四十二神其神有
在日有不在日祭之必獲福慶若神不在日
祭之乃招殃咎并逐月所食之物不同又須
避其忌諱名字不得觸犯今並細述俯乞摽
録以示人世
帝曰名諱願聞炊母曰竈君姓張名單父名
吉母名利有女六人一癸酉二癸未三癸巳
四癸卯五癸丑六癸亥又忌於竈前赤形露
體披髮呪詛謏誓嗔罵大小悲啼或進柴薪
以湯潑火列燒柴頭將銅漆器於釡中或安
刀斧掃箒之𩔖在竈上下或燒亂髮爪甲雞
鴨禽毛及桃李之木或將灰竈前澆水巳上
之事並不可犯如有犯違令人立見災禍又
忌對竈門安寢及棄灰不潔之處又不得竈
前洗浴孩子如上之事犯之則令人患目貧
困瘡疥癰疽唯冝常以毎日棄灰於南丙地
令人旺相知上所列若不依戒災危屢至蠶
稼不豐口舌官私枉横所害慎之慎之必獲
殊常之喜者也

道門科範大全集卷之四十四
















道門科範大全集卷之四十五
　　　三洞經籙弟子仲勵編
解禳星運醮儀圖敘
謹按道藏靈臺經云日月隂陽之精五星五
行之精日月交蝕神有首尾日建墜星月孛
五行之沴氣曰彗星紫炁天一在紫微之旁
曰道星其行天有遲疾順逆之不同年月度
數之各異分一十二次有七强五弱之宫是
爲廟爲王凡二十八宿所躔之度災福攸分
其或失位雖則吉星亦復爲災厄若暗曜災
星或臨吉方乃有轉禍爲祥之應以人行年
推歩五星之曜臨照所主災祥各有例說影
響無差當宜依法禳解可繪其聖像以香花
名果供獻請有道之士轉度人消災經不得
入鬼神祠廟問病弔喪又十一曜經云如五
星不順凌犯宫宿逮令塑繪十一曜形儀於
清靜處建立道場誦經行道又五星祕授經
云以異花珍果淨水名香至心恭誠以爲供
養是皆太上示人以畏天懼災之道也杜天
師舊有河圖九曜醮儀一卷後有十一曜懴
一卷於三時行持有所不備多以消災儀而
兼行今考諸天文星曆補其闕典云壇圖以
當醮人四柱今日者推十一矅所臨宫分作
星壇壇列四方之柱以絳繩十二丈經柱兩
層用黄紙作十二宫二十八宿四本主大小
運十一曜星官牌列絳繩之上下安十一曜
星燈隨方供養毎位香花酒果並如法
運星壇圖







　解禳星運儀
　　啓壇行道
　　　法事如式
　　　各禮師存念如法
　　　宣衛靈呪
五星列照煥明五方水星却災木徳致昌
熒惑消禍太白辟兵鎮星四據家國利亨
名刋玉簡字録帝房乗飇散景飛騰太空
出入𡨋無遊宴十方五雲浮蓋招神攝風
役使萬靈上衛仙翁(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神真(臣)今
建壇行道謹奉爲(入意)其諸誠悃巳録告聞
願得
太上十方至真道炁靈寳瑞光下降流入臣
身中令(臣)所啓速達徑御
至真無極大道
昊天玉皇上帝(御前)
　　　請稱法位
具位(臣)某與合壇衆等今故燒香歸身歸神
歸命以是功德歸流
天子王侯百辟僚屬經籍度師山林巖棲修
真之士同學之人九親姻族天下人民飛行
動植一切衆生及弟子某家親縁眷屬今故
燒香普伸懴悔皈命
太上十方靈寳自然至真無上大道乞賜原
赦(臣)法衆等及醮官一門眷屬前世今生無
邊之罪得免離三災八難十苦九厄之中身
得道真飛行虚空白日升天侍衛道君逍遥
無上金闕七寳自然宫殿永與道合所啓通
感上御
至真無極大道衆聖御前
　　　懴悔宣真文
　　　重稱法位
具位(臣)某與合壇衆等同誠上啓
太上無極大道元始天尊太上大道君太上
老君昊天玉皇上帝紫微帝座辰極天皇上
方諸天大帝三十六部尊經玄中大法師十
一大曜真君南北二斗星君二十八宿星君
十二分次周天乾象本命元辰星官三界應
感一切真靈(臣)聞元始垂慈體太元而演道
青羅侍坐憫欲界以申言或分野之恒災或
兆民之逢厄上感玉顔之志喜昭垂金口之
格言謂日月五星之麗天其行有度歷太紫
列星而失序其變則災上屬帝王下臨臣庶
以照臨之分次示譴告之祅祥爰授以乾文
俾推窮於曆數復昇玄之神呪可安鎮於經
躔皆天尊爲世以垂文宜星曜變烖而爲福
奉爲某囿形下土禀炁上玄或惡曜以當躔
或吉星而失位豈逃災障爰致祈禳用遵蘂
笈之文肅舉璿圖之醮(臣)冒居教首莫究緯
書天理西行見聖深慚於關尹中星不守知
機徒仰於吴仙但知禮月以瞻星或可利人
而濟物既承詞悃敢不上聞
　　　宣詞
諦詳詞語灼見至誠注想金容惕若玉京之
下馳神象緯燦然黄道之中天鼓自鳴瓊鍾
間發十方三界勃勃以來臨二曜九星皇皇
而列照騫林之㑹儼其未㪚玉衡之璣齊而
不差盟信有孚監觀在上(臣)等謹爲沐浴五
體洒濯一心依祕授以存思按真詮而行道
異花珍果與信香明水以將誠朱履星冠儼
金劒霞衣而蒞止敢忘夤畧祗俟感道伏願
太上三尊十方大聖敕勒靈寳官屬侍經威
神一合同心降臨壇所清蕩内外降伏妖魔
通達虚无感降真靈使齋功成就無有窒滯
明辰行道續更啓聞謹啓
　　　十二願
　　　復爐
香官使者左右龍虎君侍香諸靈官當令(臣)
向來建壇行道之所自然生金液丹碧芝英
百靈衆真交㑹在此香火爐前當願十方仙
童玉女接侍蘭烟傳(臣)向來所啓之誠速逹
徑御
至真無極大道
昊天玉皇上帝(御前)
　　　出堂頌出戸



道門科範大全集卷之四十五
道門科範大全集卷之四十六(四十七四/十八同卷)啓一
　　　廣成先生杜光庭刪定
　解禳星運儀
　　入夕行道
　　　法事陞壇如式
　　　各禮師存念如法
　　　宣衛靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飇散景飛騰太空
出入冥無遊宴十方五雲浮蓋招神攝風
役使萬靈上衛仙翁(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神真(臣)今
建壇行道謹奉爲入意其諸誠悃已録告聞
願得
太上十方至真道炁靈寳瑞光下降流入(臣)
身中令(臣)所啓速達徑御
至真無極大道
昊天玉皇上帝(御前)
　　　請稱法位
具位(臣)某等謹同誠上啓
太上无極大道元始天尊太上道君太上老
君昊天玉皇上帝天皇辰極上帝髙真十方
得道諸君丈人玄中大法師十一大曜星君
圓穹上象南辰北斗二十八宿本命元辰星
君三界應感一切真靈(臣)聞道集虚而有容
强名太極天積炁而无質獨見三辰日月爲
隂陽之宗盈縮辨寒暑之序散爲五緯經以
列星凡七曜之所纏災祥可驗歷周天而失
次禍福爰私惟其循黄道以无差可以見國
家之至治三十五分占逆順於乾綱一十二
辰別華戎於坤紀凡在範圍之内悉歸臨照
之中修德而災曜可禳積行而德星或聚信
人事天機之應如影隨響答之符奉道某久
依三景之照臨孰外五行之生剋遇災而懼
居懷震惕之心見善則遷用迪泰來之慶敢
憑神呪上格光靈臣職雖效於箋天學未諳
於宣夜晨昏有覺視雞鵠以包羞飲食無忘
尚豺獺之知敬既承詞悃敢不上聞
　　　宣詞
按如詞語諒徹層宸大羅玉清儼萬聖聞經
之坐太微帝座闢三光受事之庭咸俯景以
下臨並傾光而垂照朝日夕月采儀璘存注
之方祭斗禜星準歩躡空常之法庶託霄宸
之廕用禳運數之差以今靜夜行道請法衆
等運兹初捻上香
願此香烟騰空徑上供養
太上三尊十方衆聖(臣)等皈身皈神皈命以
是功德上祝
今上皇帝陛下伏願帝德無爲樞北辰而髙
拱壽星有爛正南面以靈長二景璧連五星
珠貫共告太平之瑞式昭至德之萌今故燒
香自皈依
道尊大聖衆至真之德得道之後昇入無形
(和)與道合真
以今靜夜行道請法衆等運兹二捻上香
願此香烟騰空徑上供養
太上尊經十方衆聖(臣)等歸身歸神歸命以
是功德歸流弟子某家億曽萬祖九世先亡
伏願掲日月之明破諸幽閉覩星辰之列復
被靈光煉形流火之庭濯質黄華之水爲星
爲月還生仁壽之郷成象成形不外聖明之
世今故燒香自歸依
經尊大聖衆至真之德得道之後昇入無形
和與道合真
以今靜夜行道請法衆等運兹三捻上香
願此香雲騰空徑上供養
太上三師十方衆聖(臣)等歸身歸神歸命以
是功德歸流奉道某等一門眷屬伏願君表
儲祥隂靈消慝仁深信厚土木垂休禮重義
榮火金介福水德潜開於上智彗星無滓於
太清庶成積善之家均燕無災之福今故燒
香自皈依
師尊大聖衆至真之德得道之後昇入無形
和與道合真
　　　唱方懴方三啓三禮
　　　重稱法位
具位(臣)某等謹重誠上啓
太上无極大道元始天尊太上道君太上老
君昊天玉皇上帝天皇辰極上帝髙真十方
得道諸君丈人玄中大法師十一大曜星君
圓穹上象南辰北斗二十八宿本命元辰星
君三界應咸一切真靈(臣)聞天開碧落宣精
耀於三辰星拱紫微職推移於五緯月三珥
而天下喜日再中而帝業隆𡻕星明而榖稔
國昌鎮星留而邦寧福厚太白尚義以戒窮
兵熒惑守心乃聞退舍辰不失行則豐年樂
𡻕彗成夕見則除舊布新暗虚爲建墜之星
所以爲日月之蝕天乙乃道徳之曜所以制
吉凶之宜降於人而爲神麗乎天而成象盈
虧有準進退靡差凡三百六十五度之多與
萬有一千餘里之衆盡曰經常之宿咸歸見
伏之中作福作災或遲或疾奉道某自惟一
介之賤均受兩儀之和虎繞龍盤毎自戕於
爐鼎陽開隂閉居不檢於樞機悉由一念之
差遂致五帝之戾虧仁義禮智之節傷金本
土火之行鬼責人非天灾物累星辰凌犯推
運數之屯竒葉本休囚致身宫之滯塞隂陽
爲冦寒暑乖和真逢世道之亨知自人爲之
誤奉道某洗心謝過責巳畏威遵璿軸以鋪
陳締星壇而延佇伏乞霄宸上聖象緯羣真
特施渙汗之恩曲赦貫盈之咎調平星度安
鎮乾文三命五行悉蠲於戰剋列星七政同
賜於休祥躔角而壽考耆厖歷尾而嗣昆繁
衍心宿篤父子室家之好房星固關鍵管籥
之機南斗盛而爵禄行東璧明而賢能舉奎
爲武庫岡或不充胃爲天倉咸臻有衍畢晦
絶踰垣之盜鬼藏無噉室之妖箕歙而口舌
消虚暗而凶喪弭盡一天而徧告佑舉室以
咸冝上願
國壽延洪帝圖悠久時和俗阜物富人安式
臻五紀之和各遂羣生之性上明
天尊廣濟之澤下副(臣)等皈嚮之誠謹啓以
聞
　　　十二願
　　　復爐
謹攝香官使者左右龍虎君侍香諸靈官當
令(臣)向來建壇行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳(臣)向來所啓之誠
速達徑御
至真無極大道
昊天玉皇上帝(御前)
　　　出堂頌出戸
道門科範大全集卷之四十六










道門科範大全集卷之四十七
　　　廣成先生杜光庭刪定
　解禳星運儀
　　設醮行道
　　　法事陞壇如式
　　　各禮師存念如法
　　　宣衛靈呪
　　　東方
九炁青天明星大神煥照東郷洞映九門
轉燭陽光掃穢除氛開明童子號日玄卿
備衛我軒上對帝君収魔束妖討捕兇羣
奉承正道赤書玉文九天符命攝龍驛傳
普天安鎮我得飛仙(和)與道合真
　　　南方
三炁丹天煥景流光熒星轉燭洞照太陽
上有赤精合契虚星開明靈童號曰華房
總統火兵備守玉堂斬邪束妖剪截魔王
北帝所承風火莫當流鈴交煥翊衛壇場
正道流行敢有巴狂我享上功坐運魁罡
億劫長存保天無疆(和)與道合真
　　　西方
七炁素天太白流精光耀金門洞照太冥
中有素皇號曰帝靈保神安鎮衛我身形
斷絶邪源王道正明宫殿整肅三景齊并
道合自然飛昇紫庭靈寳符命普惠萬生
元皇正炁來合我身功加一切天地咸寧
(和)與道合真
　　　北方
五炁玄天元始徘徊辰星煥爛光耀太微
黒靈尊神號曰層威統冠飛天仙裙羽衣
備衛五門檢精捕非敢有千試豁落斬摧
玉符所告神鎮入威邪門閉塞正道明開
映照我身三光同輝筞空駕浮舉形仙飛
(和)與道合真
　　　中央
一炁黄天調理乾坤陶鎔隂陽總統玄真
鎮星吐輝流煥九天開明童子號曰天璘
元炁陽晶焰上朱烟洞照天下及臣等身
百邪摧落殺鬼萬千中山神呪普天使然
五靈安鎮身飛上仙(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴装顯
服冠帶垂纓關啓玄壇上地方域神真(臣)今
陞壇設醮行道謹奉爲(入意)其諸誠悃巳録
告聞願得
太上十方至真道炁靈寳瑞光下降流入(臣)
身中令(臣)所啓速達徑御
至真無極大道
昊天玉皇上帝(御前)
　　　請稱法位
具位(臣)某等謹䖍誠上啓
虚无自然元始天尊太上大道君太上老君
昊天玉皇上帝九皇至尊十方上聖三十六
部尊經玄中大法師日月九曜星君南辰北
斗二十八宿周天玄象本命元辰星君三界
應感一切真靈(臣)聞剖判混茫肇分清濁二
儀列位九曜流輝生成垂不宰之功照燭著
無私之德古今不紊曆象攸尊所以順軌循
常則君臣蒙福謫見垂戒則家國同休靈化
克彰神功斯在天道不逺有感必通聖鑒匪
遥無祈不應醮官某以星辰行度有所照臨
伸螻蟻丹誠懼爲災厄憂勞炯戒䖍仰至真
惟切禱祈冀蒙福祐(臣)等竊尋經首河圖有
披告之文檢閱真科靈寳有懴祈之典敢縁
慈訓式備醮儀延降尊靈祀崇真聖伏願下
哀凡請俯降道場天光一臨萬生抃恱(臣)與
衆等無任瞻望聖駕激切屏營之至誠惶誠
恐稽首再拜恭迎
聖駕
　　　降真獻茶
　　　初獻散花
　　　重稱法位
具位(臣)某等謹同誠上啓
九皇至尊十方上聖五星六曜三界威靈(臣)
聞天陽地隂一合而成象月盈日⬤互用以
正時分五緯以專司行周天而有度或重輪
表瑞或聚舍發祥或爲至徳之符上廣無私
之照依躔順軌灼爲治象之光變色作災昭
示機微之朕休戚上關於邦政烖祥亦係於
民生某有命在天交食乎地㮣六合而視巳
何啻蟭螟均一炁以禀形忍同草木粗知爲
善之㝡樂終以寡過而未能神歷其盈㑹交
此而賜罰帝臨有赫因迷復以降災尚通解
謝之門俾迪亨嘉之運爰憑道範肅敞星壇
騰精悃於鈞天降光靈於玄象(臣)今關奏敢
不上聞
　　　宣詞亞獻
諦詳詞語灼見欽崇太上巍巍荷俯臨於法
席衆真濟濟咸拱侍於虚皇諒昭鑒於悃悰
必加憐於懇請伏願正璿璣於玉斗撫經緯
於天圖消五行衰敗之災解三命凶危之數
増長補短去危即安克膺耆艾之年永息災
凶之運(臣)等不任祈懇之至酒陳終獻
　　　散花
(臣)謹䖍誠上啓
虚无上聖九曜尊星(臣)聞垂象上穹照臨下
土金木水火假休王以立功春夏秋冬任推
遷而成𡻕以康家國以福生靈大哉神休光
賛天地尚慮分野之内有鈎己凌犯之期躔
次之中有遲伏留逆之數大則災纏郡邑爲
兵水旱蝗少則禍及行年爲凶衰疾厄兢兢
憂懼氷炭在懷深恐履行多違操守乖悮六
情積咎三業成非既積罪尤更逢厄會善功
難著惡作易興非託醮祈無由洗滌是敢肅
恭香火精備醮筵仰紫府以冥心望丹霄而
稽首盡投素悃罄露凡情伏乞
衆聖哀憐列星憫䕶降以真炁陶以太和照
以靈光沐以神澤流恩降福解厄消災和順
五星均明四景無凌犯之變無薄蝕之虞萬
象咸寧百榖時稔五兵戢息四序調平君聖
臣忠人安物泰某或行運之内宫宿之中使
災不横生妖無妄作一十二宫之分各保休
祥二十八舍之間永無氛沴六星南紀司命
増延壽之文九府北元太尊鍚長生之簡三
光齊景萬善咸臻若醮官某有過咎災厄在
太陽熒惑二宫者請以赤帝真文爲解禳之
有過咎災厄在太隂辰星神首神尾四宫者
請以黒帝真文爲解禳之有過咎災厄在𡻕
星宫者請以青帝真文爲解禳之有過咎災
厄在太白星宫者請以白帝真文爲解禳之
有過咎災厄在鎮星諸曜星宫者請以黄帝
真文爲解禳之即使衆厄自消千災自殄神
安體豫益筭延齡福禄惟新凶衰不作眷屬
亨泰公私利宜門宇與隆云爲叶泰蒙如所
請永荷洪恩(臣)等無任禳謝之至誠惶誠恐
稽首再拜獻湯
　　　祝真文宣䟽
(臣)謹重誠上啓
九清上聖三寳真靈乾象列星坤儀主宰今
則禮成清夜詞達昊穹金闕真遊駐屬車於
塵世璿霄上象迂法從於星壇心方切於欽
承儀巳臨於夤餞情不隨於文祝願效進修
凡自與於仙違徒深依戀冀垂肆赦允納䖍
祈恍真衛以言旋睇清光而順拜(臣)等不任
攀戀之至奉辭仙駕
　　　發願
　　　復爐
香官使者左右龍虎君侍香諸靈官當令(臣)
向來設醮之所自然生金液丹碧芝英百靈
衆真交㑹在此香火爐前當願十方仙童玉
女接侍蘭烟傳臣向來所啓之誠速達徑御
至真無極大道
昊天玉皇上帝(御前)
　　　送聖焚燎

道門科範大全集卷之四十七











道門科範大全集卷之四十八
　　　廣成先生杜光庭刪定
　運星醮啓祝儀
　　靜夜陞壇
　　　法事如式
具位上啓
十一大矅星君十二宫尊神某本命星官大
聖黒符星真君合座衆聖伏望聖慈俯從凡
𢢽以今奉爲入意切以清氣爲天布日月星
辰之像濁氣爲地列女男禽獸之姿日月薄
蝕則天下靡寧男女搆屯則髙穹所繫人逢
禍福星實綱維非託薫修安能上告某災星
在運憂患頻臨敬推中赤之誠䖍叩玄黄之
曜冥心稽首感天心惠愛於凡情香篆凌空
祈帝德消除於厄㑹災衰度脫福壽昌隆自
天祐之德施溥也但某下情不任䖍祝之至
　　　次引醮官逐位行香告星
　　　日宫
具位上啓
日宫太陽帝君宫下仙衆伏以日輝盛大主
太陽宫居星爲衆象之尊主世照萬生之命
形䰟天地掌握隂陽金烏晝夜之巡行蒼旻
主司於善惡毎承運照寔荷生成謹備香燈
廣伸夤奉伏冀分輝照耀暗察衰危希紀筭
以堅强望福禄而増廣願依丹悃永荷洪恩
爰有祝文謹當宣奏(次宣/符呪)
　　　太陽真君呪
東望扶桑宫稽首朝鬱儀太陽洞明景
寥寥何所思令我拜金色候天望英姿
皇華將玉女臨軒降此時
　　　月宫
具位上啓
月宫太隂皇君侍從仙衆伏以月宫至聖紫
光上真主北極之隂關掌人身之右魄巡遊
不住輝熙無窮明分短長顯示善惡動靜實
由於斟酌舒張全繫於行方致吉凶而有缺
有圓降禍福之無差無忒今則特伸丹禱願
賜鑒觀遵太上之真符赦生靈之罪咎俾醮
主某福如滄海壽等椿松災害不生尊卑寧
謐願依凡悃不負
天庥所有祝文謹當宣奏(次宣/符呪)
　　　太隂真君呪
仰望顧八表惟月孕隂精中有大素皇
夫人駕緑軿曜華光二極混明照三清
慇懃永志道五色下來迎
　　　木星
具位上啓
木星重華真君侍從仙衆伏以東極宫中𡻕
星聚貴青陽應號木徳司方掌善惡於人間
示吉凶於天表三炁乃春之一季福曜則臨
照於十方益筭増年延祥介福今則特伸丹
悃願賜鑒觀遵太上之真符赦生靈之罪咎
俾醮主某福如滄海壽等乾坤災害不生尊
卑寧謐願依凡悃不負
天庥所有祝文謹當宣奏(次宣/符呪)
　　　木德星君呪
𡻕星乗木德展轉耀東郷淩天姿潤澤
正色滉眀皇尋華歌浩漾擲水詠芝房
經時頻禱祝獲福自然長
　　　火星
具位上啓
火星執法真君侍從仙衆伏以聖化威嚴性
情急速王炁正夏中之三月變通巡人間之
九圍傾光可燭聰明回福易逢亨泰今則特
伸丹禱願賜鍳觀遵太上之真符赦生靈之
罪咎俾醮主某福如河海壽等松椿災害不
生尊卑寧謐願依丹悃不負
天庥所有祝文謹當宣奏(次宣/符呪)
　　　火德星君呪
芒角森龍鳳威光叱十方丹罡耀午夜
朱火焰三邊晶明符正炁劒㦸煥兵權
攙搶應滅跡字彗敢當前
　　　金星
具位上啓
金星天皓真君侍從仙衆伏以少皥司方主
金門之造化太白掌運號素老之靈藏王露
三秋方分西兌大哉至道難可披宣照人而
財禄潜臻入垣乃官爵品正仰之則増延壽
祉叩之則消解災殃今則所伸丹悃願賜鑒
觀遵太上之真符赦生靈之罪咎俾醮主某
福如江海壽等松椿災害不生尊卑康泰願
依凡悃不負
天庥所有祝文謹當宣奏(次宣/符呪)
　　　金德星君呪
太白淩清漢騰霜耀素英亭亭浮瑞彩
皎皎盛長庚鋒髙能禦宼色潤每降兵
推窮符曆數合道與長生
　　　水星
具位上啓
水星伺辰真君侍從仙衆伏以五行至要水
德爲先王炁正冬主張河海性柔態善潤澤
生人月合而官禄非常正照乃壽福永固仰
瞻聖佑得遂安寧毎虧䖍罄之心常謬愚迷
之性今則所伸丹禱願賜鑒觀遵太上之真
符赦生靈之罪咎俾醮主某福如河海壽等
乾坤災害不生尊卑寧謐願依凡悃不負
天庥所有祝文謹當宣奏(次宣/符呪)
　　　水德星君呪
妙哉符五炁彷彿見真門嵯峨當丑位
壬癸洞靈君分輝凝皎潔肹蠁赴思存
仙歌將舞蹈良久下金天
　　　土星
具位上啓
土星地㬋真君侍從仙衆伏以中皇最尊五
星爲首四季朝於上帝統御萬靈十方照於
下民巡環衆𩔖嚴嚴衆毅至聖至尊遇之則
有災殃禱之則亦臻安吉今則所伸丹禱願
賜鑒觀遵太上之真符赦生靈之罪咎俾醮
主某福如江海壽等松椿災害不生尊卑康
泰願依凡悃不負
天庥所有祝文謹當宣奏(次宣/符呪)
　　　土德星君呪
髙穹符戌巳藏陸起重霄五行尊暗曜
九土見光昭甘石推留伏陶巫筭泬寥
上仙垂雨露伏地禮空謡
　　　羅㬋星
具位上啓
羅㬋星真君侍從仙衆伏以威德最嚴羅㬋
大聖二十二宫之輪照十二分野之流行占
財帛則散遺在祖業亡積聚凡逢臨照足有
威權每至魁罡多生屯難今則所伸丹禱願
賜鑒觀遵太上之真符赦生靈之罪咎俾醮
主某福如江海壽等松椿災害不生尊卑康
泰俯從凡悃不負
天庥所有祝文謹當宣奏(次宣/符呪)
　　　羅㬋星君呪
神首循黒道冥冥超至靈暗明期朔望
陽德晦隂精髙鎮黄旛闕矛㦸輝霜鈴
志心伺多福稽首諷真經
　　　計都星
具位上啓
計都星君侍從仙衆伏以眧昭在上照天下
之無窮蠢蠢下凡沐靈光之有自深慮運逢
窺盻災數當躔非仗
元功無由解免今則所伸丹禱願賜鑒觀遵
太上之真符赦生靈之罪咎俾醮主某福如
江海壽等松椿災害不生尊卑康泰俯從凡
悃不負
天庥所有祝文謹當宣奏(次宣/符呪)
　　　計都星君呪
處暗表隂德豹尾鎮星宫怒指摧山嶽
權雄暝太空龍蛇生怪狀變異忽昏濛
主人長壽樂禳應在恪恭
　　　天一星
具位上啓
天一紫炁道星真君侍從仙衆伏以天有道
星名分道炁至尊最貴爲聖極靈臨人則福
禄榮昌照命乃遷官加職輝華莫測王相無
窮今則所伸丹禱願賜鑒觀遵太上之真符
赦生靈之罪咎俾醮主某福如江海壽等松
椿災害不生尊卑康泰俯從下悃不負
天庥所有祝文謹當宣奏(次宣/符呪)
　　　紫炁星君呪
授制宗元帝舍精耀紫微隂陽乗運極
幽顯閟靈機玉輿登廣漢金鈴布斗飛
四宿循周度九土尊天威
　　　太一星
具位上啓
太一月孛彗星真君侍從仙衆伏以月孛至
聖暗曜星辰禀性尊嚴威風顯赫禍福悉由
於掌推短長實系於秉持毎賴照臨莫諧解
謝今則所伸丹禱願賜鑒觀遵太上之真符
赦生靈之罪咎俾醮主某福如江海壽等松
椿災害不生尊卑寧謐願依凡悃不負
天庥所有祝文謹當宣奏(次宣/符呪)
　　　月孛星君呪
太隂光玉緯精魄育羣生青桂黄華輔
鬱羅保素靈毛頭分怪狀彗尾或潜經
舍次流災福齋脩洞香冥
　　　黒符星
具位上啓
大聖黒符星真君伏以天上劊星人間威曜
揚皁旛而行天無影照赤子而動靜有災命
運偶逢屯危必至今則所伸丹禱願賜鑒觀
遵太上之真符赦生靈之罪咎俾醮主某福
如巨海壽等乾坤災害不生尊卑康泰願依
凡悃不負
天庥所有祝文謹當宣奏(奏天/罡符)
　　　本命星
具位上啓
本命星官伏以建生星斗主特人命之降生
本命元辰宰理衆生之性命五體悉由於主
掌三災咸賴於權衡當投解謝之門庶保長
延之壽今則所伸丹禱願賜鑒觀遵太上之
真科普赦生靈之罪咎俾醮主某福如江海
壽等松椿災害不生尊卑康泰願依凡悃不
負
天麻所有祝文謹當宣奏(次宣/符呪)
　　　本命呪
本命尊威赫元辰位豹宫三元分品秩
六十衛躔躬仙吏俾神化真官亦治功
人倫無貴賤終始賴舍洪
　　　宣䟽
向來祭星功德巳遂周圎專伸回奉
十一大曜星君大聖黒符生日本命星君流
年災福星像伏冀
福星長照威曜韜光變禍爲祥攺災作福一
十二宫乏分野盡賜貞庥二十八宿之靈光
常垂廕祐身宫清淨出處康寧誓畢此生永
依
大造志心稱念
大慈延壽天尊不可思議功德


道門科範大全集卷之四十八















道門科範大全集卷之四十九啓二
　　　廣成先生杜光庭刪定
　南北二斗同壇延生醮儀
　　啓壇行道
　　　法事陞壇如式
　　　各禮師存念知法
　　　宣衛靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飇散景飛騰太空
出入冥無遊宴十方五雲浮蓋招神攝風
役使萬靈上衛仙翁(和)與道合真
　　　鳴法鼓二十四通
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人岀出者嚴装顯
服冠帶垂纓關啓玄壇土地方域神真臣今
設醮行道謹奉爲入意其諸誠悃巳録告聞
願得
太上十方正真道炁靈寳瑞光下降流入臣
身中令臣所啓速達徑御
至真無極大道
昊天玉皇上帝(御前)
　　　請稱法位
具位(臣)某與闔壇衆等今正爾燒香以是功
德奉爲
天子王侯百辟僚屬經籍度師山林巖棲修
真之士同學之人九親姻族天下人民飛行
動植一切衆生今故燒香歸身歸神歸命
太上十方靈寳自然至真無上大道乞賜原
赦臣法衆等及醮主某家前世今生無邊之
罪得免離三災八難衆惡之中使智慧圓明
魂神澄正出羣迷之徑登衆妙之門身得道
真飛行虚空白日昇天侍衛道君逍遥無上
金闕七寳自然宫永與道合所啓通感上御
至真無極道前
　　　禮十方懺悔
　　　重稱法位
具位(臣)某與闔壇衆等謹同誠上啓
虚無自然元始天尊太上大道君太上老君
昊天玉皇上帝九皇上真十方巳得道大聖
衆至真諸君文人三十六部尊經玄中大法
師圓穹玄象日月星辰北斗尊帝七元輔弼
星君南極大帝文人司馬六司星君本命元
辰洞天海嶽三界官屬一切真靈(臣)等伏聞
大道無形孰究希微之㫖至真降世漸開汲
引之門感引誓於天師降真斿於蜀郡龍軒
所至玉局在前首談北斗之經次演南昌之
㫖道存水火職𨽻死生明於离者爲陽動之
官乃常靜而不變習於坎者禀一元之數則
宻運以無方是知經首之幽微昭示定觀之
宗趣倘衆生持念之甚確如兩極麗天之有
常不爲物遷秉道樞而轉物自臻神王明智
燭以全神斯視聽言動之有規致壽考康寧
之咸備矧兹指像而說法使之向道以回心
倘未悟於玄言豈能超於災障當崇福善馴
至康榮奉道某囿形器於兩間禀精神於一
炁識暗衛生之理智昏慮患之機幸真科開
悔謝之門使迷徑有亨通之路式啓紫壇之
醮特延玄象之斿對越光靈道近休德屬臣
關告敢不上聞
　　　宣詞
按如詞言丹誠懇切致兩極同科之敬牋九
天御曆之尊心聲宣一至之誠香穗燎衆芳
之馥飾黼座於玄虚之上薦芝華於象緯之
前鶴袍端簡以情思星壇發瑞熊驛御空而
達欵雲路生光延佇之心不寒而立精純之
念有感必通伏願
太上三尊十方大聖玄中大法師垂神鑒映
省覽所陳敕勒靈寳官屬侍經威神絳章繡
衣之官擎羊陀羅之使遊空飛歩臨集壇場
録善表功門聞穹壤更覬流精散炁營衛臣
及弟子等身清蕩内外降伏妖魔通達虚无
咸降真聖使齋功成就無有窒滯明晨行道
績更啓聞
　　　十二願
　　　復爐
謹攝香官使者左右龍虎君侍香諸靈官當
令(臣)向來啓壇行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳(臣)向來所啓之誠
速達徑御
至真無極大道
昊天玉皇上帝(御前)
　　　出堂頌
　　　出户


道門科範大全集卷之四十九










道門科範大全集卷之五十(五十一五/十二同卷)啓三
　　　廣成先生杜光庭刪定
　南北二斗同醮儀
　　清旦行道
　　　法事陞壇如式
　　　各禮師存念如法
　　　宣衛靈呪
青陽虚暎耀日回靈神虎辟邪飛天流鈴
摧奸滅試萬魔束形九微回道八威攝精
千真校録三元蕩清左嘯中黄右筞六丁
七轉八合周旋天經聖化巍巍大道興行
慶雲流布合景黄庭(和)與道合真
　　　鳴法鼔二十四通
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人岀出者嚴装顯
服冠帶垂纓關啓玄壇土地方域神真(臣)今
清旦行道謹奉爲入意其諸誠悃巳録奏聞
願得
太上十方至真道炁靈寳瑞光下降流入(臣)
身中令臣所啓速達徑御
太上無極大道
昊天玉皇上帝(御前)
　　　請稱法位
具位(臣)某與闔壇衆官等謹同誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君文人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈臣聞北斗
居於坎位元精所藏南斗主於离宫至神所
寓精降爲魄用以守形神凝爲魂因以聚炁
羣生所系兩極攸司功寔濟於生靈德普資
於動用自二儀既判之後爲衆品受命之根
天陽地隂二炁感應以相與羣分類聚萬物
曲成而不違咸資陶冶之能以遂器形之化
増禄俸於士庶注爵秩於人天延促年齡去
留災福凡處生成之域難逃予奪之權醮主
某久慕仙宗未超濁境荷髙穹之覆冒沐斗
極之照臨處已治身豈適中庸之道待人接
物苐深過舉之憂進無衆喜之修退有後時
之悔意欲導迎景貺掃去不祥是敢奉靈寳
之彛儀展河圖之明訓合醮乎南北二斗徧
仰乎天地衆真謝過祈恩禳災懇福(臣)獲參
玄奥備列真司瞻參横斗轉之餘致晉接寅
恭之始既承詞悃敢不上聞
　　　宣詞
按如詞言丹誠懇切爰賴神明之來相肆令
戩榖之攸宜作善降祥效商書之明訓遇災
而懼聞周雅之格言兹既露於丹衷冀俯回
於洪造常使淳風傳扇惠澤滂流付醮主之
精衷明天尊之至德以今清旦行道請法衆
等運兹初捻上香
願此香煙騰空徑上供養
太上三尊十方衆聖(臣)等皈身皈神皈命以
是捻香功德上祝
皇帝陛下伏冀睿圖隆永聖壽遐延握金鏡
以低臨萬方昭泰儼殊旒而端穆八海澄清
朝有忠良俗臻富壽儲皇妃后恊賛昌期公
主諸王保寧休運火䑕燭龍之外賝贐爭馳
虞泉蒙谷之郷車書混一今故燒香自皈依
道尊大聖衆至真之德得道之後昇入無爲
和與道合真以今清旦行道請法衆等運兹
二捻上香
願此香煙騰空徑上供飬
太上尊經十方衆聖(臣)等皈身皈神皈命以
是功德歸流弟子某家九世七玄億曽萬祖
親縁眷屬往逝神儀伏冀乗紫籙之玄功上
朱陵之仙界陽光瑩質流火煉形黒簡落名
青宫注籍逍遥真境永祛流注之殃利佑見
存克享安榮之福今故燒香自皈依
經尊大聖衆至真之德得道之後昇入無形
(和)與道合真
以令清旦行道請法衆等運兹三捻上香
願此香煙騰空徑上供養
太上三師十方衆聖(臣)等皈身皈神皈命以
是功德歸流弟子某災躔弭息厄運清消至
道資薫靈真衛護南昌司命開丹籙以延年
北府帝君削黒書而落死魂神澄正萬炁長
存眷屬親縁同霑景福飛沉異質蠢動殊形
咸沐玄休共臻身吉今故燒香自皈依
師尊大聖衆至真之德得道之後昇入無形
和與道合真
　　　唱方懺方歩虚三禮
　　　重稱法位
具位(臣)某與闔壇衆等謹重誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈(臣)聞七元
在太微之北爲造化之樞機六司在朔方之
東經日月之終始乃知火官以北爲貴水神
以中爲尊一則旋乾轉坤運動而機衡正一
則褒賢進士盛明而爵禄行體道德而垂光
助乾坤而育物欲上延於禄壽宜有禱於神
真某爰自宿生至于今日罪釁積如山嶽福
力輕若鴻毛或違天地覆載之仁或負日月
照臨之德犯二炁五行之性傷三光六紀之
和不悟因縁罔知禁忌違越經訓冒觸星光
曽未懴除慮成殃咎今則歸真知命悔過冥
心冀開大宥之恩俾獲自新之路仰惟南宫
六紀北斗七元斟酌化元無一人不稟以爲
命生持教令無一物不頼以爲生肅嚴壇靖
之規夤奉蘋蘩之薦投詞獻𣢾罄志皈誠謝
巳往之渄補將來之短拜迎百福洗滌衆災
保家屬之團圓祝封疆之寧謐免息冡訟使
滯塞之通開以致康榮望祈求之稍遂落死
籍於至隂之境上生名於洞陽之宫
皇圖長覩於休明海宇永聞於富庶滅烽卧
穀邊陲無介胄之人薄賦輕徭比屋有絃歌
之士百官拱極萬姓奠居宜衆志之咸熈使
萬邪之歸正恩霑動植澤被幽遐先亡離苦
以超生異類乗時而變化上明
天尊大慈之澤下副(臣)等皈命之誠謹啓以
聞
　　　十二願
　　　復爐
謹攝香官使者左右龍虎君侍香諸靈官當
令(臣)向來清旦行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳(臣)向來所啓之誠
速逹徑御
至真無極大道
昊天玉皇上帝(御前)
　　　出堂頌
　　　出戸


道門科範大全集卷之五十







道門科範大全集卷之五十一
　　　廣成光生杜光庭刪定
　南此二斗同醮儀
　　臨午行道
　　　法事陞壇如式
　　　各禮師存念如法
　　　宣衛靈呪
丹靈朱火炎霞激風赤輪剛運天光行衝
迸威包羅交變萬方流金豁落羣魔滅蹤
辟邪破妖明耀元功金符召制躡雲䇿龍
謡歌慶㑹散花太空神化宜運四極安隆
伏御帝前罔有不恭(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神真(臣)今
臨午行道謹奏爲入意其諸情悃巳録告聞
願得
太上十方至真道炁靈寳瑞光下降流入(臣)
身中令(臣)所啓速逹徑御
太上無極大道
昊天玉皇上帝(御前)
　　　請稱法位
具位(臣)某與闔壇衆官等謹同誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈(臣)伏聞圓
穹垂象盈虚先七政之推文曜交躔旋斡自
二司之始斗宿天之星紀啓羲明於書雲極
星天之帝車運玉衡而建月號南斗者乃居
於丑位稱北極者實御於中央喉舌化工權
輿曆象三百六十五度推尊天廟之提綱萬
有一千餘星悉受斗杓之操柄四序調於玉
燭三辰應於銅儀盡由兩極之主張叶賛一
元之運動凡囿形於人世皆禀氣於乾文品
固萬殊理歸一揆奉道某叨蓋輿之賦命荷
珠璧之儲精水火爲受性之原南北係降神
之府假四大之凡器植一真之深根敢不崇
玄庶幾反本立壇象斗環帝座以流光酌水
獻花企辰樞而展信式遵祕誥嚴奉殊科欽
承咫尺之威輒致再三之瀆(臣)棲身祕舘通
籍真階躡紀歩綱愧彭氏女昇仙之效然燈
事斗蔑鄧德誠伐叛之功惟知宏教於玄壇
或可降祥於善類既承詞悃敢不以聞
　　　宣詞
按如詞言丹誠懇切將上塵於帝所亦徧御
於星壇洪惟共理之司參輔無私之覆民生
均禀日用相須寳劔深潜尚騰光於舍次豐
狐異類猶展敬於魁杓既抱最靈之資宜識
有生之本道之真體寄運用於水火之官天
有常形職變動於經躔之宿爰舉同壇之醮
禮肅欽麗極之明威耿耿天梁跨河源而錯
峙煌煌玉斗杓龍角以左旋注想髙穹馳神
玄象願下風雲之駕俯歆藴藻之羞過者化
存者神覃休家國熾而昌康而壽均福顯幽
凝薫燎之芳馨格湛恩之汪濊以今臨午行
道請法衆等運兹初捻上香
願此香煙騰空徑上供養
太上三尊十方衆聖(臣)等皈身皈神皈命以
是功德上祝
今上皇帝陛下伏願离明並照辰極齊尊成
象成形擬諸身而髙拱自南自北陶至化以
來賔天歩無難人文有爛綱紀燦日星之序
地久天長菽粟如水火之多時和歲稔今故
燒香自皈依
道尊大聖衆至真之德得道之後昇入無形
和與道合真
以今臨午行道請法衆等運兹二捻上香
願此香煙騰空徑上供養
太上尊經十方衆聖(臣)等皈身皈神皈命以
是功德歸流某家上世先靈親踈眷屬隂宫
夜境滯爽幽魂出朔都溟渤之鄉造丹霍洞
陽之境抱日挾月襲沖炁於隂陽陶魄鑄魂
反真神於离坎達生榮界垂裕後昆今故燒
香自皈依
經尊大聖衆至真之德得道之後昇入無形
和與道合真
以今臨午行道請法衆等運兹三捻上香
願此香煙騰空徑上供飬
太上三師十方衆聖(臣)等皈身皈神皈命以
是功德歸流某家一門長少骨肉至親伏願
坎宫除險厄之虞南極介壽昌之祉樞機將
相箸福禄以川増魁斗杓罡驅凶魔而瓦解
懲忿窒慾而防患積精累氣以全生俾侈喬
年長依至道今故燒香自皈依
師尊大聖衆至真之德得道之後昇入無形
(和)與道合真
　　　唱方懴方命魔三啓三禮
　　　請稱法位
具位(臣)某與闔壇衆官等謹同誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈入司馬六司星君本命元
辰洞天海嶽三界官屬一切真靈(臣)伏聞造
物無物莫非普植於羣倫與生倶生孰是反
求於一己昧剛柔之負抱孤健順之生成迷
本忘真乗愆蹈過莫悟擢形於斯世端從稟
氣於𩾯鈞倬彼胚胎之初誠如渾沌之始分
化爐之真火神水爲人身之丹田絳宫离己
之日凝魂坎戊之月制魄六府五藏九竅百
骸皆次苐以成形洎圓滿而誕質或富或貴
或賤或貧各從情竇之萌莫匪世羅之絆六
欲障虚明之性七情斲久視之根既與道以
闊踈宜行世之坎坷天災物累鬼責人非運
元推屯否之臨身斡厄消暑寒之相㓂倚伏
之機皆藏於危穽避趨之路宜詰於通津玉
局遺言昭示解禳之法紫庭秘誥許陳懴謝
之儀可轉禍以爲祥庶遷善而逺罪今奉道
某慮災凶在運憂惕于中用遵金口之言恭
敞鬱庭之醮伏乞
虚无上聖寥廓髙真示以自新嘉其退省敕
下南宫六紀北斗七元迂景傾光隤祥介福
深災重患隨罡指以蠲除元炁真情斡斗杓
而増注調平星度安鎮天綱五行無流逆之
災三命息刑妨之厄固帶深根而養夀懷珠
抱玉以全生居之斯安動罔不吉均繁禧於
眷屬茂純嘏於門䦨上願
國壽延洪帝圖悠久三邊不警九譯歸仁物
𩔖叶於泰通平安遂性重隂廓於豐照離苦
超生願力難周恩光無盡上明
天尊大慈之澤下副(臣)等皈命之誠謹啓以
聞
　　　十二願
　　　復爐
謹攝香官使者左右龍虎君侍香諸靈官當
令臣向來臨午行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳(臣)向來所啓之誠
速達徑御
至真無極大道
昊天玉皇上帝(御前)
　　　出堂頌出戸
道門科範大全集卷之五十一
道門科範大全集卷之五十二
　　　廣成先生杜光庭刪定
　南北二斗同醮儀
　　晚朝行道
　　　法事陞壇如式
　　　各禮師存念如法
　　　宣衛靈呪
五星髙耀瑞氣飛浮元始集神天地交泰
玉符寳節嘯命微幽擲火持威奸凶無留
萬魔振伏紛葩却消摧怪滅惡道炁周流
神光照夜隂翳俱消萬神降格扇景乗飇
羣生咸遂惠徧神州(和)與道合真
　　　鳴法鼓二十四通
無上三天玄元姑三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴装顯
服冠帶垂纓關啓玄壇土地方域神真(臣)今
靜夜行道謹奏爲(入意)其諸情悃巳録告聞
願得
太上十方至真道炁靈寳瑞光下降流入(臣)
身中令(臣)所啓速逹徑御
太上無極大道
昊天玉皇上帝(御前)
　　　請稱法位
具位(臣)某與闔壇衆官同誠上啓
虚无自然元始天尊太上大道君太上老君
昊天玉皇上帝九皇上真十方已得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈(臣)伏聞玄
化流光列宿垂罹文昌上聖掌丹籙以注生
紫微髙尊總玄都而布化三光五帝生育羣
材統御萬靈普鑒幽顯(臣)謹爲某家按依科
式䖍立壇場崇設醮筵披露誠懇冥祈玄象
延降真靈伏惟上聖衆尊垂慈降鑒分光迂
景采納丹誠(臣)既奉情詞敢不上奏
　　　宣詞
按如詞言良深懇切念以積生慶㑹獲遇明
時得覩仙科遂延靈聖伏依儀注上備薫修
仰冀不棄凡塵俯垂𠃔納侍觴於紫微之上
享饌於清夜之中瑞炁騰空真風臨席以今
靜夜行道請法衆等運兹初捻上香
願此香煙騰空徑上供養
太上三尊十方衆聖(臣)等皈身皈神皈命首
體投地仰依
南宫六紀北斗七元以是功德皈流宗廟先
聖社稷尊靈伏願證品玉清垂休寳嗣克昌
鳳曆永福洪基
今上皇帝德邁堯湯壽齊天地后妃嬪主光
賛文明太子諸王輔成睿德九圍宗道咸臻
清靜之風萬㝢宅心共樂昇平之運今故燒
香自皈依
道尊大聖衆至真之德得道之後昇入無形
(和)與道合真
以今靜夜行道請法衆等運兹二捻上香
願此香煙騰空徑上供養
太上尊經十方衆聖(臣)等皈身皈神皈命首
體投地仰依
南宫上聖北極衆真以是功德歸流某家九
先七祖一切幽魂伏願洪澤滂流惠風遐扇
宿瑕洗蕩除北府之罪名積釁消平上南宫
之生籍延祥介祉福及見存暨乎有識含情
飛潜蠢動皆承恩澤悉遂人寰今故燒香自
皈依
經尊大聖衆至真之德得道之後昇入無形
(和)與道合真
以今靜夜行道請法衆等運兹三捻上香
願此香煙騰空徑上供養
太上三師十方衆聖(臣)等皈身皈神皈命首
體投地仰依
南宫六紀北斗七元以是功德歸流某伏願
壽筭遐長災衰洗蕩福祥臻集眷屬康寧家
傳愷悌之風戸出謙恭之義凶魔逺竄善端
日臻宅宇鎮安龍神和輯三官進紀五帝儲
休今故燒香自皈依
師尊大聖衆至真之德得道之後昇入無形
(和)與道合真
　　　唱方懴方三啓三禮
　　　請稱法位
具位(臣)某與闔壇衆官等謹同誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈臣聞三光
麗天萬物荷無私之照五緯垂象羣生蒙覆
載之恩所以南極注生北宫主死總領圖籙
統較幽明粤自混茫至于今日紀綱不紊曆
數無差上惟
帝王下該臣庶咸依主宰仰頼神休弟子某
詞悃所陳巳具敷奏自惟積慶叨荷玄功而
六氣運神五帝演性貞閑難固流遁易迷旋
隳福善之階日踐愆違之境或積生所搆或
今世所爲罪書綴五帝之篇咎目鼓三官之
筆未曽祈懺莫得蠲除又恐宿矅行藏交期
所屬行年經歷厄㑹所臨或故殺誤傷深𡨚
往債或繫心起念履惡爲非上犯天元下違
坤德觸隂陽禁忌負日月神明罪目惡縁無
邊無量非憑懺謝莫遂原除伏聞南宫爲陽
德之司生成萬物北極爲裁成之府主制羣
靈生死吉凶咸歸統録除災解厄實賴聖慈
是敢披啓丹心皈依玄象䖍伸醮祝上叩尊
靈布心於靜境之中露懇於清壇之下伏冀
司命司録六宫垂憫濟之恩天輔天關七聖
降慈悲之澤三雲命駕俯降塵寰八道凝光
曲臨醮席命真僚而錫祐開巨貺以延祥特
爲某上消天災下禳地禍除五星九宫八卦
併沖之厄解五緯三元凶星暗矅之災十神
免臨照之虞元命息刑妨之害宥宅神之譴
責破鬼賊之憑凌六甲五行不罹衰敗支干
宫徴無致衝妨剪妖魔蠱毒之侵傷絶惡鬼
凶人之謀議三官五帝之府訟逮原消先亡
近逝之魂考延解釋託廕七星之下儲祥六
紀之司福善雲臻災凶霧散六情所犯三業
所爲萬咎千愆並蒙原貸神明護佑真炁降
流保其微脆之姿克享堅剛之壽上明
天尊大慈之澤下副(臣)等皈嚮之誠謹啓以
聞
　　　十二願
　　　復爐
謹揶香官使者左右龍虎君侍香諸靈官當
令(臣)向來靜夜行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳(臣)向來所啓之誠
速達徑御
至真無極大道
昊天玉皇上帝(御前)
　　　出堂頌岀戸



道門科範大全集卷之五十二





道門科範大全集卷之五十三(五十四/同卷)啓四
　　　廣成先生杜光庭刪定
　南北二斗同醮儀
　　設醮行道
　　　法事陞壇如式
　　　各禮師存念如法
　　　宣衛靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飇散景飛騰太空
岀入冥無遊宴十方五雲浮蓋招神攝風
役使萬靈上衛仙翁(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神真(臣)今
設醮行道謹奉爲入意其諸誠悃巳録告聞
願得
太上十方正真道炁靈寳瑞光下降流入(臣)
身中令(臣)所啓速逹徑御
至真無極大道
昊天玉皇上帝(御前)
　　　請稱法位
具位(臣)某與闔壇衆官等謹同誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝文人司馬六司星君本命元
辰洞天海嶽三界官屬一切真靈(臣)伏聞上
極無上大羅彌覆於諸天玄之又玄洪造實
根於元氣麗三辰而垂象尊紫極以御圖四
布于方七政綱維於南斗西揭之柄九元喉
舌於上天仰幹乾樞府包地紀經傳玉局稱
兩極之同科史驗銅儀觀周天之有度凡圓
首方趾之肖像皆南离北坎之降神敢不皈
依冀回恩貺奉道某冥心壇靖凝睇經躔潔
荷羞乳饌之蒸瀹火棗雲腴之薦九微騰焰
百末飛煙有嚴秩秩之筵佇降飄飄之駕伏
願九扇洞開於閶闔十方悉下於輪輿鶴蓋
成隂扈和鑾而有節霓旌啓道森儀仗以無
譁俯臨圭潔之場曲副翹勤之請(臣)與醮官
闔壇衆等不任激切延請之至誠惶誠恐稽
首再拜奉迎
聖駕
　　　降真獻茶初獻散花
具位(臣)某䖍誠上啓
九清上聖十極髙真北斗尊帝七元輔弼星
君斗中真宰(臣)聞元氣無形斗杓於焉斟酌
周天有度玉衡所以斡旋建四時而成歲功
均五材而握民命六度下降自天子而達庶
人一年運行起漢津而終營室有尊帝以主
仙道建輔弼而佐斗功刑德生殺之相參官
禄壽富之攸繫虚心以存則可禦邪而敵害
按法而歩端能招真以致仙巍巍神功紀賛
莫盡奉道某託迹光明之下偷安臨照之中
清夜泬寥仰光芒而肅敬浮生膠擾於香火
之缺違致於欲壽而康遇災知懼許亟伸於
醮告爰恭啓於壇儀敬按金科輒伸懇請(臣)
既承詞悃敢不上聞
　　　宣詞
按如詞言丹誠懇切諒徹九重之聽不違片
善之微若弟子某等身宫滯塞氣本休囚憂
致鬼於隂陽欲全生於覆載者請貪狼太星
君爲保護之若命元覉蹇星度刑妨欲去危
而即安求轉禍而爲福者請巨門元星君爲
消解之若彈冠願仕干禄代耕問官海之要
津躡天朝之華貫者請禄存真星君爲遷達
之若福基不厚産殖未饒於義利之交興願
富仁之兼美者請文曲紐星君爲増注之若
行全儒素藝絶詞華期志在崇髙之美得身
膺寵擢之榮者請廉貞綱星君顯佑之若順
考壽曆欲致耆年圖安以遺後昆好德而全
五福者請武曲紀星君爲延益之若嗣息未
蕃室家多難思保松蘿之固更延𤓰瓞之綿
者請破軍關星君爲全護之乞使某等志願
感通真靈降接萬願咸遂衆善興修(臣)與闔
壇衆等不任所請之至再誦大聖北斗都管
吉祥呪曰北斗九晨天中大聖上朝金闕下
覆崑崙調理網紀統制乾坤大魁貪狼巨門
禄存文曲廉貞武曲破軍髙上玉皇紫微帝
君大周天界細入微塵何災不滅何福不臻
元皇正炁來合我身天罡所指晝夜長輪俗
居小人好道求寧願見尊儀永保長生三台
虚精六淳曲生生我養我護我身形(臣)等稽
首致恭謹陳亞獻
　　　散花
具位(臣)某謹䖍誠上啓
九清至尊十方上聖南斗大帝丈人司馬六
司星君斗中真宰(臣)聞日宫至陽之精發軔
於左界南斗列星之紀宣精於河源謂準日
以生成雖稱南而在北漢津黼黻專賢良命
禄之司曆象樞機主將相府庭之事運㑹而
靈圖正盛明則君道興倬爲躔度之元寔主
生民之命傾心以請無願不從奉道某等徒
聞挹酒之言難接乗槎之武仰觀分野南北
迷方俯建壇場坎离定位薦苾芬於縟坐佇
肹蠁於煙霄有災有患之禳除延福延生之
迓續奉道某若命元譾薄禄氣單微者請天
府司命君爲増益之若黒録著名青宫削籍
者請天相司録君爲回改之若壽曆不修世
途多梗者請天梁延壽君爲延祐之若衛生
乖和布筭有限者請天同益筭保生君爲保
全之若厄難相淩魂神不守者請天樞度厄
錬魂君爲禳鎮之若生意蕭條事機紏逆者
請天機上生君爲啓迪之即使奉道某對服
寵靈導迎休證百祥紛委衆惡伏藏式昭感
應之仁少付傾度之請臣與衆等不任懇禱
之至誦大聖南斗六星天紀延壽頌曰南斗
六星天中宰臣上參元化七政攸遵下主揚
州吴越斯分司命司録將相儲精天梁天同
壽筭司明樞機之宿上天府庭津梁雲漢綱
紀乾文光耀明瑩君道清平掌理爵禄褒進
(臣)鄰助天體道利物安人去留災福延促年
齡傾心求請無願不成魂神澄正壽命増新
光靈所被永享利貞弟子某命願得長生(臣)
等稽首再拜致恭謹陳終獻
　　　散花
　　　獻棗湯
具位(臣)某謹䖍誠上啓
九清十極三景諸真北斗七元南宫六紀元
辰本命海嶽洞天地水隂靈虚空主宰三界
應感一切真靈(臣)等輙冒瀆天之罪如陳𩔖
帝之壇玉局暫扶衆真侍座寳珠將入三獻
畢陳龍鶴天仙促返玉京之駕鳥龜雲篆將
騰青札之煙恐乖俯仰之儀自速幽明之譴
睇回鑾而結戀負芒𣗥以消愆願賜哀憐特
加寛貸一天星曜還次舍以有常三界仙班
返玄靈而無迹神交如在目送何從惟知晨
夜之仰瞻庶表初終之皈奉(臣)與闔壇衆等
不任依慕激切之至誠惶誠恐稽首再拜以
聞
　　　十二願
　　　復爐
謹攝香官使者左右龍虎君侍香諸靈官當
令(臣)向來啓壇行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳(臣)向來所啓之誠
速達徑御
至真無極大道
昊天玉皇上帝(御前)
　　　出堂頌出戸
道門科範大全集卷之五十三















道門科範大全集卷之五十四
　　　廣成先生杜光庭刪定
　南北二斗同醮寳燈儀
　　靜夜行道
　　　法事陞壇如式
　　　念靜天地呪洒水
具位(臣)某等謹䖍誠上啓
虚無自然元始天尊太上大道君太上老君
昊天玉皇上帝九皇上真十方已得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈俯降燈壇
證明䖍禱謹奉爲(宣意)其諸情悃巳對敷宣
以今關祝星燈請衆誦天尊聖號爲某等合
門眷屬解災解厄延福延生稽首皈依䖍誠
讃詠
　信禮無上大羅天星主紫微大帝
　(臣)衆等至心皈命樞宫大聖貪狼陽明真
　皇君斗中神仙和諸靈官
伏聞飛晨合景樞星掌劫㑹之權司政紏非
陽明主璇璣之運上宰九天之化中監五嶽
之靈下總人倫傍分品𩔖定死生之有命鑒
善惡以無私以今某恭𣢾芻心䖍依妙範至
心皈命樞宫大聖貪狼陽明真皇君伏願回
光啓曜垂淵鑒於玄壇増禄延年注生名於
青簡稽首皈依䖍誠讃詠
　信禮髙上紫微垣北斗第一貪狼星君
貪狼延生回真四靈流輝下映洞達玄冥
七元紀籍名列紫庭保身續壽永亨利貞
耳目開爽魂魄長寧(和)願得長生
　(臣)衆等至心皈命璇宫大聖巨門隂精真
　皇君斗中神仙和諸靈官
伏聞星有五門俠三光而逺映門開四照合
萬氣以騰輝校天府之昇遷主兆民之禄壽
委質難逃於淵鑒通津寔𩔖於明梁以今某
蕆事瑶壇馳誠金闕至心皈命旋宫大聖巨
門隂精真皇君伏願身度千災命延百福天
開神宇氣襲真源碧簡題名固長年於劫石
丹臺紀籍増上筭於靈椿稽首皈依䖍誠讃
詠
　信禮髙上紫微垣北斗第二巨門星君
巨門延命元靈散陳丹田通暢運合仙真
七元定籍名列紫文護身注壽福慶維新
辟除妖惡善瑞日臻去來無礙與神同倫
延命自然上升玉宸(和)願得長生
　(臣)衆等至心皈命璣宫大聖禄存真人真
　皇君斗中神仙(和)諸靈官
伏聞偃息華蓋徒知空歩之名潜洞太虚莫
測飛身之妙八景九天之上道契青籙以通
真五嶽四瀆之髙仙𨽻黄臺而受事矧兹下
士實仰餘光以今某潔已齋盟法爲壇墠至
心皈命璣宫大聖禄存真人真皇君伏願慶
叶遐年福資浩劫三千萬之甲子地久天長
一十二之靈門陽開隂閉翛閑白日嚥味冲
和稽首皈依䖍誠讃詠
　信禮髙上紫微垣北斗第三禄存星君
北斗度厄髙仙上靈流輝遍照内外肅清
七元録籍名列紫庭扶身延壽禄位長亨
臟腑開朗動止咸寧光運合景與神同榮
度厄自然上升玉京(和)願得長生
　(臣)衆等至心皈命權宫大聖文曲玄冥真
　皇君斗中神仙和諸靈官
伏聞星主玄冥位司游擊隱微潜耀領北斗
之三宫福善禍淫攝黒靈之五炁或殄除凶
勃飛火甲於六天或剪馘不祥耀朱兵於四
鄙凡居動植皆自生成以今某嚴潔壇場肅
清塵垢至心皈命權宫大聖文曲玄冥真皇
君伏願削罪除愆落九隂之鬼録拘魂制魄
得七返之仙方行藏無非横之虞視息合太
和之慶承資上善永叶殊祥稽首皈依䖍誠
讃詠
　信禮髙上紫微垣北斗第四文曲星君
北斗消災玄黄開陽仙靈隱現朗徹十方
七元掌籍名列紫房衛身益壽長啓福祥
明真降祐滌蕩凶殃華精炁結與神同郷
消災自然上升玉堂(和)願得長生
　(臣)衆等至心皈命衡宫大聖廉貞丹元真
　皇君斗中神仙和諸靈官
㐲聞杳靄崑臺之上交映七門隱芒金蓋之
輝潜通二景絳木結素華之實瓊津凝冶煉
之膏校録上真統攝鬼神之部提綱下學權
輿生死之機以今某澡雪靈襟遵承科簡至
心皈命衡宫大聖廉貞丹元真皇君伏願善
履三光削三災於短景順迎五運植五福於
深根稽首皈依䖍誠讃詠
　信禮髙上紫微垣北斗第五廉貞星君
北斗扶衰真宗降靈流霞散敷仙仗交盈
七元典籍名列紫營固身養壽慶合運并
髙玄接引優游五明駕景飛翔與神同靈
扶衰自然上升玉庭(和)願得長生
　(臣)衆等至心皈命闓陽宫大聖武曲北極
　真皇君斗中神仙(和)諸靈官
伏聞玉樓炳景隱飛華辰極之星瓊簡燦文
紀迴度空常之道定法輪之階級考志學之
功勤飛芒耀於八門無幽不燭擲流金於萬
里有礙皆通以今某委迹塵寰宅心道域至
心皈命闓陽宫大聖武曲北極真皇君伏願
一念關陞萬靈序佑瀉明河於碧漢克注遐
年聳巨嶽於瑶穹永躋上壽稽首皈依䖍誠
讃詠
　信禮髙上紫微垣北斗第六武曲星君
武曲散禍玄映禦空威靈備守妖邪絶蹤
七元注籍名列紫彤榮身増壽享福無窮
仙官扶衛歩躡雲中真炁降集與神同聰
散禍自然上升玉宫(和)願得長生
　(臣)衆等志心皈命瑶光宫大聖破軍天關
　真皇君斗中神仙和諸靈官
伏聞天迴地轉瑶光推空洞之輪斗建星躔
靈皇紀運行之度位尊上帝威制羣魔正氣
所臨萬物遂生成之性飛綱所指百邪無逃
遁之形以今某滌垢舒壇披誠奉教至心皈
命瑶光宫大聖破軍天關真皇君伏願道契
丹臺南上益長生之字罪消幽府北都鐫不
死之名四序營爲盡叶光華之慶全家視履
咸歸清浮之風稽首皈依䖍誠讃詠
　信禮髙上紫微垣北斗第七破軍星君
破軍益筭明霞散敷流光普浹真炁潜扶
七元度籍名刋紫書治身添壽常處歡娱
飛仙蹈舞遊宴玄都徹視表裏與神同居
益筭自然上升玉虚(和)願得長生
　(臣)衆等至心皈命南斗第一天府司命上
　相鎮國真君斗中神仙和諸靈官
伏聞天賦羣靈均有自然之命人懷大本咸
歸皇極之尊欽之者福所由生敗之者禍因
而起允爲宰制實在司存儻有祈禳冝修誠
懇以今某洗心滌慮養氣存神夙懷嚮道之
心仰畏在天之象至心皈命南斗第一天府
司命上相鎮國真君伏願天聽其衷咸迪長
生之道人膺永命悉無短折之凶稽首皈依
䖍誠讃詠
　信禮髙上太微垣南斗第一鎮國真君
稽首南辰第一之星號曰司命實掌命根
今有弟子立壇告星上奏天司仰投化鈞
惟天上相鎮國主兵願賜分光俯鑒丹誠
續以命元永保安寧(和)願得長生
　(臣)衆等至心皈命南斗第二天相司録上
　將鎮嶽真君斗中神仙和諸靈官
伏聞太微之初道無常體我生之後物有定
名災祥在德而貴賤同差吉凶由人而賢愚
靡間眷兹主者賦之自然儻伸祈禱之誠必
獲昭彰之報以今某正心專意向道歸真仰
成象之著明仗上靈之佑助至心皈命南斗
第二天相司録上將鎮嶽真君㐲願恢洪上
道黙收紏察之威普度生靈式序修禳之善
稽首皈依䖍誠讃詠
　信禮髙上太微垣南斗第二鎮嶽真君
稽首南辰第二之星號曰司録實紀生人
今有弟子燃燈告真注想丹天長生之庭
惟天上將鎮嶽主兵迂景分光鑒映翹勤
注名丹籙永錫年齡(和)願得長生
　(臣)衆等至心皈命南斗第三天梁延壽保
　命真君斗中神仙和諸靈官
伏聞長生久視乃大道之體常保命延年實
凡情之所欲在天則命固存而不易在人則
生必貴於不傷欲其有延豈無所禱將叩司
存之職宜修瞻嚮之誠以今某專意志明仰
天觀象冀真靈而降格俾壽考之増崇至心
皈命南斗第三天梁延壽保命真君伏願誕
布至心茂迪綿長之筭鋪張生德永無夭横
之虞稽首皈依䖍誠讃詠
　信禮髙上太微垣南斗第三延壽真君
稽首南辰第三之星號曰延壽主制年齡
今有弟子象斗延真冥心南極河漢之津
惟斗天梁濟度羣倫願賜降接得免災迍
續以遐壽介福如春(和)願得長生
　(臣)衆等至心皈命南斗第四天同益筭保
　生真君斗中神仙(和)諸靈官
伏聞數肇而存多斯爲美命降而短長乃爲
祥苟方寸之不欺庶年齡之益久真靈昭格
精懇是求以今某欲増耆艾之年欽若昭回
之象道存恍惚響應形聲至心皈命南斗第
四天同益筭保生真君伏願大慈下濟長如
春日之生遐筭巨増永若髙山之固稽首皈
依䖍誠讃詠
　信禮髙上太微垣南斗第四保生真君
稽首南辰第四之星號曰益筭御炁生神
今有弟子醮告仙真給志南昌太微之庭
惟斗天同壽命所經願垂矜允丹録書名
介以耆年永保無傾(和)願得長生
　(臣)衆等至心皈命南斗第五天樞度厄文
　昌錬魂真君斗中神仙(和)諸靈官
伏聞二炁宻移亦有盛衰之理五行迭運豈
無消息之機彼有勞生豈無厄運真聖既司
於救度黔黎宜謹於忱恂以今某恐懼飭躬
欽崇觀象誓皈依於大道願受度於真休至
心皈命南斗第五天樞度厄文昌錬魂真君
伏願命資百福潜消不測之虞身度三災常
保自身之慶稽首皈依䖍誠讃詠
　信禮髙上太微垣南斗第五度厄真君
稽首南辰第五之星號曰度厄消蕩災迍
令有弟子招真致靈翹想朱陵文昌之辰
惟斗天樞開闔化鈞願流道炁制魄拘魂
賜以長年善業増新(和)願得長生
　(臣)衆等至心皈命南斗第六天機上生監
　簿大理真君斗中神仙和諸靈官
伏聞仙人作德恥一物之不知聖道應時爲
中心之妙用降衷立命受氣賦形眷掌握於
生成敢䖍恭而請禱以今某齋心嚮道精意
瞻天仰思長育之恩敢昧祈禳之禮至心皈
命南斗第六天機上生監簿大理真君伏願
體乾坤之生德以運權衡保性命以委和咸
歸道䕃稽首皈依䖍誠讃詠
　信禮髙上太微垣南斗第六上生真君
稽首南辰第六之星號曰上生掌握天經
今有弟子好道希真皈向离宫星紀之庭
惟斗天機組織乾文願垂光景庇護身形
監領簿録注福延齡(和)願得長生
　　　▲經
向來朝斗祝燈功德並巳周圓伏以道集虚
而應物運生化以無窮天垂象以示人在吉
凶而可鑑惟二司之真宰乃萬象之元綱自
非夙習真源安得今披寳藴以今醮官某潔
清塵慮恭命羽流望辰極以舒壇法璇璣而
建斗瓊鐘逸韻誠通象外之天玉篆凝煙想
見斗中之聖伏冀六司合照美成衆善之因
七政分輝均賜全家之福然願億曽萬祖逺
化近亡盡離幽暗之郷俱入光明之界上窮
圓蓋下帀方輿同沐勝縁齊登
道岸稽首皈依
無極大道再念星移斗轉天尊長生保命天
尊不可思議功德


道門科範大全集卷之五十四















道門科範大全集卷之五十五(五十六五/十七同卷)啓五
　　　廣成先生杜光庭刪定
　北斗延生清醮儀
凡奉事上真或不能法天象地隨斗杓而建
壇先違道訓也不如不修之爲愈建壇之人
非内境清明召魂集神聽吾命而造化形止
極以伸懇焉則不足以昭格物雖豐而無益
也故以祝香爲先次以敘陳科教則道俗之
倫不是因縁而信心衰焉降聖難矣故以敘
事次之既敘事巳不能紀述天文對揚元妙
則無知北斗之尊也故以述聖次之既述聖
已不陳詞則誠不立故以宣詞次之然其陳
情請福禳災苟非行道發願後已先人無以
契合聖意故以三上香次之既上香已則吾
之宿業重罪不可不懴玄功妙善不可不勉
不如是則罪不滅而福不降矣故以懴悔次
之既懴悔巳又當思惟七元之德誠如在焉
乃可以幾其佑助故讃德次之既讃德已又
當皈依以罄吾之誠願庶幾神必饗焉故以
七皈依次之既皈依巳可以濁醪之禮表心
故以三獻次之既三獻巳威儀既備恩貺卒
獲言功送神仰空存慕不可以有加也故以
散壇終焉止系一詞
　　　祝香
道香德香無爲自然香以今𤑔向爐中奏啓
大羅三寳天尊金闕玉皇上帝中天星主紫
微大帝南辰北斗本命星君周天河漢列宿
羣真仗此真香普同供養臣今奉爲弟子某
家宣科行道請福禳災先當讃敘條章對揚
功德庶使壇場之内道俗之倫悉乃見聞盡
生恭敬仰祈
恩祐少契天心理合敷陳願垂昭鑒(臣)聞太
上立德摽清靜之髙風其次立言演慈悲之
妙典編諸蘂笈藏在名山時顯迹以度人或
垂科而拯世具述下元之運數敷陳本命之
因縁開度斯民歸依大道俾修心而養氣容
懴罪以延生常於降聖之期輒許精衷之禱
至以三元八節本命生辰嚴置壇場恭修齋
醮將嚴觀宇或在家庭持種種之香花精意
巳享列芬芬之酒果明德惟馨法天地以包
羅像威儀而薦獻修齋則一日而至七日隨
力建功命道則一人而至七人請行法事或
諷其神呪或認此真形歸心
北斗之尊稽首
紫微之下伸懇於三官五帝達誠於九府四
司薦福延生消災捍厄用廣無邊之福仰膺
莫大之休念真聖之毋違見邪宗而莫入致
災衰之洗蕩同罪業以消除善果臻身福壽
資命獲超昇於十極免沉墜於三塗兹皆啓
祝之功莫匪扶持之德或有下元生人國土
遇札瘥之厄瘟疫流行嵗年逢荒歉之災品
物不遂屍横原野氣結髙穹人多飢饉之虞
境有刀兵之禍仰遵北帝俯建星壇表達凡
情口宣神呪則可以降威靈於下土列車騎
於四方布網千重流火萬里收五兵之妖氣
致百榖之順成嵗樂豐穰民無夭折又有下
元生人横厄競起瘟瘴難逃多逢六洞之魔
枉遇百罹之苦憑淩第宅常無安寢之期妄
作災衰巧伺扼窮之運生魂禁錮夊病纏綿
或出處迍邅或債財壅塞禄有衰微之兆命
無通泰之祥患害多端言詞莫述仰遵北帝
府建星壇奏表凡情口宣神呪則可以添神
益筭削死注生妖祟蕩除行藏吉利又有下
元生人田多蟊蠈境富蟲蝗傷稼穡以無成
望豐登而莫獲仰遵北帝俯建星壇精嚴田
野之中備列威儀之具依科誦呪飛奏表章
則可以昭格威靈中戒主者致災蟲之墜死
養粒食而倍多又有下元生人門庭祈系嗣
之祥婦女有妊娠之慶或由六甲之内胎氣
損傷或居十嵗之中年齡夭喪良爲重身之
日長逢魔女之災懷妖氣以難全飯精華而
莫固令有萎黄之疾居多怪夢之憂猫鼠狗
猴變形成像暗吞牛息頻有死亡貽父母之
深憂絶祖宗之逺裔仰遵北帝俯建星壇表
達凡情口宣神呪則可以感威靈於上界降
玉女於人寰衛護閨闈安和五臟克保誕彌
之吉應多壽命之長又有女人分娩艱難呻
吟苦楚良由鬼母之噉致令血臟之衰障閉
彌旬兢惶萬狀仰遵北帝俯建星壇行道申
誠作法誦呪則可以感煞童而下降同玉女
以來臨衛草蓐以平安保女男而爽利又有
女人遇虎狼之眷屬食子臟之精華百計求
男一生無子仰遵北帝俯建星壇淨嚴堂室
之中備列香花之獻秉心一德誦呪萬徧則
可以掃妖滅邪克多生育凡兹靈應備載寳
章乃知衆尼之蠲消盡屬七元之拯救此蓋
上真方便至聖慈悲篤志爲民推誠澤物苟
若齋心布懇備禮修辭啓何願而不成欲何
求而不獲以今某研思極慮浴德澡身致意
真科歸心妙道建斯壇陛法彼昊穹隨方準
杓然燈像斗恭陳法信嚴備香花請仙馭之
光臨鑒凡心之宻禱(臣)敬爲敘陳經首敷繹
真功宣示衆官俾遵法訓檢其心志彌更翹
勤庶令感格威靈成就功德然後依儀行道
續以啓聞(臣)等凡情區區無任讃嘆道力延
降神光精爽飛越激切屏營之至

道門科範大全集卷之五十五


道門科範大全集卷之五十六
　　　廣成先生杜光庭刪定
　北斗延生捍厄儀
　　靜夜行道
　　　陞壇法事常式
　　　各禮師存念如法
　　　宣衛靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飇散景飛騰太空
出入冥無遊宴十方五雲浮蓋招神攝風
役使萬靈上衛仙翁(和)與道合真
　　　鳴法鼓二十四通
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官各三十六人出出者嚴裝顯
服冠帶垂纓關啓玄壇土地方域神真臣今
靜夜行道謹奏爲入意其諸忱悃巳録告聞
願得太上十方至真道炁靈寳瑞光下降流
入(臣)等身中令(臣)所啓速達徑御
太上無極大道
昊天玉皇上帝(御前)
　　　重稱法位
具位(臣)某與闔壇衆官等謹同誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈(臣)聞二氣
陶鎔五行變化以康羣品以育萬靈懸命禄
於九天繫死生於七府吉凶善惡紏察無遺
罪福行藏纎微必録上惟國祚下及人倫考
較統臨咸歸斗極玄卿大帝制六天而御萬
方髙上玉皇播洪慈而福三界靈通應感影
響無差(臣)等宿荷玄休獲逢道運正真垂教
幽顯蒙恩輒披醮謝之科特罄皈依之懇精
䖍修奉以展誠祈伏冀衆聖宣慈九天流貺
俯矜凡陋曲降真風憫濟凡微下臨壇席開
恩布澤聽納禱祈凡有投誠理難寢絶況奉
詞㫖敢不上聞
　　　宣詞
諦詳詞語灼見至誠不仗明威安臻戩榖願
納蘋蘩之薦俾依天地之仁藹瑞氣於層空
沛爲德澤扇靈風於合宇廣布恩波罔有神
恫迄無鬼責弟子某重念叨居道䕃允賴神
樞晨夜仰瞻莫曉星躔之序嵗時相代寧知
醮謝之方爰備香燈肅陳淨供稽首魁罡之
下冥心舍次之間三百六旬願隨杓而降福
七十二候祈應律以儲祥災與氷消罪如瓦
解一身所向式升進望之階合屬甚康均保
方來之慶以今行道(臣)法衆等運兹初捻上
香皈命
十方道寳北宫至聖以是功德歸流醮官某
行年之上運命之中九厄三災十苦八難星
辰𨗉位衝破臨身非災疾患以興殃過咎貫
盈而欲起所冀逐風雲而俱散騰香霧以蕩
除百福惟新千殃自解今故燒香自歸依
道尊大聖衆至真之德得道之後昇入無形
(和)與道合真
以今靜夜行道(臣)法衆等運兹二捻上香皈
命
太上尊經斗中真聖以是功德歸流醮官某
七祖先靈一切幽爽伏願聖澤旁流惠風遐
扇宿瑕洗蕩除黒簡之罪書積釁消平上朱
宫之生籙延祥介祉福及見存今故燒香自
皈依
經尊大聖衆至真之德得道之後昇入無形
(和)與道合真
以今靜夜行道臣法衆等運兹三捻上香皈
命
太上師寳七元衆真以是功德歸流醮官某
伏願坎宫除險厄之虞水德著聦明之性靈
根深固性識髙明出入起居罔有外邪之染
寢興食息永無時疾之嬰災逐永消善隨日
長今故燒香自皈依
師尊大聖衆至真之德得道之後昇入無形
(和)與道合真
　　　懴方
　(臣)衆等至心皈命
　三清大聖十極髙真北極紫微大帝北斗
　七元星君輔弼星君三十六部尊經三官
　五帝九府四司二十郷神仙諸靈官
(臣)衆等伏聞二氣委和五行孕秀生居人道
命屬天司雖蠻夷華夏之殊方黎庶侯王之
異分盡由生化悉在照臨荷恩貺以居多或
焚修而毎曠莫識綱維之妙寧知䕃祐之功
迷本輕生自取戻於一已降年奪筭應獲譴
於上天致使淪没三塗漂沉六趣蓋忘本命
不愧人身履此罪愆如何救拔其次違天逆
地暴物傷生不道不仁不忠不孝縱五情而
雜亂同六賊以昏迷侮慢師資背違經訓妬
賢嫉善樂禍喜災恣有貪殘結諸𡨚對肆爲
姦詐害彼忠良故使今生動罹世患或遇㓂
攘之劫害或逢魔鬼之喪亡或爲蟲獸之傷
或被官災之厄或家遭疫癘人口死亡或戸
有妖邪資財虚耗並是六天之鬼五嶽之神
乗罪釁以侵凌作災衰而助虐八難隨及三
厄駢臻致使考禁祖先▲剔名字無能逃者
可勝痛哉頻招枉死之𡨚莫盡考終之命鬼
官不録死魄安歸悟此因縁當求懴謝蕩百
生之垢障消累劫之過尤然願解厄禳災延
生請命致吉祥之止止成福禄以穰穰竟修
道以證真庶離災而免禍況衆聖有修禳之
路諸天開懴悔之門可以歸心以干恩宥今
有醮官某備陳法信依按科儀拜醮真靈輒
伸誠悃一心歸命
三清大聖十極髙真北極紫微大帝北斗七
元輔弼星君三十六部尊經三官五帝九府
四司二十方神仙諸靈官伏願真慈廣運道
力感通特垂昭鑒之仁俯受凡愚之懇竊慮
醮官某自無始以來至于今日性天黯闇心
地蔽蒙驅馳名利之場桎梏塵勞之域背迷
真道失入邪宗多愛貪嗔聚如浮沬將沉地
獄迅若逝波執著難回愚癡自若嗜慾恣而
忠孝奪利害勝而仁義亡物我紛爭是非交
襲恣屠殺而自奉逞殘酷以爲能誣善蔽賢
違天背地邪淫積惡侈靡爲生肆運動而逆
隂陽妄修營而干禁忌孜孜逐物衮衮窮年
曽無懴悔之心莫致修禳之請庚申甲子徒
録愆非本命生辰反除年筭致使魂神被繫
禍患來鍾或重病不痊或妖邪剋害連年困
篤累嵗迍邅塚訟徴呼先亡復連或上天譴
責或下鬼所誣日積災殃長多厄難今則齋
心念咎滌慮求哀祈萬罪以永消解百𡨚而
霧散黒書削籍丹録記名祖先解脫於九幽
親屬同超於三界無災無害對揚溥博之休
延福延生企仰涵洪之澤恩惟北方至聖七
元星君主張造化號令乾坤雖九府四司咸
由宣納而三官五帝悉在統臨好生洽於人
心膏澤霈于天下苟罄芻蕘之懇必垂日月
之光有罪斯原無災不解五行六害四煞七
傷世厄多而難陳大惠加而溥度用建皇天
之太極長爲羣物之慈航今故皈依輒伸悔
謝伏願天心惻隱凡懇布聞削落罪愆解除
𡨚對千災永殄衆厄自消慶及二親榮分九
族先祖書名於紫䇿子孫委質於丹墀福禄
來宜年齡永固又願臣及醮官等道心開發
智慧性圓洗蕩塵勞祛除迷妄漸登妙果重
立玄功名占仙籍之中體合太虚之表仍爲
良士並覺迷情善及存亡功霑水陸永超俗
網升入金門克扶真一之宗俱契希夷之㫖
得道之後升入無形
　　　三啓三禮
具位(臣)某與闔壇衆官等重誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈(臣)等伏念
生處塵寰迹惟浮穢未明真理多昧禀修或
屬念運心乖違大道行藏動息犯冒真靈或
前代今生愆瑕未滌或立身履行過咎旋増
結罪目於酆都著凶危於地簡或年逢厄滯
命值衰微八禄當絶盡之期三命遇休囚之
數五星行度有所照臨八卦飛旗方罹刑厄
或興修任性抵犯神祇或烹宰恣情因成𡨚
對如上所說曽未懴除遂使厄滯多端災凶
莫測旦夕憂懼不敢遑寧𥨸聞玉皇開慈憫
之科大帝垂醮陳之典輒憑寳訓爰備醮壇
冒瀆威靈延降真聖伏乞貽恩下俗介福凡
愚許以自新容其懴洗仰冀
玉皇上帝七元尊神特與某解除宿殃積罪
舊厄新災三命九宫之中五行列宿之内災
凶殄息厄難開通伏乞解除嵗月日時筭盡
之厄八卦九宫五鬼絶命之厄六壬三命地
網天羅金木水火土五行衰絶刑剋之厄眷
屬六親妨害之厄公私口舌非災横禍囚繫
之厄惡人盜賊侵暴謀害之厄起造興工侵
傷觸犯之厄四方五路滯塞不通之厄水陸
遊行舟車牛馬之厄𡨚家債主訴訟考注之
厄先亡冢墓復連之厄四方鄰里破射直符
注煞之厄居止不安財帛遺亡神鬼益耗之
厄若子生人有年月日時災厄者請北斗貪
狼星君解除之若丑亥生人有年月日時災
厄者請巨門星君解除之若寅戌生人有年
月日時災厄者請禄存星君解除之若卯酉
生人有年月日時災厄者請文曲星君解除
之若辰申生人有年月日時災厄者請廉貞
星君解除之若巳未生人有年月日時災厄
者請武曲星君解除之若午生人有年月日
時災厄者請破軍星君解除之乞使非禍不
侵災衰蕩滌魂神安鎮夢寤正真道氣内滋

元和溥洽宿殃洗蕩𡨚債消平疫癘不侵禄
壽増益存亡被澤眷屬霑榮即荷衆聖護持
之恩至真垂憫之賜上明
天尊大慈之澤下副(臣)等皈向之誠謹啓以
聞

　　　十二願
　　　復爐
謹攝香官使者左右龍虎君侍香諸靈官當
令(臣)向來靜夜行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳(臣)向來所啓之誠
速達徑御
至真無極大道昊天玉皇上帝(御前)
　　　出堂頌出戸
道門科範大全集卷之五十六
道門科範大全集卷之五十七
　　　廣成先生杜光庭刪定
　北斗延生儀
　　設醮行道
　　　陞壇法事如式
　　　各禮師存念如法
　　　宣衛靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飇散景飛騰太空
出入冥無遊宴十方五雲浮蓋招神攝風
役使萬靈上衛仙翁(和)與道合真
　　　鳴法鼔二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神真(臣)今
靜夜行道謹奏爲(入意)其諸忱悃巳録告聞
願得太上十方至真道炁靈寳瑞光下降流
入(臣)身中令(臣)所啓速達徑御
太上無極大道
昊天玉皇上帝御前
　　　請稱法位
具位(臣)某等謹同誠上啓
虚无自然元始天尊太上大道君大上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈(臣)等伏聞
人身難得中土難生假使得生正法難遇兹
仙經之所載非道力以難諧能起信心定由
夙習況我含元之極常爲真聖之宗玄德巍
巍明威赫赫慕之者出生離死奉之者保命
延年深妙難窮存亡永賴醮官某等一心歸
命萬慮屏除謝天地之生成感隂陽之化育
孜孜不倦肅肅彌加準式奉章依儀悔過信
道心之深重脩典禮之精嚴用罄禱祈仰惟
孚應伏願日月賜照臨之德乾坤全覆載之
功恩同雨露之私澤比山河之大使奉道醮
官某等頓消危厄立保康寧長符應驗之文
永合通靈之呪三台五緯溥施救護之仁萬
聖千真悉效扶持之信言猶未巳誠復有加
將一一以皈依盡區區而讃禮庶昭凡懇上
格天心願冀感通永資福壽(臣)與醮官合壇
衆等不任激切顒俟之至誠惶誠恐稽首再
拜奉迎
聖駕
　　　降真獻茶初獻散花
具位(臣)某等謹重誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈(臣)等伏聞
巍巍功德巳深歸慕之誠抑抑威儀將遂馨
香之薦元酒上質祈有合於天心行潦由中
敢式昭於帝座上願北斗七元星君威容自
在聖德恢張妙萬物以無私度羣生而不息
永廓髙明之鑒長敷造化之仁使醮官某克
副凡心無違至願被恩光而烜赫漸惠澤以
清涼(臣)等䖍奉之至持北斗七元尊號吉祥
聦明神呪
北斗七星玉真仙靈貪狼巨門保臣長榮
禄存文曲使臣聦明廉貞武曲衛臣安寧
破軍輔弼護臣身形恒居吉慶永處福齡
注上生籍除落死名神清氣朗洞達幽明
禦邪攝鬼羣妖摧傾學道修真我願合成
七元扶衛飛昇紫庭弟子皈命願得長生
　　　上香亞獻散花
(臣)謹重誠上啓
闔座應感一切真靈(臣)等伏聞天恩罔極圖
報斯難誠意有加慇懃莫倦再酌玄明之酒
仰酬昭鑒之威上願北斗七元星君斡造化
於乾坤運變通於品𩔖與天合德長垂溥博
之仁以道爲心無有聖凡之間使醮官某精
誠感格志願圓諧萬福來同千災永息(臣)等
不任䖍祝懇禱之至持北斗七元消災延壽
神呪
北斗九辰中天大聖上朝金闕下覆崑崙
調理綱紀統制乾坤大魁貪狼巨門禄存
文曲廉貞武曲破軍髙上玉皇紫微帝君
大周天界細入微塵何災不滅何福不臻
元皇正炁來合我身天罡所指晝夜常輪
俗居小人好道求靈願見尊儀永保長生
三台虚精六淳曲生生我養我護我身形
弟子皈命願保長生
　　　上香終獻散花
(臣)謹重誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈(臣)等伏聞
祗嚴天道須憑三獻之誠誓戒凡心敢墮七
元之賜恩將畢集誠則無窮上願北斗七元
星君永垂肹蠁之仁長賜生成之澤使醮官
某等除殃滅罪薦福延生冥冥悉遂於感通
赫赫永昭於眷祐(臣)等不任再三懴謝䖍祝
之至持大聖北斗救苦神呪
　　　大聖北斗七元君能解三災厄
　　　大聖北斗七元君能解四殺厄

　　　大聖北斗七元君能解五行厄
　　　大聖北斗七元君能解六害厄
　　　大聖北斗七元君能解七傷厄
　　　大聖北斗七元君能解八難厄
　　　大聖北斗七元君能解九星厄

　　　大聖北斗七元君能解夫妻厄
　　　大聖北斗七元君能解男女厄
　　　大聖北斗七元君能解産生厄
　　　大聖北斗七元君能解復連厄
　　　大聖北斗七元君能解疫癘厄
　　　大聖北斗七元君能解精邪厄
　　　大聖北斗七元君能解虎狼厄
　　　大聖北斗七元君能解蟲蛇厄
　　　大聖北斗七元君能解劫賊厄
　　　大聖北斗七元君能解枷棒厄
　　　大聖北斗七元君能解横死厄
　　　大聖北斗七元君能解呪誓厄
　　　大聖北斗七元君能解天羅厄
　　　大聖北斗七元君能解地網厄
　　　大聖北斗七元君能解水火厄
　　　大聖北斗七元君能解刀兵厄
奉請七元君大聖善通靈濟度諸厄難
超出苦衆生若有急告者持誦保安寧
盡憑生百福咸契於五星三魂得安健
邪魅不能停五方降真炁萬福自來并
長生超八難皆由奉七星生生身自在
世世保心清善似光中影應如谷裏聲
三元神共護萬聖眼同明無災亦無障
永保道心寧弟子歸命禮願得壽長生
具位(臣)某與闔壇衆官等謹重誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈(臣)聞大古
道全人皆守樸下元數盡世並澆漓大聖垂
慈諸天開悔依科降聖用洗滌於凡心准教
修辭允哀憐於帝座告成禮物同菲薄之蘋
蘩畢獻酒漿𩔖濁汙之行潦但昭志信以罄
丹誠用伸悔過之儀願助還淳之性庶不罹
於咎犯將獲免於愆尤禮與誠隆言隨意切
備威儀於此日達詞意於今時願絳節霓旌
難久留於下土而雲車鶴蓋亦將返於上穹
願賜恩波永流惠澤益茂生成之德彌隆覆
育之恩克慰凡情孔昭天道使醮官某南宫
注禄北府除殃戸納千祥門招百福子孫有
衍疾疫無侵潜消水火之災明保公私之吉
祖先解脫𡨚債超昇所願皆成無求不獲仰
賴無極之慶長臻莫大之休然念(臣)法衆等
濁惡仍存塵勞未滌外乏威儀之具内忘精
一之心未能逺降休祥或復先招過咎恩惟
北斗七元星君合座真聖矜哀愚昧咸在赦
原是嚮是宜永副䖍恭之請如箕如翼丕承
遐逺之恩拜送雲軿不勝依戀(臣)與醮官無
任瞻望
聖駕激切奉辭依皈之至以聞
　　　十二願
　　　復爐
謹攝香官使者左右龍虎君侍香諸靈官當
令(臣)向來靜夜行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳(臣)向來所啓之誠
速達徑御
至真無極大道
昊天玉皇上帝(御前)
　　　出堂頌出戸
　　　送聖

道門科範大全集卷之五十七





道門科範大全集卷之五十八(五十九/同卷)啓六
　　　廣成先生杜光庭刪定
　北斗延生懴燈儀
　　　法事如常
　　　念天地自然呪洒淨
具位(臣)某謹同齋主某等同發䖍誠焚香供
養
北極紫微大帝北斗天英貪狼星君天任巨
門星君天柱禄存星君天心文曲星君天禽
廉貞星君天輔武曲星君天衡破軍星君左
輔右弼星君北宫衆聖伏望真慈降格燈壇
證盟祈禱入意伏聞元始開教普及於羣生
太上垂慈咸臻於衆品是以琅函玉笈顯示
齋科金簡瑶編敷宣醮法大啓祈禳之路廣
垂懴謝之儀凡禀生成實宜信奉今有修齋
弟子某等幸蒙真廕長處熈辰但資富侈之
情莫悟操修之理竊惟年運恐處災纏是用
按黄籙之真儀法雲天之列宿精䖍醮座建
立星壇法乾象之圓隨斗杓之建華光照曜
資續明破暗之功仙梵虚徐達薦福拔亡之
懇上願天真顧享仙馭遐臨鑒兹䖍禱之誠
賜以殊祥之慶災消此日福降今辰果沐恩
光萬生抃恱稽首皈依䖍誠讃詠
　(臣)衆等至心皈命樞宫貪狼陽明真皇君
　斗中神仙和諸靈官
(臣)等仰惟真君運轉圓穹神配道樞之動主
張髙漢功儀天德之清上符乾健之尊下鎮
羸秦之分統臨陽德崇號正星永耀神光潜
扶堅主克保萬年之慶長令下土之安妙化
永孚玄功罔測今奉道某仰託恩佑幸與人
倫既蒙臨照之光敢效皈依之志謹依科式
建立星壇備列香燈嚴陳法信皈命子生人
本命所屬北斗大聖貪狼星君伏願天心降
佑聖力扶持著生筭於青書削過尤於黒簿
禎祥畢至善貺來臻稽首皈依䖍誠讃詠
　信禮髙上紫微垣北斗第一貪狼星君
貪狼延生回真四靈流暉下映洞達元冥
七元紀籍名列紫庭保身續壽永亨利貞
耳目開爽魂魄長寧攝養精炁與神同明
延生自然上昇玉清(和)願得長生
　(臣)衆等至心皈命璿宫巨門隂精真皇君
　斗中神仙(和)諸靈官
(臣)等仰惟真君循環太極尊聖號於天璿配
合坤元曜景光於土宇下配無疆之地德南
臨莫大之楚藩法律平施隂刑所屬德潜扶
於女后化允合於周南永輔一人君臨萬兆
信神光之黙運齊妙道以昭彰今奉道某感
荷生成信崇因果篤有歸依之願寧無䕃佑
之祈謹按科儀建成壇墠具列香花之獻嚴
輸法信之儀皈命丑亥生人本命所屬北斗
大聖巨門星君伏願充廣天心將施惠澤災
殃永殄福貺來臻十紀長安一門共慶稽首
皈依䖍誠讃詠
　信禮髙上紫微垣北斗第二巨門星君
巨門延命玄靈散陳丹田通暢運合仙真
七元定籍名列紫文護身主壽福慶維新
辟除妖惡善瑞日臻去來無礙與神同倫
延命自然上升玉宸(和)願得長生
　(臣)衆等至心皈命璣宫禄存真人真皇君
　斗中神仙和諸靈官
(臣)等仰惟真君動化所宗允若天機之象人
倫攸屬長垂真宰之功主張火德之髙明統
御梁邦之鎮靜光昭善念永殄凶人長無邊
鄙之虞潜革蕭墻之禍今奉道某仰叨玄造
肅奉崇威盡忠孝之誠心竭夤恭之素志謹
依科式建立星壇齋備信儀粧嚴香火皈命
寅戌生人本命所屬北斗大聖禄存星君伏
願神心速應聖力潜扶千祥永萃於門庭五
福長資於命運動爲亨泰災厄蕩除稽首歸
依䖍誠讃詠
　信禮髙上紫微垣北斗第三禄存星君
禄存度厄髙仙上靈流輝徧照内外肅靜
七元録籍名列紫庭扶身延壽禄位長亨
臟腑開朗動止咸寧光運合景與神同榮
度厄自然上升玉京(和)願得長生
　(臣)衆等至心皈命權宫玄冥文曲真皇君
　斗中神仙(和)諸靈官
(臣)等仰惟真君抑揚萬物長拖輕重之權消
長四時分正隂陽之候主和柔之水德資清
潤之吴邦天理攸司邦基所續無起邊陲之
禍有嚴征伐之威神化昭明聖功髙妙今奉
道某欽崇至道遵奉仙科惟兹積善之因自
致皈真之路謹依科式建立星壇備法信之
精嚴列香燈之煥爛皈命卯酉生人本命所
屬北斗大聖文曲星君伏願聖心昭假道力
扶持視履康强行藏清吉蕩千災於命位資
衆善於身宫稽首皈依䖍誠讃詠
　信禮髙上紫微垣北斗第四文曲星君
文曲消災玄黄開陽仙靈隱見朗徹十方
七元掌籍名列紫房衛身益壽長啓福祥
明真降祐滌蕩凶殃華精炁結與神同郷
消災自然上昇玉堂(和)願得長生
　(臣)衆等至心皈命衡宫廉貞丹元真皇君
　斗中神仙(和)諸靈官
(臣)衆等仰惟真君平直在天善加臨於萬物
中和建極爲綱目於五音主土德而含光分
幽燕而作鎮世有凶頑之罪難逃殺戮之威
德在好生功成滅惡今奉道某去奢去泰惟
抱一以貢誠載願載瞻敢傾心而念道謹依
科式建立星壇備法信之精嚴薦香燈之蠲
潔皈命辰申生人本命所屬北斗大聖廉貞
星君伏願神功響應聖澤滂流災衰永蕩於
一身福禄長資於舉室門庭叶慶妖沴潜藏
稽首皈依䖍誠讃詠
　信禮髙上紫微垣北斗第五廉貞星君
廉貞扶衰真宗降靈流霞散敷仙仗交盈
七元典籍名列紫營固身養壽慶合連并
髙玄接引優游五明駕景飛翔與神同靈
扶衰自然上升玉庭(和)願得長生
(臣)衆等至心皈命闓陽宫武曲北極真皇
　君斗中神仙(和)諸靈官
(臣)等仰惟真君化功動闢德莫盛於闓陽氣
連宣通數有全於六律主敷榮於木德長鎮
守於趙邦願去危而即安永有豐而無歉物
富倉廪慶洽邦家今奉道某祗荷道恩式崇
天德毎罄皈依之願長懷夤畏之心謹按科
儀建成壇陛嚴持鎮信精設香花皈命巳未
生人本命所屬北斗大聖武曲星君伏願玄
造廣開靈休速降長消災患永保禎祥四序
康安舉家清吉稽首歸依䖍誠鑚詠
　信禮髙上紫微垣北斗第六武曲星君
武曲散禍玄映禦空威靈備守妖邪絶蹤
七元注籍名列紫彤榮身増壽享福無窮
仙官扶衛歩躡雲中真炁降集與神同聦
散禍自然上升玉官(和)願得長生
　(臣)衆等至心皈命瑶光宫破軍天關星真
　皇君斗中神仙(和)諸靈官
(臣)等仰惟真君光杓指顧能令四序之分神
柄推移永作七星之主𩔖堅剛之金德長統
御於齊邦部曲精嚴干戈整肅長備禦姦之
用居多應敵之威有此武功式兹下土今奉
道某欽崇教法祗奉威神不敢怠於斯須願
少迴於肹蠁皈命午生人本命所屬北斗大
聖破軍星君伏願天心髙鑑聖澤下臨玉簡
延齡金編紀善永息惡曜凶星之照長無年
災月厄之侵眷屬寧康住居安吉稽首皈依
䖍誠讃詠
　信禮髙上紫微垣北斗第七破軍星君
破軍益筭明霞散敷流光溥浹真炁長扶
七元慶籍名列紫書治身添壽常處懽娱
飛仙蹈舞遊晏玄都徹視表裏與神同居
益筭自然上升玉虚(和)願得長生
　(臣)衆等至心皈命北斗左輔右弼星君斗
　中神仙和諸靈官
(臣)謹䖍誠上啓
斗中真宰七元輔弼真君本命所屬星君合
座衆聖今奉道某等精嚴醮禮仰奉光儀靜
念端躬䖍心對聖按仙科之儀格事斗極之
真靈恭備香燈式陳壇墠蘭膏共煥訝芳蓮
競發於中宵寳焰齊明狀列宿分輝於下土
沐靈光之並照迷暗罪除蒙懴法之敷宣愚
癡障解今則祈恩謝過事畢功圓惟冀聖澤
遐沾恩光溥及上願天長地久國泰民安風
雨順調方隅寧靜次願奉道某等琅函玉笈
永昭積善之功丹簡瓊文益注長生之字福
符百順家集千祥乃子乃孫盡忠盡孝災殃
霧廓慶瑞雲臻四時克保於安康一宅長蒙
於利佑九幽長夜俱覩光明一切有情同登
道岸稽首皈依䖍誠讃詠
　　　▲經
　　　回向
　　　餞神化財


道門科範大全集卷之五十八















道門科範大全集卷之五十九
　　　廣成先生杜光庭刪定
　北斗延生醮說戒儀
　　法事陞壇如式
　　　念淨天地呪灑水序立
　　　髙功臨案
具位(臣)某等謹焚道德真香䖍誠奏啓
三清上帝十極髙真神霄九宸列御帝君上
清日宫太陽帝君月府太隂皇君南斗六司
延壽星君北斗九皇解厄星君東西中三斗
星君三台華蓋星君銀河二十八宿星君天
元人元福禄星君天司主照某本命元辰星
君當生行年一切星衆三官大帝考校罪福
聖衆北極四聖導從仙官靈寳教主五師真
君泰玄都省上相真君太極仙翁沖應孚佑
真君九州都仙神功妙濟真君僉書三省上
相真君玉堂演教侍宸仙衆三界十方一切
真宰咸望洪慈俯垂洞鑒(臣)今奉爲(宣意)其
諸情悃巳對敷宣諒沐
天恩鑒明祀事(臣)伏聞夫建齋之始先受修
真之戒以檢察身心感格天地今日道場乃
是弟子某建生本命上屬北斗某星君下降
之日北斗七星在太微之北爲人君之象爲
號令之主斟酌元氣臨制四方以建四時以
均五行運天地之中而人禀之以爲命第一
曰陽明貪狼太星君子生人屬之第二曰隂
精巨門元星君丑亥生人屬之第三曰真人
禄存真星君寅戌生人屬之第四曰玄冥文曲
紐星君卯酉生人屬之第五曰丹元廉貞剛
星君辰申生人屬之第六曰北極武曲紀星
君巳未生人屬之第七曰天關破軍關星君
午生人屬之一主天二主地三主火四主水
五主土六主木七主金一主秦二主楚三主
梁四主吴五主燕六主趙七主齊一主陽德
二主隂刑三主中禍四主征伐五主殺戮六
主五榖七主兵戈自一至四爲魁魁爲璇璣
自五至七爲杓杓爲玉衡凡人之生福禄壽
命與夫眷屬奴婢皆斗中主之按
太上老君言凡人性命五體悉屬本命星官
之所主掌本命神將本宿星官常垂廕祐主
持人命使保天年夫本命真聖毎𡻕六度降
在人間降日爲本命限期可以種種香花時
新五果法天像地請正一道士或於宫觀或
在家庭修齋設醮啓祝
北斗三官五帝九府四司薦福消災奏章懇
願隨力建功請行法事功德深重不可具陳
其有本命限期將至自身不知不設醮筵不
修香火不能投告北斗醮謝真君及轉真經
認本命真君名號此爲輕生迷本不媿人身
天司奪禄减筭除年致多夭喪身謝之後淪
没三塗漂諸六趣深可悲哀自致斯苦今日
設醮弟子某伏念本命之日禀氣受形之始
化生之本道家大洞帝一之法皆以本命之
日行持練神結氣保命生真誦度人之法亦
以本命之日行持魂神澄正萬炁長存則知
本命之根本不可虚過今日道場衆等當知
天命至重不可輕禱衆等雖佩至真參修大
法處身五濁染迹六塵啓奏之間不無窒礙
先當澄神靜慮仰奉戒約清靜身心上遵法
訓
天尊言修齋行道皆當一心請奉十戒諦受
勿忘専精黙念動思自然勿懐雜想擾亂形
神能如是者咸當諦聽
第一戒者不得傲忽聖真常懷恭敬仰對尊
　像真應化身心起精䖍供養無闕天真大
　神浮空而來專懷注想必獲降接
第二戒者不得輕慢經文常懷信重三洞大
　乗開導愚迷能發衆生無量道意傳寫讀
　誦一心玩味從迷起悟從悟成真必證道
　果
第三戒者不得誹謗法門常懷愛護教化衆
　生令各歸依廣獲受度紹隆正教洪道明
　法濟度存亡助國化人功垂永劫
第四戒者不得觸穢道場常懷精潔香湯沐
　浴始近玄壇不得以竈火焚香穢柴造食
　燈燭器皿無染脂垢食啖葷肉無來取禍
　婦人天癸未絶者不得升階身有臭穢不
　在呼使雞犬及一切禽畜不得相近
第五戒者不得放縱身心常懷畏謹不得臨
　壇髙聲呼罵叱喝及對聖像語笑輕忽及
　貪睡眠非時飲酒華色過前不得角眼斜
　視鞠躬小心如對君父
第六戒者不得爭競財利常懷廉遜施者受
　者勿諂勿怨令各懽喜廣建功德禄力溥
　霑塵沙世界
第七戒者不得減省法事常懷勤恪行道誦
　經燒香禮懴使功德滿足十極髙真盡得
　見聞𡨚債永消横魔不值人天獲果幽顯
　蒙恩使世間蠢動一切含識永入法門不
　沉苦趣
第八戒者不骨退轉道心常懷堅固勿因小
　慊便减誠意發増上願精進崇奉天真懽
　恱列名上清九祖超昇已身證道見存眷
　屬福田无量
第九戒者不得錯誤章奏常懷審訂大縁難
　遇大善難成若鹵莽滅裂不加參對則三
　天門下有所遣却志願不仲事屬徒勞福
　力未沾先獲咎戾深可震懼
第十戒者不得擾亂形神常懷專一喜怒哀
　樂不萌於心務致清明盡其在已廣發大
　願奉道修真願先得道者次第開度
巳上十戒衆等能持否
天尊言修齋行道四天帝王與諸天真皆駕
飛雲緑軿八景玉輿侍從玉女手執花旛前
導後從獅子白鶴嘯歌嗈嗈燒香散花浮空
而來瞻禮行道觀聽法音當先授十戒然後
行道夷心靜黙專想不二過中不味内外清
虚諸天監觀萬靈侍衛不骨自慢以招禍災
進退雍容不離儀格天真懽恱列名
上清
　　　奉戒回向



道門科範大全集卷之五十九





道門科範大全集卷之六十(六十一六/十二同卷)啓七
　　　廣成先生杜光庭刪定
　北斗延生道場儀
　　啓壇行道
　　　陞壇法事如式
　　　各禮師存念如法
　　　宣衛靈呪
五星列照煥明五方水星却災木德致昌
熒惑消福太白辟兵鎮星四據家國利亨
名刋玉簡字録帝房乗飇散景飛騰太空
出入冥無遊宴十方五雲浮蓋招神攝風
役使萬靈上衛仙翁(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神真(臣)今
靜夜行道謹奏爲(入意)其諸情悃巳録告聞
願得太上十方至真道炁靈寳瑞光下降流
入(臣)身中令(臣)所啓速達徑御
太上無極大道
昊天玉皇上帝(御前)
　　　請稱法位
具位(臣)某等謹同誠上啓
虚无自然元始天尊太上大道尹太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈(臣)等以今
奉爲弟子某伏值本命所屬北斗某星君下
降之辰預夜就某處建立華壇修設延生注
禄靈寳清醮一壇命(臣)等以今月日時宣行
齋法薦福消災奏章懇願増延福壽濟度存
亡(臣)𥨸以弟子某身在塵寰命由天府若不
醮謝真君及轉經行道則天曹命曆無由添
筭隂司罪簿無由落名(臣)等見在懇㔹專誠
理宜關奏伏乞
天恩蕩宥赦除弟子某億劫以來至于今日
三業六根無邊之罪或魂神被繫禍患來鍾
或重病不痊邪妖剋害或塜訟徴呼或先亡
復連或上天譴責或下鬼訴誣並願斷除使
身清靜關奏感通善達天司得與弟子於本
命限期増禄増壽使其立功濟物功滿德就
侍衛
帝宸無極道前
　　　懴悔
　　　重稱法位
具位(臣)等謹重誠上啓
虚無自然元始天尊太上大道君太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司馬六司星君本命元
辰洞天海嶽三界官屬一切真靈(臣)等伏聞
禪黎演教開禳災度厄之門玉局傳經有削
死延生之法是乃遵依科教開逮齋壇迎集
天祺祓除時沴上延景貺以弭餘迍(臣)等啓
事之初告齋惟始將宣行於道化欲洪濟於
斯人延永命於無窮達至誠於有感況奉詞
㫖敢不上聞
　　　宣詞
按如詞文灼見誠悃致落芬而交薦燎馥郁
以上通執鋒歩斗而百魅潜藏披篆宣文而
千災蕩散命霓裳於清舘設醮席於華堂明
燭騰輝靈旛散影鍾磬節空歌之奏旌幢引
仙馭之臨諒精意之升聞感衆真之來格恩
惟三清上聖十極髙真垂神省覽監察丹衷
乞勒監察使者里域真官奏事金童傳言玉
女靈寳官屬一合同心肅清内外營護道場
使(臣)等神氣不遷思念立感啓奏上達齋功
成就庶使弟子某智慧性圓道心開發出羣
迷徑入希夷門皈奉真宗達生榮界(臣)無任
懇禱之至謹稽首再拜以聞
　　　十二願
　　　復爐
謹攝香官使者左右龍虎君侍香諸靈官當
令臣向來靜夜行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳臣向來所啓之誠
速達徑御
至真無極大道
昊天玉皇上帝(御前)
　　　出堂頌出戸


道門科範大全集卷之六十












道門科範太全集卷之六十一
　　　廣成先生杜光庭删定
　北斗廷生道場儀
　　靜夜行道
　　　法事陞壇如式
　　　各禮師存念如法
　　　宣衞靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飇散景飛騰太空
出入冥無遊冥十方五雲浮蓋招神攝風
役使萬靈上衛仙翁(和)與道合真
　　　鳴法鼓二十四通
無上三天玄元始三炁太上道君太上老君
召岀(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出岀者嚴裝顯
服冠帶垂纓關啓玄壇土地方域神真臣今
靜夜行道謹奏爲入意其諸情悃巳録告聞
願得太上十方至真道炁靈寳瑞光下降流
入(臣)身中令(臣)所啓速達徑御
太上無極大道
昊天玉皇上帝(御前)
　　　請稱法位
具位(臣)某等謹同誠上啓
虚元自然元始天尊太上大道君太上老君
昊天玉皇上帝九皇上真十方巳得道大聖
衆至真諸君文人三十六部尊經玄中大法
師圓穹玄象日月星辰北斗尊帝七元輔弼
星君南極大帝文人司馬六司星君本命元
辰洞天海嶽三界官屬一切真靈(臣)聞翕張
元氣北斗爲七政之樞機號令羣生北斗爲
上天之喉舌倬彼羣象屬兹命元以其運於
天地之中降其衷爲短長之命分𡻕直而各
王總化生之大原貴而王公下而士庶一均
賦與咸上禀於天元宻運回環迭有臨於辰
次以一年而觀乎時運凡六度降在人間當
其飇馭下翔靈思博濟定壽數之期限爲性
相之本根雖天道公而無私在物理求而必
與設醮弟子某素有道心之發欲臻善果於
身醮謝真君不忤靈期之虚過投告北斗仰
資萬炁以長存(臣)等備位真司留心齋法龍
章鳳篆披妙藴以洪敷寳笈琅函助仙風而
誕布況奉詞㫖敢不上聞齋意青詞謹當宣
奏
　　　宣詞
按如詞文誠切修奉廣陳供養備列威儀燎
以百和之香德馨並達明以九微之燭心鑒
遥通奠金醴以交神進瓊腴而薦品大則法
天像地小則酌水獻花備物以表誠䖍心而
致告求無邊之福利夙夜勤劬憑無上之法
橋存亡普度以今靜夜行道請法衆等運兹
初捻上香供養十方一切道寳(臣)等皈身皈
神皈命
太上元始天尊昊天玉皇上帝九品上聖以
是功德仰祝
今上皇帝陛下伏願景命有赫萬壽無疆玉
帛駿奔車書混一日月合璇璣之度隂陽均玉
燭之和河海晏清干戈偃戢無一夫之失所
得萬國之驩心並降之瑞荐臻太和之氣浩
作今故燒香自歸依
道尊大聖衆至真之德得道之後昇入無形
(和)與道合真
以今靜夜行道請法衆等運兹二捻上香供
養十方一切經寳(臣)等皈身皈神皈命
太上玉宸大道君紫微天皇大帝九品上真
以是功德歸流醮主某九世七玄億曽萬祖
隂宫夜府一切亡靈伏願錬沐神魂昇入洞
陽之境超離鬼籍别生景福之天受仙官拔
度之恩斷鬼神連逮之役慶流後裔功及宗
人今故燒香自歸依
經尊大聖衆至真之德得道之後昇入無爲
和與道合真
以今靜夜行道請法衆等運兹三捻上香供
養十方一切師寳(臣)等皈身皈神皈命
太上金闕老君紫微北極大帝九品上仙以
是功德歸流醮主某屇兹元命之辰別注殊
常之福逺爲期限並龜鶴以齊年除去害災
與珪璋而比德所有行年之上運限之中或
暗曜臨身或黒符加運或值運元之衝破或
當氣本之衰微並願本命星官本宿神將悉
來擁護無使傾危回死注生變凶爲吉仰資
道廕並荷玄休今故燒香自歸依
師尊大聖衆至真之德得道之後昇入無爲
(和)與道合真
　　　唱方懺方三啓三禮
具位(臣)某等謹同誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君文人三十六部尊經玄中大法
師圓穹玄象日月星辰北斗尊帝七元輔弼
星君南極大帝文人司馬六司星君本命元
辰洞天海嶽三界官屬一切真靈(臣)等伏以
太上慈悲爲衆生之父毋本命經訣作當世
之津梁儻匪慈航孰登道岸自聖真之𢌿付
許寰海之宣行永壽攺元之初至于今日太
清闡教之久傳及小臣不量弱質之凡輒演
真科之妙伏乞九清重盻三洞流光憫以大
慈開以大宥赦除弟子某爰從歷劫逮及今
生捨身受命從苦入苦漂沉六趣混合衆生
或富或貧或貴或賤或生夷域或在中華不
悟正真罔知經戒務追時好以取世資失性
任情貪財背義妬賢嫉善不親勝巳之人冒
法爲非不顧隂司之録罪根深重惡業縈纏
或得罪於榖父蠶母之神或受報於隂考陽
罰之數違明真之科典犯三元之品文五帝
四司記其自爲之孽三官九府校其所作之
非被天司之減筭除年無善功之消災懺罪
魂神被繫禍患來鍾或連年而疾病不痊或
累嵗而邪妖剋害近則先亡連復逺則塜訟
徵呼被下鬼之訴誣蒙上天之加譴連逮祖
禰流注子孫今投解謝之門乞免淪没之苦
未赦者赦未原者原應其請福延生之求聽
其修齋設醮之願所削落者皆三災九厄所
衛護者有萬聖千真易短促之年爲延長之
筭變災衰之運爲吉慶之期富貴聦明處人
中之殊勝快樂自在獲壽量之無窮均福利
於同居覃恩光於後裔上明
天尊大慈之澤下副(臣)等歸命之誠謹啓以
聞
　　　十二願
　　　復爐
謹攝香官使者左右龍虎君侍香諸靈官當
令(臣)向來靜夜行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳(臣)向來所啓之誠
速達徑御
至真無極大道
昊天玉皇上帝(御前)
　　　出堂頌出戸


道門科範大全集卷之六十一







道門科範大全集卷之六十二
　　　廣成先生杜光庭刪定
　北斗延生道場儀
　　設醮行道
　　　法事陞壇如式
　　　各禮師存念如法
　　　宣衛靈呪
五星列照煥明五方水星却災木徳致昌
熒惑消禍太白辟兵鎮星四據家國利貞
名刋玉簡字録帝房乗飇散景飛騰太空
出入冥無遊宴十方五雲浮蓋招神攝風
役使萬靈上衛仙翁(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神真(臣)今
静夜行道謹奏爲意其諸情悃已録告聞
願得太上十方至真道炁靈寳瑞光下降流
入(臣)身中令(臣)所啓速達徑御
太上無極大道
昊天玉皇上帝御前
　　　請稱法位
具位(臣)某等謹同誠上啓
虚无自然元始天尊太上大道君太上老君
昊天玉皇上帝九皇上真十方巳得道大聖
衆至真諸君丈人三十六部尊經玄中大法
師圓穹玄象日月星辰北斗尊帝七元輔弼
星君南極大帝丈人司焉六司星君本命元
辰洞天海嶽三界官屬一切真靈(臣)等伏以
性命皆憑妙道之所生形體皆爲本宿之所
掌一身之元辰驛馬奉天令以解除害災七
元之本命星官察人爲以増崇福壽當有威
儀之像世必聞真聖之通靈恭惟
北斗本命真君造化之樞機隂陽之元本主
持人命統御萬靈有回死注生之功示懴罪
消災之法然道爲萬氣之毋天乃百神之宗
命雖主於七星事悉闗於天府故五行共禀
七政同科凡當元命之辰普降衆真之駕醮
主弟子某仰延藻衛披露精衷揚典禮於靈
壇接威神於靜夜雲璈迭奏舉空洞之靈歌
寳笈重宣紛鬱葱之佳氣蕙肴豐苾醴酒馨
香恭協靈期敢忘本始伏願八瓊駐景三素
飛駢下天蹕於空中降玉華於庭際五色之
彩雲覆地仙仗來臨九天之真氣帀壇帝容
有赫萬靈侍衛諸天下觀監兹無貳之誠心
錫以難窮之壽筭五福咸備百禄攸宜三世
罪空一身神集使醮主弟子某業無報而自
落善有應而彌修家生忠孝之子孫身積神
仙之功行生存受度水陸霑恩臣與齋官無
任䖍頌懇禱俯伏望幸激切之至謹稽首再
拜奉迎
聖駕
　　　請聖初獻散花
　　　重稱法位
具位(臣)某等謹同誠上啓
三清上聖昊天玉皇上帝諸天帝座三寳神
君(臣)聞六甲内馴隨彼機衡之運五行迭旺
示兹龜鳥之時觀三百六旬之中皆七十二
候之紀一嵗之運也一星以主焉試推甲乙
之遷潜格堪輿之應碧霞殿上以丙午嵗而
說消災之文玉局座中以乙未年而示延生
之訣丁丑丁卯丁巳則玉女所直甲子甲寅
甲申則三皇所司關令尹以壬午日中親逢
太上葛仙翁以庚寅日夜逺降天真是知本
命之期當有百靈之集設醮弟子某香花作
供首體歸誠瞻穹極之斗標隨心控告儼齋
詞之醮席注想尊靈禮行初獻之儀位降(周/天)
(諸/天)之聖享神貴德不貴味願歆明德之馨香
天以實而不以文冀通𣢾實之祝忱詞致告
精懇備存啓兹丹字之函召乃紫清之䕃乞
回飇景臨鑒齋盟弟子青詞謹當敷奏
　　　宣詞
諦詳齋𣢾灼見至誠爰求端命於天肅祗科
醮保比克生之質永奉神靈伏蒙上聖垂光
虚皇乃眷咫尺清都之馭真侣詵詵雍容仙
斾之臨睟顔穆穆駐仙儀於靖館達誠悃於
帝聦肹蠁相符荷至神之不昧希微有象鍚
瑞應以潜臻敢因元命之期普洽自天之祐
(臣)與齋官無任歡呼抃蹈激切知歸之至誠
惶誠恐稽首再拜謹陳亞獻
　　　散花
具位(臣)某等謹同誠上啓
北辰帝座斗中七星五褔十神二十八宿周
天列曜一切尊靈(臣)聞有命在天孰不資於
洪造維北有斗寔統屬於羣生爰自太極肇
分三光迭照普斗柄之在上號帝車而運中
獨稱象緯之等斡旋天地宻運化禨之妙禀
貸生靈粲然一星之光蠢爾萬夫之命醮官
某志不忘本念厥生之有初命實開先乃毓
形於今日戒先世迷真之故懼天司奪禄之
殃嚴啓道筵再伸獻禮香炷交騰於瑞霧星
燈爛接於神光法音琅琅仙儀翼翼天人相
交之際褔禄來下之時靈契斯通至誠所感
願延命限展壽域以無窮錫以神禧鞏福基
而永回北斗七千之神將衛護南陵三千之
使者追隨掃蕩災迍消除魔鬼五藏之神君
常保三主之男子長爲(婦人則云守形/之大一不離身)帝座
流輝天精散彩各守辰躔之次共儲分野之
祥(臣)與齋官無任䖍懇戰越之至稽首再拜
謹陳終獻
　　　散花
具位(臣)某謹重誠上啓
五嶽十山三河四海十洲三島四瀆九江福
地靖廬洞天靈化三府官治一切威靈(臣)等
伏聞東啓明而西長庚南有箕而北有斗仰
觀上象煌煌有爛之文維是七星一一注生
之本宣至精於物表斡洪造於天中認本命
所屬之星設靈寳告真之醮是爲知本乃不
輕生設醮弟子某㳙選休辰式陳明薦尚慮
志雖自勵行或匪彞踈煩想於心胷遷善逺
罪檢仙圖於軌格好道求靈増潔意以滋深
望靈休之疊委今則嚴更未艾悉周三獻之
勤玄感巳通願保百齡之永伏冀三靈臻貺
萬聖流輝落滅罪根俾欽承於精曜恢洪慶
㑹永無媿於人身解三災四殺之迍除五行
六害之苦無七傷而有七元之護衛無八難
而有八天之監觀夫妻保偕老之期男女有
宜家之慶掃無産生之厄鬼無復連之纏疾
病皆痊疫癘無染精邪伏匿狼虎潜藏官災
塜訟永消除地網天羅俱解釋交游無呪咀
之事往來無劫賊之虞同處家門並臻康泰
(臣)與設醮弟子無任傾䖍屏營之至稽首再
拜以聞
　　　宣功德䟽
具位(臣)某等謹重誠上啓
三清上聖十極髙真海嶽神靈天地仙衆三
界官屬一切威靈(臣)等伏以祗建明科昭飭
馨薦上通霄極奉絳闕之明威延致真靈煥
玉光於空洞三挹既清之醴一陳仰告之詞
垂監在髙有祈無斁伏念弟子某性無他好
惟善是修聞而必行惟齋克舉靈辰荐及元
命忽臨終夕之靈壇肇開六度之雲駢下暨
皇明巳燭業障俱空別延天府之命元不絶
人道之種子更冀流以真氣沃以太和照以
靈光沐以神澤使弟子某漸登妙果重立玄
功證妙道之虚無具圓通於聖智逍遥紫雲
之際昇入金闕之門與萬聖以協和超三界
而自在永不輪轉壽量無窮靜言仙路之開
皆自今日之始次乞弟子某家七先神識九
祖幽儀沐浴流火之庭歩武朱陵之府乗洞
陽之氣受記三清離萬鬼之羣逺辭泉曲殃
注永絶逮役不聞利佑後人增延景福次及
父母兄弟夫婦女男盡滌罪瑕咸蒙福佑紫
文注善増福禄於玉帝案前黄籍紀功關姓
名於太皇殿上徧合門而受祉延百載以蒙
休除九皇行度之災雖刑衝而無爲迍害免
二運凶衰之數值空絶而更益年齡長幼康
寧族屬和睦次乞兵偃刑措道洽化醇集大
慶於邦家無夷㓂之患布神休於黎庶有謳
歌之歸混合車書鎮安天地陽九百六制劫
運以無憂四輔千官禮公忠而報國湛恩及
於庶物授職徧於羣臣凡居覆燾之中同諗
雍和之化今則天香尚靄仙衛將回芝童執
節以前迎雲馭控飇而直上臣等朝真班退
告齋事終巳蒙天眷之臨永共靈期之協臣
與設醮弟子某等無任攀戀知歸之至謹啓
以聞
　　　十二願
　　　復爐
謹攝香官使者左右龍虎君侍香諸靈官當
令(臣)向來靜夜行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳臣向來所啓之誠
速達徑御
至真無極大道
昊天玉皇上帝(御前)
　　　出堂頌出戸
道門科範大全集卷之六十二










道門科範大全集卷之六十三(六十四/同卷)啓八
　　　三洞經籙弟子仲勵修
　真武靈應大醮儀(佑聖醮儀凡三本一潜/耀巢公觀二大師史公)
　(浩三近出一本皆是單朝於宿啓晝夜醮/則不備爰合三儀并取杜天師光庭北帝)
　(齋儀三上香兩節參修増爲啓散/三時行道作五卷以備修設之用)
　　　陞壇法事如式
　　　庭參
具位(臣)某等謹焚道香德香無爲自然香䖍
誠再拜啓請
法主北極鎮天真武靈應佑聖真君玄天元
聖仁威上帝聖父淨樂國王聖母善勝皇后
北極天蓬都元帥蒼天上帝北極天猷副元
帥丹天上帝北極翊聖保德真君昊天上帝
北極闕下列班真宰雷霆鄧辛張三大元帥
雷門苟畢二元帥虚危二宿神君黒虎大神
劉天君皁纛神君崔盧鄧竇四天君馬趙關
温四太元帥城隍祀典廟社神祇三界功曹
證盟真宰悉仗真香普同供養臣等伏以圓
蓋廓清藹非煙之佳氣北靈昭格協降駕之
靈辰(臣)等澡溉蒙襟宣行齋法躬致庭參之
禮仰延宸宙之游咸罄乃誠續通精𣢾(臣)等
无任俯伏皈依之至以聞
　　　發牒
　　　念呪灑淨
恭聞天道髙逺無聲臭之可聞神聽杳冥惟
隂陽之莫測誠之所嚮應乃無方厥有靈官
克司請命敢使一爐之芬郁仰邀四直之威
靈冀賜感通即垂降鑒以今焚香奉召
　年直功曹使者月直功曹使者
　日直功曹使者時直功曹使者
　惟願降臨受兹祈叩
恭惟使者上下四方最爲夐絶超騰萬里曽
不須㬰玉闕金庭傳命主叩閽之職雲車風
馬過都如歷塊之稠煩聖力之載馳致神聦
之四達倘備精明之禱曽徴壅遏之憂今醮
官某夙禀善縁叨逢正法晨昏香火敢忘真
聖之鴻慈時節芹暄用格靈官之飈馭庶祈
仙駕下察凡居于時瑞霧騰空祥風帀地演
瓊科於翠笈吐塵悃於丹心仰仗先容得諧
上逹所祈所請令即啓聞
　　　宣牒
上來文牒巳具關宣今則展禮麈居馳誠妙
域雖深注想無計上聞式臨下降之辰敢瀆
髙靈之聽仰祈使者即爲關聞醮官某等所
謀者通所求者遂所禳者却所作者成庶此
微衷不爲虚設
　　　說戒
恭惟北方真武靈應佑聖真君乃太上老君
應化之身屬北斗第六武曲紀星君北方以
虚危二宿爲蛇營室東壁二星爲龜龜有甲
而扞衛一身蛇如陣而首尾俱至故有武之
象龜蛇合而爲真武有神主之是爲真君在
天上冠蒼玉之冠衣玄色之衣與天篷天猷
翊聖號北極四聖降於人間則披髮跣足仗
劒以斬祅邪部領六丁玉女八殺將軍六甲
直符十二神將各一十二人符吏百二十人
神兵五千萬人雷電風雨之神常隨左右真
君多降於蜀中緑蜀中有玄武縣今避聖祖
名攺爲中汪自漢迄隋𨽻成都唐武德三年
分𨽻校州其縣有真武聖跡最多後倚髙山
山之上下皆有觀前臨大江江中之石自然
成龜蛇之狀近世無道士住持更爲金仙道
場威靈亦常示現及降語於成都宋興之初
成都有燂灰李置一閤奉事真君香火真君
降於其家傳以五斗經行於世又有杜明亦
勤於崇奉真君往往就明降語咸平中王均
叛賊帥遣卒石明明往見賊師殊不知口中
歷歷道何語賊師命送歸移時方知身在家
舉家驚喜賊平後遂罄金帛於天慶觀三寳
院擇地築基建堂殿塑真君像及繪靈官侍
從以謝脫賊之厄上元節殿堂綵繪新成遊
者駢集杜明遺其弟擊磬祗飭香燈至夜士
女填溢其弟於紗䆫窺殃掃女真君怒使自
㯮其眼幾破及祥符五年又降語云天蓬哥
來則是客吾當爲主人坐數有上真降焉一
日明奉香火之次降語令召道正明寂大師
寒道沖曰吾降此巳數年後吾於東都降現
以保帝祚汝不得退前志自此遂不聞真君
之語十年後京師聖水觀龜蛇現若合符節
崇寧末成都紀堂力學能文聖壽寺劉氏命
子弟從之游真君降言紀堂不孝後毋天曹
巳不收名字後果無成客死於藥水鋪靖康
初京師失守真君復降於成都朝請郎揚廣
因祟害其女來玉局觀設四聖醮真君降于
座闔觀驚駭真君爲其除祟及言齋官衆等
祖先以來事一一目擊又請江瀆神王應時
而至地司主者階下惶恐聽命建炎中廣都
巢觀夜萝真君遣人見石心甚驚駭至則真
君降階相接聖顔温和玉音清亮待之如賔
覺而遂修醮儀舉家奉戒愈切崇信所以奉
祀者不可輕媟於建齋之初當知此戒其戒
有七衆當諦聽
第一戒者不得信從邪道禱祭魔法諂求餘
　福昏迷沉亂常欲清淨身心歸依大道
第二戒者不得不忠不孝不義不仁常欲恭
　勤事上慈愛按物不忘道訓
第三戒者常念累世父毋過去親籮曽爲六
　天魔鬼枉死傷害未盡天年橫被傷殺歸
　投正教拔濟幽魂使幽明存亡均霑利澤
第四戒者真君降日不得章奏之内有犯諱
　字(謂告/乞字)又不得燒奏皁錢并用油澄油紙
　焚𤑔所奏
第五戒者真君降日不得食葷辛雜肉友黒
　鯉魚雲臺菜胡荽馬齒莧大蒜七星魚等
　物及不得令氣息相近
第六戒者婦人年未五旬者不得令近神座
　及童僕身上氣息臭穢者亦不得令詣前
　常務蠲潔以奉上真
第七戒者常若奏對真靈不得北向涕唾及
　旋溺不潔
　巳上七戒能持否(和云/能持)
真君昔奉天尊教敕凡甲子庚申毎月三七
日下降人間受人之醮祭察人之善惡修學
功過年命長短衆等依科行道當奉北七戒
以檢飭身心無招罪戾庶使真靈降格歆納
勤誠魔精消伏斷滅不祥過去超生見存獲
慶生人安泰國土清平衆當明知無忘于心
奉戒如法
　　　請稱法位
具位(臣)某等謹重誠上啓
太上無極大道三十六部尊經玄中大法師
靈寳主教五師真君二天聖師泰玄上相真
君玉堂演教侍宸仙衆三界十方一切真宰
悉仗真香普同供養(宣意)事悃巳宣聖聦昭
聽復念(臣)等謬以凡庸輒司科教懼檢身之
弗𩔖恐獲戾于上真僉請備員不容遜職蠲
洗埃氛之累宣行教典之嚴伏望玉京山應
供玄中大法師靈寳三師監齋大法師降臨
壇所俯垂佑助流真炁於(臣)等身中令得齋
事克成衆真來格某等不勝延佇懇禱之至
謹啓以聞
　　　回向


道門科範大全集卷之六十三





道門科範大全集卷之六十四
　　　廣成先生杜光庭刪定
　真武靈應大醮儀
　　啓壇行道
　　　法事陞壇如式
　　　各禮師存念如法
　　　宣衛靈呪
　　　東方
九炁青天明星大神煥照東郷洞映九門
轉燭陽光掃穢除氛開明童子號曰玄卿
備衛我軒上對帝君收魔東妖討捕兇羣
奉承正道赤書玉文九天符命攝龍驛傳
普天安鎮我得飛仙(和)與道合真
　　　南方
三炁丹天煥景流光熒皇轉燭洞照太陽
上有赤精合契虚皇開明靈童號曰華房
總統火兵備守玉堂斬邪束妖剪截魔王
北帝所承風火莫當流鈴交煥翊衛壇場
正道流行敢有已狂我享上功坐運魁罡
意劫長存保天無疆(和)與道合真
　　　西方
七炁素天太白流精光耀金門洞照太冥
中有素皇號曰帝靈保神安鎮衛我身形
斷絶邪源王道正明宫殿整肅三景齊并
道合自然飛昇紫庭靈寳符命普惠萬生
元皇正炁來合我身功加一切天地咸寧
(和)與道合真
　　　北方
五炁玄天元始徘徊辰星煥燦光耀太微
黒靈尊神號曰層咸統冠飛天仙裙羽衣
備衛五門檢精捕飛敢有干試豁落斬摧
玉符所告神鎮八咸邪門閉塞正道明開
映照我身三光同輝䇿空駕浮舉形仙飛
(和)與道合具
　　　中央
一炁黄天調理乾坤陶鎔隂陽緫統玄真
鎮星吐輝流煥九天開明童子號曰天璘
元炁陽精焰上朱煙洞照天下及(臣)等身
百邪摧落殺鬼萬千中山神呪普天使然
五靈安鎮身飛上仙(和)與道合真
　　　鳴決鼓二十四通
無上三天玄元始三炁太上道君太上老君
石出(臣)身一三五功曹左右官使者左右捧
香驛龍騎二侍香金童傳言散花玉女五帝
直符直日秀官合三十六人出岀者嚴裝顯
服冠帶垂之關啓玄壇土地方域神真(臣)今
陞壇行道講奏爲(宣意)其諸情悃巳録告聞
願得太上十方至真道炁靈寳瑞光下降流
入(臣)身中令(臣)所啓速達徑御
太上無極大道
昊天玉皇上帝(衘前)
　　　請稱法位
具位(臣)某與合壇衆官等以今王爾燒香以
是功德奉爲
天子王侯百辟僚屬經籍度師山林嵓棲修
真之士同學之人九親姻族天下人民飛行
動植一切衆生令故燒香歸身歸神歸命
太上十方靈寳自然至真無上大道乞賜原
赦(臣)等及醮二某家前世令生無邊之罪得
免離三災八難十苦九厄之中身得道真飛
行虚空白日昇天侍衛道君逍遥無上金闕
七寳自然宫永與道合所啓靈應上御
至真無極道前
　　　重稱法位
具位(臣)某與合壇衆官等謹同誠上啓
太上無極大道元始天尊太上大道君太上
老君太上昊天玉皇上帝九皇上尊十方無
極太上靈寳天尊巳得道大聖衆至真諸君
丈人三十六部尊經玄中大法師北極佑聖
真武靈應真君三界應感一切真靈(臣)某伏
聞金闕化身誕王宫而勇猛乾元有將視五
嶽以齊名萬真率仰於威靈六合無逃於廵
察輒舉彤庭之醮仰延皁纛之臨恭惟北極
佑聖真武靈應真君丕楊神武之靈茂著隂
方之位妙切不測沖用潜通曩京邑之上腴
有龜蛇之現象允升地寳毖涌神泉掬清潤
之雲漿徧愈都人之疾建琳琅之寳宇遂成
聖水之名加以徽稱昭其懿實普及寰瀛之
内咸知變化之神矧惟靖邦素彰殊應豈欽
承之敢怠冀孚佑以潜臻(臣)職在宣揚理難
緘黙況奉詞㫖敢不上聞
　　　宣詞
按如詞言丹誠懇切(臣)等謹爲沐浴五體澄
煉六情依崇真謝聖之科祈注禄延祥之澤
施壇列纂法地象天所齎鎮信供養之具證
質丹誠以今曰今時啓壇依儀行道至某日
某時關奏上真請福延生祈恩謝過輒依齋
法(宿/先)以啓聞恩惟
太上三清十方大聖垂神鍳映省覽所陳乞
敕勒靈寳官屬土地真官一合同心併力營
衛掃蕩内外清淨壇場降伏妖魔馘滅邪祟
使(臣)等心安神定思念立感啓奏御達善功
成就無有窒滯所願隨心(臣)等雖佩正真參
修大法處身五濁染跡六塵三關未調六情
放誕先憑禁戒然後登壇格降上直導迎靈
貺上明
天尊大慈之澤下副(臣)等歸向之誠謹啓以
聞
　　　十二願
　　　復爐
謹攝香官使者左右龍虎君侍香諸靈官當
令臣向來靜夜行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳臣向來所啓之誠
速達徑御
至真無極大道
昊天玉皇上帝(御前)
　　　出堂頌
　　　出戸
道門科範大全集卷之六十四










道門科範大全集卷之六十五(六十六六/十七同卷)啓九
　　　三洞經籙弟子仲勵修
　真武靈應大醮儀
　　清旦行道
　　　法事陞壇如式
　　　各禮師存神如法
　　　宣衛靈呪
青陽虚映耀日回靈神虎辟邪飛天流鈴
摧奸滅兇萬魔束形九微回道八威攝精
千真校録三元蕩清左嘯中黄右䇿六丁
七轉八合周旋天經聖化巍巍大道興行
慶雲流布合景黄庭(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神真(臣)今
清旦行道謹奏爲(宣意)其諸情悃巳録告聞
願得太上十方至真道炁靈寳瑞光下降流
入臣身中令臣所啓速達徑御
太上無極大道
昊天玉皇上帝(御前)
　　　請稱法位
具位(臣)某與合壇衆官等謹同誠上啓
太上無極大道元始天尊太上大道君太上
老君太上昊天玉皇上帝九皇上尊十方無
極太上靈寳天尊巳得道大聖衆至真諸君
丈人三十六部尊經玄中大法師北極佑聖
真武靈應真君三界應感一切真靈(臣)聞隂
陽逓遷惟北方負太隂之炁水火各旺獨真
君爲水位之精布政坎宫參功宸極成萬物
之終始司化機之翕張賛襄上帝之陶鈞總
括百靈之機要或飛行於太空之内或裵徊
於五炁之天神旌舉而海岳動揺劒炁衝而
雲雷振響祅氛電掃威令飈馳凡傾歸仰之
心必荷昭彰之祐某潔蠲壇席延企飈斿攄
精懇以欽承佇威靈之感格(臣)既承詞㫖敢
不上聞
　　　宣詞
諦詳詞語灼見至誠不仗明威安臻戩穀願
納蘋蘩之薦俾依天地之仁藹瑞炁於層空
霈爲德澤扇靈風於闔宇廣布恩波罔有神
恫迄無鬼責以今清旦行道請法衆等運兹
初捻上香
願此香煙騰空徑上太清宫中供養
真武靈應真君所化之身金闕老君三清玉
皇上帝伏願隆大道以垂慈冠列真而敷佑
使邊燧徹警兵鋒不鳴在朝無欺君敗國之
臣四方有愛民保邦之吏永無㓂亂同樂昇
平今故燒香自歸依
道尊大聖衆至真之德得道之後昇入無形
(和)與道合真
以今清旦行道請法衆運兹二捻上香
願此香煙騰空徑上北極太常府供養
真武靈應真君所屬武曲星君同北極衆聖
伏願示嘉應以宏敷煥靈芒而逺燭使醮主
某九先七祖不滯幽關見在親蘿倶消罪目
宿世絶𡨚魂之累重隂除冢訟之呼束勒群
魔之精斬馘六峯之鬼恢洪梵炁保佑斯人
今故燒香自歸依
經尊大聖衆至真之德得道之後昇入無形
(和)與道合真
以今清旦行道請法衆等運兹三捻上香
願此香煙騰空徑上神座供養
真武靈應真君伏願體金闕之明威爲玉京
之元輔廵行有截斷滅不祥使醮官某坎宫
除險厄之虞水德著聦明之性(修學/云)研經有
素掞藻無雙早階膴仕之華便躡亨衢之峻
(不修/學云)靈根堅固性識髙明出入起居罔有外
邪之染寢興食息永無時疾之嬰災逐氷消
善隨日長(有官/云)奮揚膴仕蹈厲髙資驟膺遷
陟之榮上結顒昂之眷四海望經綸之業百
僚仰方重之儀今故燒香自歸依
師尊大聖衆至真之德得道之後昇入無形
(和)與道合真
　　　重稱法位
具位(臣)某與合壇衆官等謹重誠上啓
太上無極大道元始天尊太上大道君太上
老君太上昊天玉皇上帝九皇上尊十方無
極太上靈寳天尊巳得道大聖衆至真諸君
丈人三十六部尊經玄中大法師北極佑聖
真武靈應真君三界應感一切真靈(臣)聞廓
仙霧於層階獲降時乗之駕啓靈場於淨舘
有踈肅設之嚴盡小已之寅恭荷威神之臨
鑒重念醮官某渉道甚淺禀生多艱浪煩造
化之功無補聖明之旦間關世路險阻備甞
汙蔑塵容姓名弗著常懼或爲學始勤而終
怠或履世多過而寡功或命曆之不遐或福
基之不厚七月十五太上說經之辰三月初
三真君降生之日有虧醮祭實負兢惶甲子
庚申禱祈踈禮七元四聖崇奉愆期處猒穢
以爲常啖葷辛而罔擇臨䘮弔而近死炁隨
習俗而觀邪風或認倘來之榮縱恣而殃連
上祖或恃一門之富驕淫而罪紀隂官非法
貪財違道干進皆自今而悛革庶復祐於神
明伏願俯鑒沖誠廣敷道䕃使齋官某門庭
榮盛福禄増延子孫蕃衍而克昌夫婦諧和
而偕老倉箱歲益金帛日増永消不測之災
長保無疆之壽弟子(臣)某重念邪正不兩立
善惡不並行因淑世之教衰致宵行之鬼盛
崇道者少信邪者多縁細民之貪心欲小家
之暴富諂事耗鬼剽奪里居飽腥血於餓腸
示變恠於暮夜或自空而擲瓦石或乗後而
盜資財或戲謔隂人往往而鬼胎乖露或剋
害小口時時而變證驚癎或吹口作聲而呼
人姓名或扣戸搥門而擾人居止或般糞穢
而狼籍或隨盤合而留連或託夢寐以相傳
或引先亡而作祟或示財而見恱或放火而
相驚凡兹至賤之祅邪頗覺盛行於人世無
幽不察願馳流火之鈴有罪必誅無惜巨天
之戮行太上之命振真君之威敢有土地之
停留先遣隂兵而誅斬絶百邪之横害濟羣
品以康寧魔精滅而火死灰飛災難祛而雲
消霧散羣心仰祝大庇是依上明
天尊大慈之澤下副(臣)等皈向之誠謹啓以
聞
　　　十二願
　　　復爐
謹攝香官使者左右龍虎君侍香諸靈官當
令臣向來清旦行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳(臣)向來所啓之誠
速達徑御
至真無極大道
昊天玉皇上帝(御前)
　　　出堂頌
　　　出戸

道門科範大全集卷之六十五










道門科範大全集卷之六十六
　　　三洞經籙弟子仲勵修
　真武靈應大醮儀
　　臨午行道
　　　法事陞壇如式
　　　各禮師存念如法
　　　宣衛靈呪
北方玄天杳杳神君億千變化玄武靈真
騰天倒地驅雷奔雲隊仗千萬掃蕩妖氛
雷公侍從玉女將軍鬼神咸伏龍虎潜奔
威震五嶽萬靈咸遵鳴鍾擊鼓遊行乾坤
搜捕逆鬼破碎魔魂除邪輔正道炁常臻
(和)與道合真
　　　鳴法鼓二十四通
無上三天玄无始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神真(臣)今
臨午行道謹奏爲(宣意)其諸情悃巳録告聞
願得太上十方至真道炁靈寳瑞光下降流
入臣身中令(臣)所啓速達徑御
太上無極大道
昊天玉皇上帝(御前)
　　　請稱法位
具位(臣)某與合壇衆官等謹同誠上啓
太上無極大道元始天尊太上大道君太上
老君太上昊天玉皇上帝九皇上尊十方無
極太上靈寳天尊巳得道大聖衆至真諸君
丈人三十六部尊經玄中大法師北極佑聖
真武靈應真君三界應感一切真靈(臣)聞資
生資始物咸禀於二儀有義有知人最靈於
萬物九天合德三洞化形神炁之三萬六千
俱來扶衛骨節之三百六十無不混通但以
邪僻侈而迷真惡根深而蔽善於隂陽之數
盡當小大之劫終魔鬼流行遏絶生人之壽
筭諂求餘福類皆倒見之愚蒙曽不省其本
原日信從其邪道有昏迷沉亂之感無忠孝
仁義之名本非死期横被六天之傷殺遽絶
人命致令衆怨之升聞老少未盡其天年魂
魄無依於人世遂使穢雜之炁有盤給之多
真一之形無保全之所度彼下元之苦厄憑
兹真武之神君剪伐魔精拔濟魂爽仗慈尊
之力部萬垓之兵斬妖滅邪而六合清明掃
穢除氛而三光瑩淨正法愈盛邪炁消除還
天下之和平解庶民之疑慮萬國有安寧之
慶九幽停考對之聲神功所施萬劫咸賴設
醮弟子某夙叨真䕃久處塵寰毎思作善之
祥專執事真之禮草茅凡質惟存葵向之誠
螻蟻偷生素𥨸河流之潤獲淹歲月莫報恩
光爱(因諏譔/聖涓吉)之辰特設迎祥之醮輒憑道侣
仰謝北靈祗嚴上象之尊敢怠方函之奏忱
詞可格謄閒雖舉於舊章神理難窮昭禱率
攄於精意願回飇景俯察丹衷弟子青詞謹
當敷奏
　　　宣詞
按如詞言誠深皈奉緬想五雲之座載飛百
和之煙天帝羣真如㑹上元之殿朔都主宰
前趨八景之宫蕭臺森竦於太空仙奏虚徐
於碧落衆真侍座羣魔束形敢不竭勵精誠
祗承肹蠁庶荷穹祇之貺以覃家國之休以
今臨午行道請法衆等運兹初捻上香
願此香煙騰空徑上太清宫中供養
真武靈應真君所化之身金闕老君三清上
聖玉皇上帝臣等皈身皈神皈命以是捻香
功德上祝
今上皇帝福澄八海壽等二儀同日月之祥
華照臨莫極廣乾坤之至德覆燾無垠百揆
有倫三邊罷警干戈偃戢襁負咸歸隼楛狼
鈎梯山自至氷蠶神獸航海來庭蠢動含生
悉登仁壽今故燒香自歸依
道尊大聖衆至真之德得道之後昇入無形
(和)與道合真
以今臨午行道請法衆等運兹二捻上香
願此香煙騰空徑上北極太常府供養
真武靈應真君所屬武曲星君同北極衆聖
(臣)等皈身皈神皈命以是捻香功德歸流奉
道某家九世神儀億先神識超離長夜升覩
光明瑩神丹霍之庭擢景洞陽之府天衣耀
彩仙簡列名流貺子孫參真霄漢今故燒香
自歸依
經尊大聖衆至真之德得道之後昇入無形
(和)與道合真
以今臨午行道請法衆等運兹三捻上香
願此香煙騰空徑上神座供養
真武靈應真君(臣)等皈身皈神皈命以是捻
香功德歸流奉道某家六姻九族眷屬絲羅
俱治勝縁常蒙道佑潜祛罪釁宻解災纏債
訟消平𡨚仇和釋凶人惡鬼無謀害之機暗
曜黒符免照臨之厄神真佑護動止亨通今
故燒香自歸依
師尊大聖衆至真之德得道之後昇入無形
(和)與道合真
　　　重稱法位
具位(臣)某與合壇衆官等謹同誠上啓
太上無極大道元始天尊太上大道君太上
老君太上昊天玉皇上帝九皇上尊十方無
極太上靈寳天尊巳得道大聖衆至真諸君
丈人三十六部尊經玄中大法師北極佑聖
真武靈應真君三界應感一切真靈(臣)聞靈
應誕敷請問爰從於妙行妖氛鼓孽斷除昔
賴於威神念末世之多難致羣魔之再盛敢
興沴氣以擾良民欲冀肅清用伸抑鬱醮官
某𥨸以城邑郊墟之下妖孽所憑山川林壑
之間精靈所舍或依棲叢薄或放蕩汀洲雨
嘯風嘷鼓𡨚聲於四野雲屯月晦出燐火於
中宵儻遇兹姦必傷正命或自經溝壑或受
刃鋒鋩或入火蹈河時作癲癎之狀或含酸
茹苦常懷驚怖之憂醮官某等切恐舉世生
靈或被兹苦伏冀真君不違誓願大展威靈
驅此妖邪歸乎空寂天清地靜永絶憑陵同
與生靈不勝大願醮官某等𥨸以姦雄鬼域
躡宫殿以遊空兇狡邪精肆妖迷而誑物或
依棲樓閣或居止山林夜昏則燈火熒煌野
曠則笙歌雜遝布宣邪氣𥨸取珍藏禍虐生
民以覬牲醪之祭矜持詐力能收少壯之魂
儻遏兹姦必傷正命或久貧而亟富或巳得
而復亡轉徙無常利貪人之禱祀侵凌不巳
致形體之沉淪醮官某等切恐舉世生靈或
被兹苦伏冀真君不違誓願大展威靈驅此
邪妖歸乎空寂天清地靜永絶憑陵同與生
靈不勝大願醮官某等𥨸以江湖河海有潜
蛟伏鰐老黿巨鼈之精林麓山川有封豕長
蛇毒蟲猛獸之屬乗其波險遽起吞舟伺彼
足音便懷肆毒變生倉卒死在須史儻遇兹
姦必傷正命或罣綣山椒之下或沉埋魚腹
之中或吸嚥邪氛雷鳴鼓脹或觸投猛噬血
濺形枯醮官某等伏恐舉世生靈或被兹苦
伏冀真君不違誓願大展威靈驅此妖邪歸
乎空寂天清地靜永絶憑陵同與生靈不勝
大願醮官某等𥨸以(蜀中云坤輿鬼井之地/東南云荊蠻閩粤之地)
蟲毒興妖山林田野之家邪巫作怪飛符噀
水割口焚身呪詛指空果聞枉夭精神在已
俄被拘囚羹釡欲甞巳中血蟲之害鐵鞭微
舉遽驚僵仆之虞儻遇兹姦必傷正命或嘯
呼終日或昏醉經年或狂亂無端認空花而
作伴或喑嗚不語得暴疾以云殂醮官某等
伏恐舉世生靈或被兹苦伏冀真君不違誓
願大展威靈驅此妖邪歸乎空寂天清地靜
永絶憑陵同與生靈不勝大願醮官某等𥨸
以塚墓丘陵之腐骨化作屍蟲嶄巖溟渤之
腥嵐起爲煙瘴或流傳飛疰或漸漬熏陶縁
息未分巳有復連之兆精神或憊遂成中滿
之痾儻遇兹姦必傷正命或形臞骨立或腹
伏氣奔或華蓋委垂血不藏於靈府或瓊池
耗竭水遂溢於丹田醮官某伏恐舉世生靈
或被兹苦伏冀真君不違誓願大展威靈驅
此妖邪歸于空寂天清地靜永絶憑陵同與
生靈不勝大願醮官某等𥨸以無邊塵劫流
轉世間巳死𡨚魂仇讎身後或負違財貨或
殘害形軀禍結𡨚纏痛深報重得便者必居
人𩔖陽作交親伺隙者必處幽途隂爲鬼祟
乗時造釁待間中傷儻遇兹姦必傷正命或
纏綿疾病或闘合萬兵或呻吟枕蓆之間求
生無路或僵踣街衢之上欲訴何門醮官某
等伏恐舉世生靈或被兹苦伏冀真君不違
誓願大展威靈驅此妖邪歸于空寂天清地
靜永絶憑陵一切有情咸臻至道上明
天尊大慈之澤下副(臣)等歸命之誠謹啓以
聞
　　　十二願
　　　復爐
謹攝香官使者左右龍虎君侍香諸靈官當
令(臣)向來臨午行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳(臣)向來所啓之誠
速達徑御
至真無極大道昊天玉皇上帝御前
　　　出堂頌出戸
道門科範大全集卷之六十六










道門科範大全集卷之六十七
　　　三洞經籙弟子仲勵修
　真武靈應大醮儀
　　晚朝行道
　　　法事陞壇如式
　　　各禮師存神如法
　　　宣衛靈呪
太隂化生水位之精虚危上應龜蛇合形
周行六合威攝萬靈無幽不察無願不成
劫終劫始剪伐魔精救護羣品家國安寧
敢有小鬼欲來見形吾目一視五嶽摧傾
(和)與道合真
　　　鳴法鼓二十四通
無上三天玄元始三炁太上道君太上老君
召出(臣)身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神真(臣)今
靜夜行道謹奏爲(宣意)其諸情悃巳録告聞
願得太上十方至真道炁靈寳瑞光下降流
入(臣)身中令(臣)所啓速達徑御
太上無極大道
昊天玉皇上帝(御前)
　　　請稱法位
具位(臣)某與合壇衆官等謹同誠上啓
太上無極大道元始天尊太上大道君太上
老君太上昊天玉皇上帝九皇上尊十方無
極太上靈寳天尊巳得道大聖衆至真諸君
丈人三十六部尊經玄中大法師北極佑聖
真武靈應真君三界應感一切真靈臣聞太
極纔分二炁列尊卑之象元精既判五行推
變化之方雖消長之無窮實本源之有自居
坎則歸根復命在艮則資始成終是故陽生
必自於隂方而帝出始臨乎震位資天一至
精之奥爲品庶泰陽之宗故我真君尊居北
闕發天地生成之德運隂陽鼓舞之神豈無
自而然哉亦有因而致也醮官某等恭披蘂
簡歷究仙蹤年紀開皇國稱淨樂陽精效瑞
覺孕秀之非常素魄載圓表誕彌之過歷降
靈紫殿毓德青宫豁達不覊肆神靈於天縱
清真自樂視富貴以雲浮行滿武當身飛璇
極遵玉皇之妙教鎮朔易之遐方子丑交逢
首諸宫而獨冠虚危夾輔環列宿之増光夫
何十地化衰六天魔盛兇威漸肆殺氣寢淫
既夭閼於生靈復蔽欺於天鑒𡨚聲洞達慈
㫖哀矜妙行啓陳侍童促召風行雷動既宣
勇猛之威電掃雲消盡勦妖邪之𩔖至令品
彚咸荷扶持醮官某等夙沐恩波叨聞聖範
逮事香火爰渉歲時武逢星馭之按臨敢薦
芹誠之精潔上以答芘休之德下以伸悔謝
之誠仰竢涵容俯慙塵黷諒此髙明之睠必
垂下視之恩瞻望雲霓不違咫尺懇祈激切
敢不上聞
　　　宣詞
按如詞𣢾備見乃誠仰惟聖德巍峩壓紫微
之近侍神功俊敏宣玉帝之洪威雖錫命於
朔方寔監觀於九有儲精水德鎮位星津飄
飇無方應人心而如響聦明不爽誅鬼𩔖以
無遺兹誓願之所成實宏區之仰賴今醮官
某心傾葵藿禮寓蘋蘩香噴瑞氣以氤氲燈
炷列星而晃耀鳳蠟吐三春之秀雪芽生兩
腋之風騰踏雲霄既上資於風馬光芒府庫
復薄薦於金錢誦祕誥於清霄延真游於菲
席以今靜夜行道請法衆等運兹初捻上香
願此香煙騰空供養
三清上聖昊天至尊北極真武靈應真君(臣)
等皈身皈神皈命以是運香功德上祝
今上皇帝伏願二儀並固三景齊明仁格堯
湯化超羲皥后妃嬪主太子諸王德賛紫宸
功扶皇極文武卿佐中外職寮敷渥澤以無
私致雍熈而成化干戈永戢水旱不興疫毒
消沈妖氛屏息今故燒香自皈依
道尊大聖衆至真之德得道之後昇入无形
和與道合真
以今靜夜行道請法衆等運兹二捻上香
願此香煙騰空徑上供養
北極真武靈應真君所屬武曲星君北極一
切聖衆(臣)等皈身皈神皈命以是運香功德
歸流奉道某家九世七玄億曽萬祖擢魂玄
夜鍊魄朱宫浴流火以登真列瑶編而證品
垂祥介福利祐見存今故燒香自皈依
經尊大聖衆至真之德得道之後昇入無形
(和)與道合真
以今靜夜行道請法衆等運兹三捻上香
願此香煙騰空供養
北極真武靈應真君三界應感一切威靈(臣)
等皈身皈神皈命以是運香功德歸流奉道
某等福善資薫神明賛佑五行三命永無刑
尅之凶宿債前𡨚盡契和平之樂壽涯増廣
罪目清平今故燒香自皈依
師尊大聖衆至真之德得道之後昇入無形
(和)與道合真
　　　重稱法位
具位(臣)某與合壇衆官等謹同誠上啓
太上無極大道元始天尊太上道君太上老
君太上昊天玉皇上帝九皇上尊十方無極
太上靈寳天尊巳得道大聖衆至真諸君丈
人三十六部尊經玄中大法師北極佑聖真
武靈應真君三界應感一切真靈(臣)聞驕奢
滛泆者邪之所親正直靖恭者神之所好雖
至真之莫測而此理之必然恭惟聖道雖洪
正人是與儻欲依棲於䕃佑宜先洗滌於積
愆仰冀大慈俯昭丹悃伏念醮官某等塵寰
膠擾世網縈纏六賊外攻三尸内誑庚申甲
子功果闕違四序三元薫修脫略五辛雜糅
遂昏染於五情三猒熏蒸乃醖成於三毒美
衣豐食不念從來謗語惡聲罔知所戒或䂓
圖財賄歛怨世俗之小人或殺害生靈重傷
天地之大德見取直情之見心無悔過之心
細行不矜正神逺離百邪得計萬死何堪幸
停天仗之雲軿敢瀝愚衷之血懇仰祈肆赦
許與自新伏願醮官某等内湛靈臺外齊止
水三宫皎潔六氣和平常安不二之神黙守
天元之妙丹田固宻鍊成養浩之功瓊液降
昇超得谷神之要呼吸灌三光之真炁綿延
齊九轉之遐年青篇摽功行之書黒簿落愆
尤之字常依正法宻借慈光出入行藏明神
協契温凊寒燠疫癘殄除魑魅魍魎之莫逢
富壽康寧之必致上願天清地靜
國泰民安同歸清靜之風共樂昇平之化上
明天尊大慈之澤下副(臣)等皈向之誠謹啓
以聞
　　　十二願
　　　復爐
謹攝香官使者左右龍虎君侍香諸靈官當
令臣向來靜夜行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳(臣)向來所啓之誠
速達徑御
至真無極大道
昊天玉皇上帝(御前)
　　　出堂頌
　　　出戸

道門科範大全集卷之六十七





道門科範大全集卷之六十八甲一
　　　廣成先生杜光庭刪
　眞武靈應大醮儀
　　設醮行道
　　　法事陞壇如式
　　　各禮師存念如法
　　　宣衞靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飈散景飛騰太空
出入冥無遊宴十方五雲浮蓋招神攝風
役使萬靈上衞仙翁(和)與道合眞
　　　鳴法鼓二十四通
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神眞臣今
靜夜行道謹奏爲(入意)其諸忱悃已録告聞
願得太上十方至眞道炁靈寳瑞光下降流
入(臣)身中令(臣)所啓速達徑御
太上無極大道
昊天玉皇上帝(御前)
　　　請稱法位
具位(臣)某與合壇衆等謹同誠上啓
太上無極大道元始天尊太上大道君太上
老君太上昊天玉皇上帝九皇上尊十方無
極太上靈寳天尊巳得道大聖衆至眞諸君
丈人三十六部尊經玄中大法師北極佑聖
眞武靈應眞君三界應感一切眞靈(臣)聞龍
漢紀號之初元始演法之日敷五雲之妙座
㑹十方之衆眞上元仙宫天樂自響俄於艮
位大震七聲奄闢天門下觀世界黒毒血光
之炁自下而衝太陽道境之中俯目皆見爰
有妙行發問異因欲請威光下除魔鬼感天
尊之慈訓述眞武之靈蹤淨樂國王善勝皇
后吞日光於夢寐誕聖子於宫闈禀目然之
神靈負過人之勇猛輔行正教難遏勤誠誓
斷天下之妖魔普救世間之羣品武當修道
功成於四十二年白日登天德正於北方水
位乃輟金童之侍俾持招眞之符遥往朔都
召其神將仙儀萃止歘駕來斯奉眷命於眞
皇期肅清於下境披髪而鳥雲拂踵跣足而
白玉瑩空躡八卦之神龜螣蛇亦附仗七星
之寳劒神水相隨雷電揚威風雲捧歩六丁
玉女六甲直符毒龍猛獸之紛紜巨虬獅子
之圍繞統吏兵之三十餘萬判人鬼於七日
之中彌天之妖炁蕩除作孽之𡨚魂解散生
人安泰國土清平復朝見於天尊永臨鎮於
北極今醮官某閱殊勲於寳帙難盡揄揚奉
眞馭於靈辰欲資祐𦔳爰擇儲祥之地用伸
延聖之儀陳醪醴以惟馨薦粢盛而有潔列
以九微之燭散以百和之香悉罄精𠂻上祈
沖鑒庶被無疆之福祉永依有赫之威靈(臣)
與醮官合壇衆等無任佇望仰請之至誠惶
誠恐稽首再拜奉迎眞馭
　　　降眞獻茶
　　　初獻散花
具位(臣)某謹䖍誠上啓
虚無自然金闕至尊十方無極太上靈寳天
尊巳得道大聖衆至眞諸君丈人三十六部
尊經玄中大法師北極佑聖眞武靈應眞君
三界應感一切眞靈(臣)聞英靈混合結萬炁
以齊仙澆僞兹生有羣隂之變異大則日月
薄蝕小則魑魅猖狂自動化失謬於中和使
品彚遂乖於至理洪惟大道寔念黔黎命靈
天正肅之神掃下土妄行之炁一揮皂纛咸
殄渠魁奉道醮官某等久奉眞光每叨靈䕃
幸仙仗降臨於是日望霄衢祗迓於皇威少
輸螻蟻之誠以接龍鸞之馭幸蒙降鑒益謹
欽承攄情悃之再三對靈光於咫尺(臣)旣承
詞悃敢不上聞
　　　宣詞
按如詞言誠深皈奉矧兹下土寔仰餘威驗
若形聲應同影響言念某蟪蛄末品草芥微
生惟勤香火之修莫究希夷之妙動違科禁
恐獲讉尤撫己兢惶捫心怵愓敬㳙榖旦肅
建靈場仰聖度之含容祈天休之普洽滌瑕
蕩垢即蒙一洗之恩度厄延生均荷維新之
擇(臣)等無任激切祈請之至再拜謹陳亞獻
　　　散花
(臣)謹重誠上啓
虚無自然金闕至尊十方無極太上靈寳天
尊巳得道大聖衆至眞諸君丈人三十六部
尊經玄中大法師北極佑聖眞武靈應眞君
三界應感一切眞靈(臣)聞捧金闕之明威化
身示世爲玉京之元輔𦔳正却邪斷滅不祥
巡行有截某夊欽聖德恭啓醮筵少伸崇報
之私願被照臨之賜深慮塵機荏苒積不赦
之深愆業火焚燒造無邊之巨釁非投上聖
曷保微生伏願與道圓融荷天眷佑雲行雨
施盡原巳往之非地闢天開廣示自新之路
庶蒙隂相得遂進修(臣)等無任激切懇請之
至再拜謹陳終獻
　　　散花宣䟽
(臣)謹重誠上啓
虚無自然金闕至尊十方無極太上靈寳天
尊巳得道大聖衆至眞諸君丈人三十六部
尊經玄中大法師北極佑聖眞武靈應眞君
三界應感一切眞靈(臣)聞上帝九門惟精誠
而可格洪範五福繫明德之能徼輙以薫場
仰延霞斾仙科粗息凡悃畢陳上簡帝心徹
大羅之渺渺仰陳天聽淩正色之蒼蒼願遷
無妄之災變作大來之福酌醴巳伸於潦薦
丹心惟効於葵傾仰望洪慈俯歆素志今則
丹輿緑輦排天路以回軒羽蓋瓊輪望雲衢
而返駕(臣)等仰瞻飈馭巳在雲霄徒切傾心
奉送聖駕(臣)等下情無任激切攀戀之至謹
啓以聞
　　　十二願
　　　復鑪
謹攝香官使者左右龍虎君侍香諸靈官當
令臣向來靜夜行道之所自然生金液丹碧
芝英百靈衆眞交㑹在此香火鑪前當願十
方仙童玉女接侍蘭煙傳臣向來所啓之誠
速逹徑御
至眞無極大道
昊天玉皇上帝(御前)
　　　出堂頌
　　　出戸



道門科範大全集卷之六十八
















道門科範大全集卷之六十九甲二
　道士修眞謝罪儀
　　啓壇行道
　　　法事陞壇如式
　　　各禮師存念如法
　　　宣衞靈呪
九炁青天明星大神煥照東郷洞映九門
轉燭陽光掃穢除氛開明童子號曰玄卿
備衞我軒上對帝君收魔束妖討捕𠒋羣
奉承正道赤書玉文九夫符命攝龍驛傳
普天安鎮我得飛仙與道合眞
三炁丹天煥景流光熒星轉燭洞照太陽
上有赤精合契虚皇開明靈童號曰華房
總統火兵備守玉堂斬邪束妖剪截魔王
北帝所承風火莫當流鈴交煥翊衞壇場
正道流行敢有巴狂我享上功坐運魁罡
億功長存保天無疆與道合眞
七炁素天太白流精光耀金門洞照太冥
中有素皇號曰帝靈保神安鎮衞我身形
斷絶邪源王道正明宫殿整肅三景齊并
道合自然飛昇紫庭靈寳符命普惠萬生
元皇正炁來合我身功加一切天地咸寧
與道合眞
五炁玄天元始徘徊辰星煥燭光耀太微
黒靈尊神號曰層威統冠飛天仙裙羽衣
備衞五門撿精捕非敢有干試豁落斬摧
玉符所告神鎮八威邪門閉塞正道明開
映照我身三光同輝策空駕浮舉形仙飛
與道合眞
一炁黄天調理乾坤陶鎔隂陽總統玄眞
鎮星吐輝流煥九天開明童子號曰天璘
元炁陽精焰上朱煙洞照天下及臣等身
百邪摧落殺鬼萬千中山神呪普天使然
五靈安鎮身飛上仙與道合眞
　　　鳴法鼔二十四通
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神眞臣今
靜夜行道謹奏爲入意其諸情悃巳録奏聞
願得十方至眞道炁靈寳瑞光下降流入臣
身中令臣所啓速達徑御
太上無極大道
昊天玉皇上帝(御前)
　　　請稱法位
具位(臣)某與闔壇衆官等今故燒香以是功
德歸流
天子王侯百辟僚屬經籍度師山林巖棲修
眞之士同學之人九親姻族天下人民飛行
動植一切衆生今故燒香歸身歸神歸命
太上靈寳自然至眞無極大道乞賜原赦臣
法衆等及修齋道士某洎師資法屬前世今
生往愆重過得免離三惡輪廻之道十苦八
難九厄之中身得道真飛行虚空白日昇天
侍衞道君逍遥無上金闕七寳自然宫闕永
與道合所啓通感上御
至眞無極道前
　　　懴悔宣真文
具位(臣)某與合壇衆官等同誠上啓
三清上聖十極髙眞十方靈寳天尊消愆滅
罪天尊大慈延壽天尊長生保命天尊九霄
自然生神上帝度人太皇三十二天上帝諸
天天尊諸天上帝上清日月星斗河漢群眞
三官四聖五師三省眞君九天天曹諸位眞
君歷代傳宗啓教諸大師眞雷霆神虎天醫
諸司官將太上諸階經籙中仙官將吏地府
酆都大帝幽隂聖衆水府扶桑丹林大帝閬
苑真仙人元五嶽五天聖帝酆都地祇合干
元帥太歳土火温司聖衆州縣城隍之神當
境廟貌神祇觀庭土地眞官法壇所𨽻諸司
官將三界提魂攝魄使者四界直符功曹使
者醮筵主宰一切威靈恭望洪慈洞垂昭鑒
(臣)聞元始祖劫強名之所難稱虚無自然飛
玄之所開化生天生地成象成形一氣之極
流通萬物之得咸備人獨稱於最貴必有根
元道本出於厥中當知祖始(臣)等自開闢以
後纒生死之縁知輪廻之苦而未出苦輪知
性命之眞而未全眞性徒以叅經佩戒演教
宣科求太上希夷之根究有物混成之始使
知道知身者早還純而返素而煉神煉氣者
速出有而入無昔甞告盟以叅傳約當溥度
今遇皈投而禮謝事在可伸弟子詞誠謹當
宣奏
　　　宣詞
諦詳詞語灼見至誠激切之念巳傾方寸之
誠不息恭遵禁戒備按典𢑱建壇壝以肅嚴
望穹窿而懇請惟堅一縷之念上通十極之
眞自知昧元炁於多生散沖和於萬有逐世
縁而不修上道縈愛習而莫返玄根未能自
誠何以普度盡從前而一洗當自此以重修
(臣)等謹爲沐浴五體澄鍊六情法地象天齎
香奉信以今日今時啓壇依儀行事至某日
某時延降上眞謝過懴愆祈恩請命輙依科
法宿以啓聞恩惟
太上三清十方上聖垂慈監映省覽所陳勑
勒靈寳官屬土地眞官一合同心併力衛護
掃蕩内外清靜壇場降伏妖魔馘滅邪祟使
臣等心安神定思念立感啓奏御達善功成
就無有窒滯所願隨心臣等雖佩正眞參修
大法處身五濁染跡六塵三關未調六情放
誕仰頼禁戒以撿身心然後格降
上眞導迎景貺明晨行道續更以聞謹啓
　　　十二願
　　　復鑪
謹攝香官使者左右龍虎君侍香諸靈官當
令(臣)向來肅啓行道之所自然生金液丹碧
芝英百靈衆眞交㑹在此香火鑪前當願十
方仙童玉女接侍香煙傳臣向來所啓之誠
速達徑御
至眞無極大道
昊天玉皇上帝(御前)
　　　出堂頌
　　　出戸
道門科範大全集卷之六十九





道門科範大全集卷之七十(七十一七/十二同卷)甲三
　道士修眞謝罪儀
　　清旦行道
　　　法事陞壇如式
　　　各禮師存念如法
　　　宣衞靈呪
青陽虚映耀日回靈神虎辟邪飛天流鈴
摧奸滅試萬魔束形九微回道八威攝精
千眞校録三元蕩清左嘯中黄右筞六丁
七轉八合周旋天經聖化巍巍大道興行
慶雲流布合景黄庭(和)與道合眞
　　　鳴法鼓二十四通
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神眞(臣)今
清旦行道謹奉爲入意其諸情悃巳録奏聞
願得
太上十方至眞道炁靈寳瑞光下降流入(臣)
身中令(臣)所啓速逹俓御
太上無極大道
昊天玉皇上帝(御前)
　　　請稱法位
具位(臣)某與合壇衆官等謹同誠上啓
三清上聖十極髙眞十方太上靈寳天尊消
愆滅罪天尊大慈延壽天尊長生保命天尊
九霄自然生神上帝度人太皇三十二天上
帝諸天天尊諸天上帝上清日月星斗河漢
羣眞三官四聖五師三省眞君九天天曹諸
位眞君歷代傳宗啓教諸大師眞雷霆神虎
天醫諸司官將太上諸階經籙中仙官將吏
天下名山得道神仙地府酆都大帝幽隂聖
衆水府扶桑丹林大帝閬苑眞仙人元五嶽
五天聖帝酆都地祇諸司元帥太歲土火温
司聖衆州縣城隍主者當境廟社神祇福庭
土地眞官法壇諸司官將三界提魂攝魄神
兵四界直符功曹使者醮筵主宰一切眞仙
恭望洪慈洞回淵鑒(臣)等夤縁夙命獲履法
門遵太極之元科佩上清之祕籙廣宣奥旨
以效㳙誠今則玉宇澄清寳壇嚴肅奉霄綱
而致欵跂眞馭以垂臨享此潔脩應其昭告
旣承詞㫖敢不上聞
　　　宣詞
按如詞陳情誠丹切正一道士(臣)某等叨承
福㑹願被眞風幸依清凈之門冀悟希夷之
旨而念塵勞障蔽擙惱攀縁馳心徒繫於三
清委跡難逃於陸海功微毫髮釁積丘山五
行爲命運之烖星曜搆照臨之厄非慿懴謝
莫遂消禳是以𧵥信質心延眞設禮命正一
之淨衆啓靈寳之清壇夙奉薫修克期通感
以今清旦行道請法衆等運兹初捻上香願
此香烟騰空徑上供養
至眞無上道寳(臣)等皈身皈神皈命以是功
德上祝
今上皇帝伏願寳圖鞏固椿壽遐長聖政日
新建皇極立大中之道帝德天輔亘萬世隆
不㧞之基兆庶宅心八方同軌文階武秩叶
賛熈朝玉葉金枝昭宣景運恩均遐邇澤被
幽明蒙道化以召和沐玄風而交泰今故燒
香自皈依
道尊大聖衆至眞之德得道之後昇入無形
(和)與道合眞
以今清旦行道請法衆等運兹二捻上香願
此香烟騰空徑上供養
至眞無上經寳(臣)等皈身皈神皈命以是功
德歸流正一道士(臣)某等三師九祖近化先
亡道俗親縁尊卑眷屬伏願削落地簡灌錬
形魂債訟息縁𡨚仇罷對入明霞之境沐流
火之庭永出重冥克登淨域真師玄友靈藥
神丹願拯昏迷逈賜通感今故燒香自皈依
經尊大聖衆至真之德得道之後昇入無形
(和)與道合眞
以今清旦行道請法衆等運茲三捻上香願
此香烟騰空徑上供養
至眞無上師寳(臣)等皈身皈神皈命以是功
德皈流正一道士(臣)某等師資長㓜法屬親
蘿旣未脫於俗𨞬願廣恢於道廕福庭崇觀
獲安處以無虞琳扎青書庶深潜而有得永
捐塵累克闡真風一子登仙九曽受賜今故
燒香自皈依
師尊大聖衆至真之德得道之後昇入無形
(和)與道合眞
　　　懴方命魔歩虚三禮
　　　重稱法位
具位(臣)某與合壇衆官等謹重誠上啓
虚無自然元始天尊太上大道君太上老君
昊天玉皇上帝勾陳天皇上帝北極紫微大
帝承天效法后土皇地祇道經師三寳天尊
上窮圓蓋之髙眞下極方輿之主宰有靈有
聖今古師宗醮筵合座真仙恭望洪慈普同
昭鑒(臣)聞清靜之教大闡於西周正一之風
宣行於東漢自虚皇之造物至道爲先曁盤
古之開天神化爲主東羅飛景西列靈丘南
挹丹陵北峙元闕乃有上聖執符之帝髙真
御極之尊坐鎮九清總攝三界斡旋二氣朝
㑹萬神廣扇慈風聿臨下土今遇天元之寳
運特敷龍漢之化源溥濟人倫俾登壽域正
一道士(臣)某生逢昭代長遇休期得▲玄門
獲披妙訓師資開度佩奉靈文縁累▲馳沉
迷邪境三㑹五臈有虧朝奏之功八節三元
多昧進修之禮六陽十直崇奉愆期甲子庚
申禱祈踈禮齋分九等豈洞曉於眞詮功立
三千罔有依於聖訓科禁至重舉措多違戒
律威嚴修持有闕心非意亂犯百八十條識
淺智愚冐三百大戒六情十惡遇積丘山九
結十緾愆深巨海釁盈黒簿罪結冥司致使
殃咎日深災危旋至所以叩玄關而有請望
丹闕以知歸揆曰投誠披心效信式敷壇席
備舉明科稽首諸天告盟三界馨薦芬芳於
百和華燈洞煥於九光五靈燦丹篆之符八
㑹演玄都之奥監觀法事三師垂保舉之恩
賞録齋功四司定禄命之簡赦除罪咎解釋
災𨇠道果圓成深造無爲之理眞源朗徹獨
觀衆妙之門出生死根離煩惱苦三師九祖
乗善貺以道遥五族六親沐神休而康泰上
願三光明曜五緯循𨇠氣序均調生靈共慶
干戈偃息三邊無烽燧之虞稼穡豐登九域
冨農桑之業下逮三塗幽境六趣同倫涵泳
神波沐俗靈澤普躋壽域咸樂真風道化所
資物情俱泰上明
天尊大慈之澤下副(臣)等皈向之誠謹啓以
聞
　　　十二願
　　　復鑪
謹攝香官使者左右龍虎君侍香諸靈官當
令(臣)向來清旦行道之所自然生金液丹碧
芝英百靈衆眞交㑹在此香火鑪前當願十
方仙童玉女接侍香烟傳(臣)向來所啓之誠
速逹俓御
至眞無極大道
昊天玉皇上帝(御前)
　　　出堂頌
　　　出戸
道門科範大全集卷之七十





道門科範大全集卷之七十一
　道士修眞謝罪儀
　　臨午行道
　　　法事陞壇如式
　　　各禮師存念如法
　　　宣衞靈呪
丹靈朱火炎霞激風赤輪剛運天光八衝
迸威包羅交變萬方流金豁落羣魔滅蹤
辟奸破妖明耀元功金符召制躡雲筞龍
謡歌慶㑹散花太空神化冝運四極安隆
伏御帝前罔有不恭與道合眞
　　　鳴法鼓二十四通
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直曰香官合三十六人出出者嚴装顯
服冠帶垂纓關啓玄壇土地方域神真(臣)今
臨午行道謹奉爲(入意)其諸情悃巳録奏聞
願得
太上十方至眞道炁靈寳瑞光下降流入臣
身中令(臣)所啓速逹俓御
太上無極大道
昊天玉皇上帝(御前)
　　　請稱法位
具位(臣)某與合壇衆官等謹同誠上啓
三清上聖十極髙眞十方太上靈寳天尊消
愆滅罪天尊大慈延壽天尊長生保命天尊
九霄自然生神上帝度人太皇三十二天上
帝諸天天尊諸天上帝上清日月星斗河漢
羣眞三官四聖五師三省眞君九天天曹諸
位眞君歷代傳宗啓教諸大師眞雷霆神虎
天醫諸司官將太上諸階經籙中仙官將吏
天下名山得道神仙地府酆都大帝幽隂聖
衆水府扶桑丹林大帝浪苑眞仙人元五嶽
五天聖帝酆都地祇合干元帥太歳土火温
司聖衆州縣城隍主者當境廟社神祇福庭
土地眞官法壇諸司官將四界直符功曹使
者醮筵主宰一切眞仙恭望洪慈洞垂昭鑒
(臣)等先縁積慶獲奉
皇恩持真戒以修身執靈符而度命愧無寸
効將迪元風當激勵於精𠂻用宣行於祕𧷤
惟天在上俯憐有禱之誠況日之中共仰無
私之照登齋旣肅薦欵惟勤行道詞誠謹當
宣奏
　　　宣詞
諦詳詞語備述丹𠂻仰冀感通俯從至願正
一道士某言念幸禀沖和之氣獲歸恬淡之
宗雖身染俗塵而心銘玄造常虞懈怠罔答
生成用諏㳙吉之辰特設祈禳之醮䖍伸丹
悃上瀆清虚謝巳往之愆尤希將來之福祐
(臣)等遵依科簡啓建壇場披靈寳科文按真
仙品格恭修齋直匪懈晨昏告上靈關五億
之天逹下懇徧三千之境冀回鑒祐普降恩
光克洽靈心恪酬至願以今臨午行道請法
衆等運兹初捻上香願此香煙騰空俓上供
養
太上三尊(臣)等皈身皈神皈命以是功德上
祝
今上皇帝伏願壽與天齊福如川至髙出百
王之上長爲九有之尊廟堂多稷契之忠郡
邑足龔黄之政百蠻率服多稼豐登物無扎
傷民安康靜來航海梯山之貢迎曰書月至
之祥承靈寳之齋功樂昇平之景運今故燒
香自皈依
道尊大聖衆至眞之德得道之後昇入無爲
(和)與道合眞
以今臨午行道請法衆等運兹二捻上香願
此香煙騰空俓上供養
太上尊經(臣)等皈身皈神皈命以是功德歸
流正一道士某多生上祖奕世先靈雖負其
道骨仙風莫諧輕舉空服乎荷衣蕙帶難脱
沈淪願乗靈寳之功受以飛仙之籙同列侍
臣於上帝並參法從於髙穹今故燒香自皈
依
經尊大聖衆至眞之德得道之後昇入無形
(和)與道合眞
以今午朝行道請法衆等運兹三捻上香願
此香煙騰空徑上供養
太上三師(臣)等皈身皈神皈命以是功德歸
流正一道士其身輕體逸如嬰兒之未孩炁
固神安逢猛獸之不據處春夏秋冬之序無
風寒暑濕之愆六鑿不萌百痾蕩散法裔共
膺於泰定門庭永集於祥禧有厄俱消無往
不慶今故燒香自皈依
師尊大聖衆至眞之德得道之後昇入無形
(和)與道合眞
　　　懴方命魔歩虚三禮
　　　重稱法位
具位(臣)某與合壇衆官等謹重誠上啓
虚無自然元始天尊太上大道君太上老君
昊天玉皇上帝勾陳天皇大帝北極紫微上
帝承天效法后土皇地祇道經師三寳天尊
上窮圓蓋之髙眞下極方輿之主宰有靈有
聖今古師宗醮筵一切眞仙恭望洪慈洞回
淵鑒(臣)等伏聞蕭臺劫仞髙峙於紫清貝闕
珠宫飛翬於碧落藴三天之妙炁藏八㑹之
靈文生化羣倫陶埏萬彚既蒙亭育敢憚欽
修(臣)等託跡凡籠棲心仙教授道之日登壇
以盟約當上報
國恩奉行經法凡有䖍告敢不以聞正一道
士某跡離麈縁生逢
聖世處黄冠之末學即紺宇以深居馘毒伐
惡以積功奉教宣科而濟世仍纒俗網毎混
常流儉足靜安不念赤松之戒苟貪損志莫
遵翊聖之文於六陽十直而憚持齋於三㑹
五臈而忘懴罪昧三關之調適致六賊之相
攘營營齋醮之小縁衮衮是非之苦海貪多
務得乍喜還嗔進止頻犯於壇䂓宣演不知
於禁忌背違科戒縱恣心神三明六暗之中
但迷邪境八節四時之内罔有善功百瀆自
傾氣亡液漏三彭得計禍結形枯深憂先世
以迷眞恐逐浮生之天喪求此懴禳之法少
伸首謝之誠遵奉典𢑱恪修齋直玉華散景
龍煙凝車蓋之形蓮熖騰輝鳯燭燦芝蘭之
氣薦以蘋蘩之潔藉以文彩之蠲果實惟嘉
酒醴旣㫖祈萬神之來享格一德之精純載
揚微妙之音上徹虚皇之聽所冀
三清上聖十極髙眞俯納微誠特垂巨貺命
三官而掌録敕五帝以下觀赦巳往之罪瑕
鍚將來之禄筭宻付長生之㫖潜敷駐世之
方飛天下觀大勲保舉雲凝靈府名入眞階
斷榖辟粮食至和隂陽之氣燒香接手入太
室璇璣之門逍遥上清超淩三界得證無爲
之果永除墮業之侵上願
國祚興昌帝圖安鎮海宇即臻於康靜黎民
共樂於昇平歳贍倉箱物無疵癘息波所及
幽顯俱霑各遂攸冝咸得其所(臣)等功圓六
度道證三便谷隱寒棲克登眞果上明
天尊大慈之澤下副(臣)等皈命之誠謹啓以
聞
　　　十二願
　　　復鑪
謹攝香官使者左右龍虎君侍香諸靈官當
令(臣)向來午朝行道之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速達徑御
至眞無極大道
昊天玉皇上帝(御前)
　　　出堂頌


　　　出户

道門科範大全集卷之七十一















道門科範大全集卷之七十二
　道士修眞謝罪儀
　　晚朝行道
　　　法事陞壇如式
　　　各禮師存念如法
　　　宣衞靈呪
五星髙耀瑞氣飛浮元始集神天地交周
玉符寳節嘯命微幽擲火揚威奸凶無留
萬魔振伏紛葩却消摧怪滅惡道炁周流
神光照夜隂翳俱收萬神降格扇景乗飈
羣生咸遂惠遍神州與道合眞
　　　鳴法鼓二十四通
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官合三十六人出出者嚴裝
顯服冠帶垂纓關啓玄壇土地方域神眞臣
今落景行道謹奉爲入意其諸情悃巳録奏
聞願得
太上十方至眞道炁靈寳瑞光下降流入臣
身中令臣所啓速逹徑御
太上無極大道
昊天玉皇上帝(御前)
　　　請稱法位
具位(臣)某與合壇衆官等謹同誠上啓
三清上聖十極髙眞十方太上靈寳天尊消
愆滅罪天尊大慈延壽天尊長生保命天尊
九霄自然生神上帝度人太皇三十二天上
帝諸天天尊諸天上帝上清日月星斗河漢
羣眞三官四聖五師三省眞君九天天曹諸
位眞君歷代傳宗啓教諸大師眞雷霆神虎
天醫諸司官將太上諸階經籙中仙官將吏
天下名山洞府得道神仙地府酆都大帝幽
隂聖衆水府扶桑丹林大帝浪苑眞仙人元
五嶽五天聖帝酆都地祇合干元帥太歳土
火温司聖衆州縣城隍主者當境廟社神祇
福庭土地眞官法壇諸司官將四界直符功
曹使者醮筵主宰合座威靈恭望洪慈洞回
昭鑒(臣)與衆等仰承聖澤得被眞風披三洞
之眞丈奉九清之玉檢晨興蠲潔夕惕修持
蓋從受道之初約以建功爲本再肅威儀於
清夜恭陳凡悃於紫宸瞻望眞斿導迎景貺
將祈監盼用副齋精行道詞誠謹當宣奏
　　　宣詞
諦詳詞語灼見誠情諒叶眞慈必關聖監正
一道士某叨逢景運獲仰眞宗荷聖主之洪
恩出家入道沐
天尊之慈澤潔志修行佩受靈文稟修玄教
未造沖玄之妙有虧習錬之功罪目易彰福
田難搆用專誠而薦疑庻引咎以自新恭祓
壇場精嚴醮席法三洞焚修之格披十華朝
㑹之儀演暢法音敷揚大範莫不諸天齊到
五帝列言賞録功勤克期通感以今落景行
道請法衆等運兹𥘉捻上香願此香烟騰空
徑上供養
九品髙眞十方上聖臣等皈身皈神皈命以
是功德上祝
今上皇帝㐲願堯天廣覆舜日増明保生延
不㧞之基五山鞏固司命益無疆之壽歷劫
綿長國安民豐欣樂乎太平之世臣忠子孝
敦睦乎大有之年獬豸觸邪屈軼指佞慶雲
呈瑞景曜示祥天威振犬羊之羣五兵戰戢
土宇復關河之廣九域同文今故燒香自皈
依
道尊大聖衆至眞之德得道之後昇入無爲
(和)與道合眞
以今落㬌行道請法衆等運兹二捻上香願
此香烟騰空徑上供養
九品髙眞十方上聖臣等皈身皈神皈命以
是功德歸流道士某家九玄滯識七祖神儀
咸承浩蕩之恩並證逍遥之果丹臺絳闕景
侍玉皇霞殿雲房親朝大帝聽天鈞而自得
吟大洞以忌機惠被無涯福資來裔三師四
友俱陟仙階九夜三途咸登道果今故燒香
自皈依
經尊大聖衆至眞之德得道之後昇入無形
(和)與道合眞
以今落景行道請法衆等運兹三捻上香願
此香烟騰空徑上供養
九品上仙十方上聖(臣)等皈身皈神皈命以
是功德歸流道士某身中伏願道性圓明聖
心開發行運不逢於坎坷相貌長新流年永
絶於凶衰鬼神廕祐喜怒不留於胷臆精神
内固於丹田養浩如春住世生身之難老虚
心契道超凡入聖以長存今故燒香自皈依
師尊大聖衆至真之德得道之後昇入無形
(和)與道合眞
　　　懴方命魔歩虚三禮
　　　重稱法位
具位(臣)某與合壇衆官等謹重誠上啓
虚無自然元始天尊太上大道君太上老君
昊天玉皇上帝勾陳天皇大帝北極紫㣲上
帝承天效法后土皇地祇道經師三寳天尊
上窮圓蓋之髙真下極方輿之主宰醮筵列
聖一切真靈恭望洪慈洞回昭鑒臣等伏聞
混淪蕩蕩變通莫得而爲先芒角明明開闢
於斯而是判皇人筆傳於大梵後聖總著於
靈圖大象聿成洪源肇判散精則開明三景
下鎮則敷落五篇典誥旁流淵㣲逺布萬神
敬聽品物咸資(臣)等生禀至愚服膺上學遵
依玄教對越上真自禀命以修身常飾躬而
肄業金文玉扎粗識於筌蹄聖域仙階莫窺
乎影響唯堅誠信兾獲感通真格敷陳尊靈
必降道士某託身道域切庇霄真未能謝絶
於塵寰徒自沉迷於世網叅經佩戒雖加䇿
勵之心宻行隂功尚缺進修之力機靈素昧
衆善弗臻習氣未除諸縁常染細行分門於
八百未見指歸威儀備列於三千曽無精進
業根深固道果難成未登悟解之門恐墮塵
勞之障今則首體投地晨夕告天稽按明科
嚴陳淨醮經開玉笈像禮金容靈音振空洞
之章黎土集寳珠之衆香傳七驛達誠悃於
虚皇燈燦九㣲破幽昏於夜壑曲盡熏修之
志不違朝賛之勤以格真靈克諧昭應萬神
侍衞三界監觀奏簡玄都列言丹陛伏覬勅
下三界普告諸天降福流恩延生保命智通
玄悟永息昏迷厚禄遐齡常居法廕和平𡨚
咎消解災凶五行無刑剋之殃三景息照臨
之㑹上解璇璣天文宿曜十二分次之厄下
解山川嶽瀆九宫八卦分野之災夙罪積愆
深殃重釁前𡨚往債故殺誤傷三業六情無
邊過咎自今懴謝咸乞蕩除上願
帝道永安洪基益茂三光朗照四序均調包
舜海以涵濡廣堯曦而照燭五風十雨常滋
物產之豐八榖九蚕大足農民之望氣無繆
𥃊歳免災氛普及羣生旁資九有咸承道果
俱契真乗則上明
天尊大慈之化下副弟子謝罪之誠謹啓以
聞
　　　十二願
　　　復爐
謹攝香官使者左右龍虎君侍香諸靈官當
令臣向來落景行道之所自然生金液丹碧
芝英百靈衆真交㑹在此香火爐前當願十
方仙童玉女接侍蘭煙傳臣向來所啓之誠
速達徑御
至眞無極大道
昊天玉皇上帝(御前)
　　　出堂頌出户
道門科範大全集卷之七十二
道門科範大全集卷之七十三甲四
　道士修眞謝罪儀
　　設醮行道
　　　法事陞壇如式
　　　各禮師存念如法
　　　宣衞靈呪
五星列照煥明五方水星郤災木德致昌
熒惑消禍太白辟兵鎮星四㨿家國利亨
名刋玉簡字録帝房乗飈散景飛騰太空
出入冥無逰宴十方五雲浮蓋招神攝風
役使萬靈上衞仙翁
　　　鳴法鼓二十四通
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神眞臣今
設醮延眞燒香行道謹奉爲入意其諸情悃
已録奏聞願得
太上十方至眞道炁靈寳瑞光下降流入臣
身中令臣所啓速逹徑御
太上無極大道
昊天玉皇上帝(御前)
　　　請稱法位
具位(臣)某與合壇衆官等謹同誠上啓
三清上聖十極髙眞十方太上靈寳天尊消
愆滅罪天尊大慈延壽天尊長生保命天尊
九霄自然生神上帝度人太皇三十二天上
帝諸天天尊諸天上帝上清日月星斗河漢
羣眞三官四聖五師三省眞君九天天曹諸
位眞君歷伐傳宗啓教諸大師眞雷霆神虎
天醫諸司官將太上諸階經籙中仙官將吏
天下名山洞府得道神仙地府酆都大帝幽
隂聖衆水府扶桑丹林大帝閬苑真仙人元
五嶽五天聖帝酆都地祇諸司元帥太歳土
火温司聖衆州縣城隍主者當境廟社神祇
觀庭土地眞官法壇諸司官將四界直符功
曹使者火池俵錢神吏醮筵主宰一切威靈
恭望洪慈普回淵鑒(臣)聞大道無象握萬物
於重霄眞宰何私育群生於率土繩愆紏繆
昭如影響之隨福善禍淫宻若枹鼔之應視
之不見感而遂通(臣)等奉按沖科恪修妙典
五節香浮於翠輦裊裊飛輕九微煙散於含
光煌煌慧炬花開瓊蘂果薦金盤萬象澄清
雅奏歩虚之韻九門髙敝遥迎筞景之儀伏
願紫炁浮空虚光逺燭九色之節軿羅八景
之中十絶之旛摇曵九霄之上雲車風馬鶴
馭鸞驂辭大有之妙庭降人間之眞舘愍羣
生之有請錄片善之不遺亨于克誠開以自
見(臣)與合壇官衆下情無任䖍切至恭祗迎
鶴馭
　　　降聖初獻散花
　　　再稱法位
具位(臣)某與合壇官衆等謹重誠上啓
虚無自然元始天尊太上大道君太上老君
昊天玉皇上帝勾陳天皇大帝北極紫微大
帝承天效法后土皇地祇諸天天尊諸天上
帝醮筵兩班合屬髙眞伏望洪慈洞回昭鑒
(臣)聞日月星辰在碧漢瑶空之上仙靈主宰
居清虚林麓之間或管攝於靈壇或隱居於
福地或鎮一方之首或爲五土之尊録善惡
之二書舉功過之兩簿故無私謟惟道是從
伏念(臣)等早簉眞風夙依道化受法門之庥
廕寄琳舘以安居慚亡十善之因何賛三清
之惠自從披戴幾度光隂未能感徹於神明
動有輕違於科戒初勤末怠有始無終奉法
心邪慈仁不正焚香失節存念違言慮三彭
暗奏於愆辜懼九府明書於罪目今則輙傾
丹悃廣列香燈請天界空界之羣眞延地府
水府之衆聖五嶽主宰十洞靈官願歆蘋藻
之羞錫以椿松之壽先覬恩覃帝道福及堯
天聖明與日月同輝雨露共乾坤普潤臣忠
子孝主聖父慈干戈靜而四海來賔法輪轉
而九天垂化五風十雨髙躋湯禹之年海晏
河清式恊羲軒之化(臣)等叨承師訓繆處職
司凡有皈投理冝關奏況奉詞旨敢不上聞
　　　宣詞
詞旨具宣情誠懇切披陳肝膽傾寫肺心冀
伸臣子之衷庶謝謙躬之分伏乞
虚皇上聖穹昊髙眞咸賜威光同垂肹響然
願道士某名書上善命保長生隂功累積於
三千靈藥克成於九地紫文絳簡鐫題久視
之年丹䇿青編注上無窮之筭仙曹紀籍鬼
録除名八景靈書得煉炁修眞之術五文玉
篆獲飛騰沖舉之因道行日隆靈根頓悟金
木水火之厄永不侵傷青黄赤白之災長希
解免其或五行否泰三命迍邅厄㑹相仍衰
危造次今生過咎前世餘殃仰希含照之恩
咸賜赦原之惠次乞先師煉度宗派超升離
生死之苦門證逍遥之道岸同宗法屬學道
門人俱霑浩浩之恩克恊生生之慶(臣)某等
下情無任再拜酒陳亞獻
　　　舉散花
　　　重稱法位
具位(臣)某與合壇官衆等謹重誠上啓
虚無自然元始天尊太上大道君太上老君
昊天玉皇上帝勾陳天皇大帝北極紫微大
帝承天効法后土皇地祇諸天天尊諸天上
帝上窮圓蓋之髙眞下極方輿之主宰有靈
有聖今古師宗醮筵兩班合屬羣眞恭望洪
慈洞回淵格(臣)聞虚無自然乃三清之妙綂
南極司録寔九府之總權掌吉凶禍福之文
判長短死生之命功則添而過還滅善旣録
而惡必除故無阿黨之門難用苟求之事切
念(臣)等下元脆質三惑凡軀雖承帥匠之縁
指諭升騰之路其奈靈文寳法七百載而一
傳鳳篆龜圖六甲周而一遇非人不授非道
不傳渺渺清虚迢迢紫府總得長生之路應
無短折之人仰頼一志大乗棄捐三惑去離
愛纒之網咸除煩惱之縁自然道合三生人
全得一守身神而養壽斥尸鬼以全齡玄象
難尋有爲未捨猶寄神仙之宇尚居塵濁之
間道寡變通習踈隱顯性昏迷於至理行不
到於幽微返致三災來便四大按天師謝罪
之式建靈寳告眞之壇仰叩玄關聿陳丹悃
伏願三官玉籍赦違經破戒之愆五帝瓊篇
釋故作誤違之罪然後功德山之法水洗滌
麈泥智慧林之眞風昭甦朽木破𡨚力士保
全持戒之身護法神王匡佑修行之士門人
十哲徒弟四科悟三教之玄微覩衆眞之戸
牖所冀眞庭隆盛四海欽崇感至聖之親遊
傳無爲之妙訣重念(臣)等在法門之日淺或
求師之未深不知教法之宗罕識威儀之理
遂致爲人作福多無立應之功依教行持鮮
有感通之效切慮四司撿罪上帝言非以今
皈命首陳願希恩宥更冀祈求感格教法廣
被於十方禮念朝眞經誥普宣於四逺人天
敬仰壇信清芳皆霑潤澤之恩盡獲厖鴻之
福(臣)等無任再三皈命懇請之至酒陳終獻
　　　散花
具位(臣)某謹重誠上啓上謝
九清十極萬聖千眞醮筵感降一切眞靈(臣)
等伏聞聖眞遐邈妙隱玄中之玄道境髙虚
端居象外之象仗薰芳而按景惟至懇以逹
神元造無私洞回昭鑒(臣)等廣陳香炷仰叩
眞仙自揣行藏多生遭遇處履吾皇之化宣
揚大道之風福賛人天溥資存没身披羽服
足履星壇巳逾十載之榮早沗百生之幸自
恨三關未靜一性猶昏服前之五欲六情安
能暫捨身中之三災九厄寧不慚來又慮學
昧神明情昏寳訣難認忘筌之理豈明脫識
之門晨夕忖思將何首露是以䖍依科律封
奏心詞度巳往之愆辜解未來之厄㑹伏願
洪慈廣布錫雨露之深恩浩福遐覃賛山河
之惠澤青龍白虎常施庇佑之功皓鶴玄龜
克恊年齡之慶又慮瞻星望聖觸非常身著
異衣口談道躭六賊而尤甚食五味以仍多
不敬師尊輕違天地攀縁妄起損害含生願
憑香火之功俱獲消禳之路所冀靈關朗照
慧性髙明得長生久視之書悟大藥金丹之
術光師法屬祖識宗親盡離幽暗之郷俱入
光明之界飛潜蠢動有識含生普頼道慈並
躋夀域(臣)等凝瞻法從結想太空極恨塵波
難㽞聖躅(臣)等下情不勝攀戀之至謹稽首
奉送
　　　送聖化財
　　　向來回向


道門科範大全集卷之七十三
道門科範大全集卷之七十四甲五
　道士修眞謝罪十方懴儀
　　　東方(懺謝不能/知道之罪)
衆等伏聞木生於三得成形於天地帝出乎
震育萬物於屯蒙青龍司歳籥之先北斗轉
天關之始少陽所蒞盛德難名今謹有佩籙
道士某等夙代清修今生慶㑹感師恩而𢌿
付依教法以操持尚慚根器淺微靈源障塞
行道而不能知道未甞觀空養形而不能忘
形動皆執相或馳說而自滿自圓或聞道而
若存若亡冨貴貧賤之間不能齊物喜怒好
惡之觸必致焚和何以混天人之同塗了生
死之一致負上聖奬成之大德違玄師化度
之格言結罪目於三官落仙名於五帝敬伸
懺謝仰匃恩憐謹齎香花法信供養之儀至
心皈命
東方無極太上靈寳天尊九炁天君東郷神
仙諸靈官仰惟上德好生至仁利物青書宥
過東華定仙開虚無自然之心授太一含眞
之道匪遲匪疾綿永永而不窮無門無旁洞
皇皇之四逹化天下回心而嚮道均聖人一
視以同仁得道之後昇入無形和與道合眞
　　　南方(懴謝不能爲/國報恩之罪)
衆等伏聞虚中作離萬物相見而長養次二
曰火大人繼明而照臨交於木而化育生靈
資於水而陶鑄品彚至士所禀大功克成今
謹有佩籙道士某等生處中華身陶聖化惟
皇在御聽民所歸俾承清淨之風有𥙷聖明
之化而以棲遲苟活休息自安無懷道抱德
之實以化人乏還淳返素之用而復古飾人
間之禮樂希世上之功名空叨水土之恩濫
處簮裳之列南官仙籍無梵行之可書衡嶽
隂曹記愆尤之無數惟聖人南面而聽治惟
國家盛德以御天旣請命於蒼穹敢歸心於
分野謹齎香花法信供養之儀至心歸命
南方無極太上靈寳天尊三炁天君南郷神
仙諸靈官仰惟盛德在火聖人嚮明享壽考
於萬民綿本支於百世次願佩籙道士某等
六司宥過三炁流光在藏爲心以虚受人而
神應常靜於時爲夏納隂居内而火亦不流
俾能抱一而守中庶可長生而度世得道之
後昇入無形(和)與道合眞
　　　西方(懴謝不能補報/祖先父母之罪)
衆等伏聞嚴凝而義物咸頼以西成尊正而
和民率歸於兊說先肅殺而輔大化後靜退
而表少隂順天應人剛中柔外今謹有佩籙
道士某等世薫善念身沗玄司感父母之生
成荷祖宗之積累而未閑禁戒多昧禀修八
節不進於表章五臘不嚴於祭祀𦆵分形器
生生皆自於親恩雖隔古今世世有虧於子
職顧父母慈而無憾惟天地公而無私自作
之孽難逃不孝之愆無赦敢忘悔艾恭致首
陳馳誠於七寳金門注想於西那玉國乃上
智問報恩之境依元尊甞說法之宫謹齎香
花法信供養之儀至心歸命
西方無極太上靈寳天尊七炁天君西郷神
仙諸靈官仰惟金光下燭玉簡昭回祖先俱
沐於昇遷父母各増於殊勝次願佩籙道士
某等西龜授道謁仙母而錬甲庚金虎居離
交眞龍而入戊已無暴其氣而眞元自守不
勞乎神而壽命無期魔試不侵心源自定得
道之後昇入無形和與道合眞
　　　北方(懴謝不報/師恩之罪)
衆等㐲聞太極未分含三才而混沌五行旣
判因一炁以循環陽伏於内而萬物藏辰居
其所而衆星拱樞機造化主宰生靈今謹有
佩籙道士某等識匪生知理難自得獲處道
家之列率由師匠之恩始自訓提知孝悌忠
信之大本迄于傳度指虚無清淨之眞乗德
參天地之髙恩踰父母之大而以尊承素昧
給養有虧負摳衣授道之恩違㰱血引盟之
誓泄機微於塵世傳道祕於非人至於遇禍
以招殃尚復怨師而咎道想罪書於九府恐
身謝於三官謂迎師則北面以尊崇故謝過
望坎宫而懇請謹齎香花法信供養之儀至
心歸命
北方無極太上靈寳天尊五炁天君北郷神
仙諸靈官仰惟北辰掌握於仙名壁宿主張
於道術宗師傳度永隆弘教之心保舉監盟
益務成人之美無師不度有翼必飛俱諧功
行之圓共證昇仙之果得道之後昇入無形
(和)與道合眞
　　　東北方(懴謝行教宣科/不精不法之罪)
衆等伏聞神功不宰爲天地之始終妙本自
然運隂陽之動止伸其轉物之手授以出震
之龍變化有常推移不忒今謹有佩籙道士
某等本太上之子爲道家者流未能隱谷以
存神約以居𨞬而演教而以誠心易散妙法
難精宣科而條理乖張臨事而威儀跛倚想
法亂而六魔相笑存思缺而萬神不居願力
么微幽明無所依頼性情撓亂天人難以感
通不能契聖以契凡孰爲成物而成務恐黒
書之紀過憂仙籍之斷功苟慢自陳必貽隂
譴謹齎香花法信供養之儀至心歸命
東北方無極太上靈寳天尊梵炁天君東北
方神仙諸靈官仰惟申敕四司告聞九府復
功行於銖積寸累赦過尤而霧捲雲披驛意
傳言感應聲而上徹升章謁𣢾俾隨願以克
諧然後抗志雲阿棲身山洞得逍遥於一世
之上息輪轉於三界之中得道之後昇入無
形(和)與道合眞
　　　東南方(懴謝不嚴敬奉/經戒符籙之罪)
衆等伏聞元化裁形必有主張之者靈風煦
物寔司命令之權齊乎巽而振美盛明輔以
箕而歛揚鼓舞大德至隱百姓何知今謹有
佩籙道士某等挺質凡胎棲身道廕優㳺琳
宇或不謹於焚修左右洞章或不嚴於敬重
佩籙而踰階越次持齋而廢日亂時官將吏
兵三㑹而不言功賞衣冠劒履常居而多見
混淆道力寡淺而尸鬼交攻戒行細微而威
神不護通經而駮雜本旨小智自私行教而
㳂襲浮辭大淳未至所以奉天而事無響應
違科而罪與生俱用陳懴謝之儀以冀赦原
之澤謹齎香花法信供養之儀至心歸命
東南方無極太上靈寳天尊梵炁天君東南
郷神仙諸靈官仰冀聖慈赦宥靈澤漸陶雷
動風馳散愆尤之紛委清淵雲潤沃念慮之
恭莊使保全性命之眞遂和同天人之際隨
符仙從護法靈官録顯績之服勞計仙眞之
保奏得道之後昇入無形(和)與道合眞
　　　西南方(懴謝不能虚/已接物之罪)
衆等伏聞承天至順配剛徤以成形行地無
疆擴含弘而役物隂功莫大厚德難名今謹
有佩籙道士某等禀秀五行獨靈萬物均有
生於塵世幸入道於玄門益冝自化以修心
庶可虚含而接物自以不能御氣動必縱情
不和其心而與物交爭不順其身而與世相
仵無一德而爲常安之術合兩怒則多溢惡
之言護短而巳不自知歛怨而人豈無憾繆
於心而傷和氣溺於言而汚法身與人並立
而無以化人僞道養形而未能造道敢昧自
欺之過以貽天降之殃敬負罪以首陳誓責
躬而悛攺謹齎香花法信供養之儀至心歸
命
西南方無極太上靈寳天尊梵炁天君西南
郷神仙諸靈官仰惟坤儀至信地道流謙願
分厚德載物之休光使有常善救人之功用
虚明道性一順逆以和融粹熟心聲謹樞機
而安定福將自至禍莫由生更祈不動之仁
盡赦從前之罪得道之後昇入無形和與道
合眞
　　　西北方(懴謝法天象地/履斗驅神之罪)
衆等伏聞太極含三兩儀判而定位乹元用
九萬物覩而流形得一氣以貞純御飛龍而
不息發揮入卦保合太和今謹有佩籙道士
某等宅志希夷㳺心浩素内存神而錬道外
行教以化人雖科法之具存豈凡庸之是任
重以形神至濁道行無聞攅星斗於峩冠飾
雲霞於羽服躡魁罡於履屐之下地穢人凡
驅神鬼於掌握之中功微德薄踐八卦之文
於壇墠降十方之氣於身田或養胎息於三
元暗竊隂陽之氣或錬内丹於九轉髙奔日
月之光素非仙相之人冐學聖功之道無非
僣越有犯光靈敬伸懴謝之誠以逭譴尤之
責謹齎香花法信供養之儀至心歸命
西北方無極太上靈寳天尊梵炁天君西北
郷神仙諸靈官仰惟乹元至徤天道弗違錫
以純陽爲換塵凡之胎骨示其要道使知仙
化之根元四體安和百神鎮守庶精修於上
法得無愧於前功得道之後昇入無形和與
道合眞
　　　上方(懴謝歷世不知覆/載冒犯三光之罪)
衆等伏聞梵炁彌羅上極虚無之界元綱流
演化開萬億之天洪惟至道之尊綂御自然
之化神功不宰浩劫長存今謹有佩籙道士
某等自無始以來至有形之後一靈凋䘮莫
還五太之淳六賊沉迷自致三生之業曽超
於慾界色界之内復墮輪廻甞修於小乗中
乗之因自生退轉或居中土而本原不返或
處殊方而聲教無聞大乗之道果難成三界
之業輪易轉戴天履地負隂抱陽莫酬覆燾
之恩動有乖張之罪四序寒暄之愆忒嗟怨
天時三辰經緯之昭明犯衝光景逆數千生
之罪貫盈萬種之愆從此自新願垂肆赦謹
齎香花法信供養之儀至心歸命
上方無極太上靈寳天尊三十六天帝君玉
京仙都紫微金闕三清三界梵炁天君上郷
神仙諸靈官仰冀大道宣慈髙眞垂憫下十
方之世界赦萬劫之愆尤紫微太微催促舉
仙之運南斗北斗解消臨命之災元精滿於
泥丸眞炁凝於靈府神明來舍臓腑清涼慧
性髙明福縁殊勝得至人之降接指道學之
玄微回化有情同登無漏得道之後昇入無
形和與道合眞
　　　下方(懴謝害物/傷生之罪)
衆等伏聞大方無隅擴八紘而厚載元形綂
地含萬物以化生惟后土之司權分百靈之
受事不言而信得一以寧今謹有佩籙道士
某等有生於混沌之𥘉失道於洪荒之後仁
義禮智與大僞之並出賢愚善惡禀天性之
自然率爲棄本之人動有貪生之過資萬物
而致養不知覆載之恩縱一巳而自安不念
飢寒之者極口腹之欲而恣傷生𩔖侈服用
之美而枉害成形莫知反身習爲常性五嶽
四瀆之府罪目紛紜酆都泉曲之司黒書委
積幸今世潜身於道廕盡千生訟過於玄司
誓修未來庶臻無咎謹齎香花法信供養之
儀至心歸命
下方無極太上靈寳天尊髙皇九土十二仙
眞后土太靈四瀆五嶽下方世界一㔹神仙
諸靈官伏願衆靈赴感厚德有容敷在宥之
渥恩赦無邊之深過圓融善念發開惠源靜
重柔和咸與物而無礙虚無清淨早證道以
長生上窮碧落之髙下極黄泉之杳人皆反
本物咸遂生得道之後昇入無形和與道合
眞

道門科範大全集卷之七十四












道門科範大全集卷之七十五(七十六七/十七同卷)甲六
　　　廣成先生杜光庭刪
　上清昇化仙度遷神道場儀
　此儀用黄籙修眞十戒用明眞宿啓儀乃
　五錬生尸古儀宿啓也所以有遷㧞滅度
　之魂之句萬福天師著同學行道儀始自
　疾苦至于終亡皆須懴謝救㧞解災悔過
　且夫修道昇仙非師不度超凡證聖非友
　不成師猶父毋也同學爲兄弟也得不敬
　孝友愛承順和恱以遵其教乎師資同學
　旣離親戚棲庇山林骨肉逺矣親愛踈矣
　一旦有疾惟門人同學爲其選備方藥營
　修藥飲以療之其或修短有常奄從淪化
　即當誦經行道拜章上表懴罪謝愆以相
　遷度生死道義惟此爲先師友淪没弟子
　同學皆當齊集以髙德者爲法師其餘依
　位次第沐浴更衣可設壇出官關啓行事
　疾厄危㔹亡殁極傷應急就修不須宿啓
　各在依位主其職司爾其事若宿啓即依
　常法
　　清旦行道
　　　法事陞壇如式
　　　各禮師存念如法
　　　宣衞靈呪
金眞録霞煥映三天飛雲丹霄諸天控軿
晨暉啓旦隂翳俱捐九微震空五星回旋
萬天感應自然妙玄杳冥散佈分形百千
玄珠光耀瑞降壇乹幽明蒙惠灌錬金泉
魔王恐懼合景三田與道合眞
　　　鳴法鼓二十四通
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官合三十六人出出者嚴裝
顯服冠帶垂纓關啓玄壇土地方域神眞臣
今清旦燒香行道謹奉爲入意其諸情悃巳
録奏聞願得
太上十方至眞道炁靈寳瑞光下降流入臣
身中令臣所啓速逹徑御
太上無極大道
昊天玉皇上帝
東極救苦青玄上帝(御前)
　　　請稱法位
具位(臣)某與合壇官衆等謹同誠上啓
虚無自然元始天尊太上大道君太上老君
昊天玉皇上帝勾陳天皇大帝北極紫微大
帝南極注生上帝東極救苦青玄上帝承天
效法后土皇地祇十方太上靈寳天尊諸天
天尊諸天上帝上清日月星斗河漢羣眞三
官四聖五師三省眞君九天天曹諸位眞君
歷代傳宗啓教諸大師眞雷霆神虎大醫諸
司官將太上諸階經籙中仙官吏兵天下名
山洞府得道神仙地府酆都大帝幽隂聖衆
水府扶桑大帝閬苑眞仙人元五嶽五天聖
帝酆都地秖諸司元師太歳土火瘟司聖衆
州縣城隍之神當境廟社神祇觀庭土地眞
官法壇諸司官將三界提魂攝魄神吏四界
直符功曹使者謄奏俵錢神吏醮筵主宰一
切眞仙恭望洪慈洞回昭鑒(臣)等微生賤質
謬預法流早契神期奉遵玄祕未能超形物
外隱影林巒服道思玄研習要妙但人間修
尚以香火爲功濟㧞幽塗超昇上境受法之
日約當奉行救度人天宣洪道德況奉詞㫖
敢不上聞
　　　宣詞
按如詞旨情深追慕(臣)等謹爲共相携率依
按典儀歸命十方冥祈三寳修齋行道請命
祈哀伏願至道垂慈哀原羣品隂罪陽過咸
乞消除使進品仙都升神上境式彰洪濟少
副哀嗚以今清旦行道請法衆等運兹初捻
上香願此香烟騰空徑上供養
太上三尊(臣)等至心皈身皈神皈命以是功
德歸流宗桃先聖社稷尊靈控御晨霞宴遊
霄極旁敷德澤蕃大本支
皇帝聖壽延長明齊二景仁風淳厚德邁三
宗民俗阜安兵戈偃戢今故燒香自皈依
道尊大聖衆至眞之德得道之後昇入無形
(和)與道合眞
以今清旦行道請法衆等運兹二捻上香願
此香烟騰空徑上供養
大道尊經(臣)等至心皈身皈神皈命以是功
德歸流仙化某洎三師玄祖法俗先亡伏願
遊神紫極鏄質廣寒逍遥碧落之庭縱適三
清之境消除塜訟庇佑門徒今故燒香自皈
依
經尊大聖衆至眞之德得道之後昇入無形
(和)與道合眞
以今清旦行道請法衆等運兹三捻上香願
此香烟騰空徑上供養
太上三師(臣)等至心皈身皈神皈命以是功
德歸流弟子某伏願道業日新智燈無量心
開意解體悟自然學道成眞名題青籙觀宇
肅靜大小咸寧今故燒香自歸依
師尊大聖衆至眞之德得道之後昇入無形
和與道合眞
　　　懴方命魔歩虚三禮
　　　重稱法位
具位(臣)某與合壇官衆等謹重誠上啓
虚無自然元始天尊太上大道君太上老君
昊天玉皇上帝勾陳天皇大帝北極紫微上
帝南極注生大帝東極救苦青玄上帝承天
效法后土皇地祇上窮圓蓋之髙眞下極方
輿之主宰有靈有聖今古師宗醮筵主宰合
屬眞仙恭望洪慈洞回昭格(臣)等育質三光
造形九炁凡胎尸穢漏質庸虚宿慶彌綸兹
逢道運幸生聖代蚤佩黄裳沐大宥之垂休
覩眞經之輔世叨逢祕檢繆奉丹盟不揆凡
材輙居法任科文肄業香火傾心爲己及人
祈恩請福今有弟子某奉爲仙化本師某早
從師範宗奉仙眞香火雖嚴形神未錬靈根
不固天運有終歸身太隂託形幽夜切恐平
生舉動悞犯眞科抵觸神眀冒干天地違越
禁忌搆此凶衰又恐六甲五行九宫八卦互
爲刑剋莫遂考終又恐先世流殃惡人呪詛
宿𡨚往債結釁所成伏連傳尸新故延染考
氣注訟侵逼魂神魍魎邪精乗爲夭害遷化
以後超度無由恐識滯鬼羣殃延見在是敢
修齋行道歸命至眞仰乞大慈特垂惠澤開
釋幽對超度先師馭日紫霄乗雲丹殿北辭
長夜南上絳宫演三洞之靈文爲太平之教
主圓光附體洞照太空導引世人永超長夜
所冀邊疆靜息風雨均調聖祚延長皇圖永
固弟子某等道念増進心識光明速登玄解
之郷永作人天之庇先師超度塚宅鎭安境
界龍神宫庭土地遷陞階品佑護生靈下窮
幽漠之郷倶被清升之澤上明
天尊大慈之化下副(臣)等祈向之誠謹啓以
聞
　　　十二願
　　　復鑪
謹攝香官使者左右龍虎君侍香諸靈官當
令臣向來清旦行道之所自然生金液丹碧
芝英百靈衆眞交㑹在此香火鑪前當願十
方仙童玉女接侍蘭煙傳臣向來所啓之誠
速逹徑御
至眞無極大道
昊天玉皇上帝
東極救苦青玄上帝(御前)
　　　出堂頌出户
道門科範大全集卷之七十五
道門科範大全集卷之七十六
　上清昇化仙度遷神道場儀
　　臨午行道
　　　陞壇如式
　　　各禮師存念如法
　　　宣衞靈呪
謡歌空洞帝君存壇五帝校録受符三官
備衞四門束魔去奸流鈴擲火隂穢焚殘
身佩金書錬液芝顔玄靈受合心動三關
騎獅跨鶴控龍乗鸞萬星守舍千魔不干
道炁長存萬仙悉安與道合眞
　　　鳴法鼓二十四通
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官合三十六人出出者嚴莊
顯服冠帯垂纓關啓玄壇上地方域神眞臣
今臨午行道謹奉爲入意其諸情烟巳録奏
聞願得
太上十方至眞道炁靈寳瑞光下降流入臣
身中令臣所啓速逹徑御
太上無極大道
昊天玉皇上帝
東極救苦青玄上帝(御前)
　　　請稱法位
具位(臣)某與合壇官衆等謹同誠上啓
虚無自然元始天尊太上大道君太上老君
昊天玉皇上帝勾陳天皇大帝北極紫微上
帝南極注生大帝東極救苦青玄上帝承天
效法后土皇地祇十方太上靈寳天尊諸天
天尊諸天上帝上清日月星斗河漢羣眞三
官四聖五師三省眞君九天天曹諸位眞君
歷代傳宗啓教諸大師眞雷霆神虎天醫諸
司官將太上諸階經籙中仙官將吏天下名
山洞府得道神仙地府酆都大帝幽隂聖衆
水府扶桑大帝閬苑眞仙人元五嶽五天聖
帝酆都地祇合干元師太歳土火温司聖衆
州縣城隍之神當境廟社神祇福庭土地眞
官法壇諸司官將三界提魂攝魄神吏四界
直符功曹使者謄奏俵錢神吏醮筵主宰一
切眞仙恭望洪慈洞垂昭鑒(臣)等擢形中土
禀質常倫宿福所鍾遭逢道運得以凡賤參
奉正眞錬氣凝神動虧眞寂遊心屬想未
契玄虚今有弟子某師弟相依皆資昔㑹恩
均覆載分等生成仙化昇沉自冝薦舉事存
明誥敢奉丹誠瀝懇玄津冥祈景佑今奉詞
㫖敢不上聞
　　　宣詞
按如詞言誠深追慕弟子某以仙化本師某
昔禀玄猷棲神道域而善功未箸仙扎無名
脩短有期奄從常數追傷痛悼彌切誠祈䖍
備壇場奉修齋直(臣)等謹爲考諸儀訓廣作
津梁俾兹滅度之魂出彼輪廻之域以今臨
午行道請法衆等運兹初捻上香願此香烟
騰空徑上供養
大道三尊(臣)等至心皈身皈神皈命以是功
德上祝
皇帝萬壽宗社隆昌祚曆遐長寰區清晏三
師九祖天下人民玄貺所覃並登眞道今故
燒香自皈依
道尊大聖衆至眞之德得道之後昇入無形
和與道合眞
以今臨午行道請法衆等運兹二捻上香願
此香烟騰空徑上供養
太上尊經(臣)等至心皈身皈神皈命以是功
德歸流仙化道士某消釋罪尤觧除過謫出
九幽之府離五苦之庭輪轉受生常承福果
終得仙道長樂無爲遐及幽沉漙該動植九
圍之内庶類之中頼此鴻休成臻道化令故
燒香自皈依
經尊大聖衆至眞之德得道之後昇入無形
和與道合眞
以今臨午行道請法衆等運兹三捻上香願
此香烟騰空徑上供養
太上三師(臣)等至心皈身皈神皈命以是功
德歸流弟子某等眞炁潜資至人降接内凝
沖素外却凶邪北宫續易盡之年南府法長
生之籍𡨚仇銷解債訟和平九族親姻普天
民庶幽明動植巨福均霑今故燒香自皈依
師尊大聖衆至眞之德得道之後昇入無形
(和)與道合眞
　　　懴方命魔歩虚三禮
　　　重稱法位
具位(臣)某與合壇官衆等謹重誠上啓
虚無自然元始天尊太上大道君太上老君
昊天玉皇上帝勾陳天皇大帝北極紫微大
帝南極注生大帝東極救苦青玄上帝承天
效法后土皇地秖上窮圓蓋之髙眞下極方
輿之王宰有靈有聖今古師宗醮筵列班一
切眞仙恭望洪慈洞回淵鑒(臣)等幸以福縁
得參眞化仙經祕篆早遂禀修竊按眞經深
明旨教師恩至重義等天親生化轉輪當嚴
薦奉今有祈向敢不謄聞弟子某伏爲仙化
本師某往以善因獲叅眞品佩奉髙妙宗仰
正眞而仙品未充塵勞未靜遽纒疾厄遂至
淪亡雖常數之有終由後人之貽釁追悔莫
及荼毒難任深憂積集之愆尚累超昇之便
欲求懴悔以福幽明弟子某等伏自積劫以
來受生之後上悖君父不孝尊親就僞棄眞
背師欺友或殺生殘忍戕害無辜妬𡜍賢良
輕淩親屬或噉食物命咀嚼葷辛竊弄寳經
評論仙聖忽畧四大穢慢三光呪詛神明自
欺形影或妄傳經教輕泄天書不合典儀犯
千天憲或愛人𧵥信施用不公榮潤巳身支
贍親黨或破齋毀戒有犯玄科下負人倫上
違經籙名書黒簿功落青編惡至滅身禍延
師表冥冥長夜精爽何之非自首陳何能升
濟以今修齋行道悔過知非存殁罪愆咸希
除蕩伏願至眞大道無上衆尊告下酆都岱
宗二十七獄隂陽水火百二十曹削除七世
以來生死罪對得居寛縱放赦形魂託生中
華受氣智慧宗奉玄科振揚法音爲人天師
證虚無道次願
帝王萬壽臣佐一心四海同文八紘共軌三
塗六趣九夜重冥覩見光明免諸罪惱蝖飛
蠢動率土普天同頼洪恩咸升福岸上明
天尊大慈之澤下副(臣)等懴謝之誠謹啓以
聞
　　　十二願
　　　復鑪
謹攝香官使者左右龍虎君侍香諸靈官當
令臣向來臨午行道之所自然生金液丹碧
芝英百靈衆眞交㑹在此香火鑪前當願十
方仙童玉女接侍蘭烟傳臣向來所啓之誠
速逹徑御
太上無極大道
昊天玉皇上帝
東極救苦青玄上帝(御前)
　　　出堂頌出户
道門科範大全集卷之七十六










道門科範大全集卷之七十七
　上清昇化仙度遷神道場儀
　　晚朝行道
　　　法事陞壇如式
　　　各禮師存念如法
　　　宣衞靈呪
神光朗耀瑞氣帀旋箕斗映輝芝宇晏然
玉眸含眞寳壇純乹變夜作晝回子午前
太華流珠丹鳳飛玄息魔滅奸髙歩祥煙
天眞普集齊到帝前與道合眞
　　　鳴法鼔二十四通
無上三天玄元始三炁太上道君太上老君
召出臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官合三十六人出出者嚴莊
顯服冠帶垂纓關啓玄壇土地方域神眞臣
今落景行道謹奉爲入意其諸情悃巳録奏
聞願得
太上十方至眞道炁靈寳瑞光下降流入臣
身中令臣所啓速逹徑御
太上無極大道
昊天玉皇上帝
東極救苦青玄上帝(御前)
　　　請稱法位
具位臣某與合壇官衆等謹同誠上啓
虚無自然元始天尊太上大道君太上老君
昊天玉皇上帝勾陳天皇大帝北極紫微大
帝南極注生上帝東極救苦青玄上帝承天
效法后土皇地祇十方太上靈寳天尊諸天
天尊諸天上帝上清日月星斗河漢群眞三
官四聖五師三省眞君九天天曹諸位眞君
歷代傳宗啓教諸大師眞雷霆神虎天醫諸
司官將太上諸階經籙中仙官將吏天下名
山洞府得道神仙地府酆都大帝幽隂聖衆
水府扶桑大帝閬苑眞仙人元五嶽五天聖
帝酆都地祇合干元帥太歳土火温司聖衆
州縣城隍之神當境廟社神祇福庭土地眞
官法壇諸司官將三界提魂攝魄神吏四界
直符功曹使者謄奏俵錢神吏醮筵主宰合
座眞仙恭望洪慈洞垂淵鑒(臣)等宿荷玄恩
禀以正氣歸依道化參習真風祕訣真文靈
科妙典得諧披盻天澤弘深而弟子某以師
匠之親昔縁運㑹道科所重真訓所先生死
降升更相度脫今奉詞旨敢不上聞
　　　宣詞
按如詞言誠深追慕竊慮先師奄從仙化神
識何之光景奔流音容遼絶向以生長濁俗
栖息玄門功行未圓修持多曠難超道域尚
阻幽途身謝三官受嬰衆苦緬惟幽夜悲痛
寔深臣等輙按典儀謹相𢹂率遵承科範宗
奉正眞仰憑開度之恩願報生成之力精嚴
香火冀表梯航滌慮冥心䖍修齋直以今落
景行道請法衆等運兹初捻上香願此香烟
騰空徑上供養
太上三尊臣等皈身皈神皈命以是功德歸
流宗祧社稷列聖尊靈浮灝氣於九清駕卿
雲於八極垂休介福保國寧人
皇帝北極延祥南山等祚寰瀛康泰中外輯
和朝有賢良野無遺逸萬方順化同契無爲
今故燒香自皈依
道尊大聖衆至眞之德得道之後昇入無形
(和)與道合眞
以今落景行道請法衆等運兹二捻上香願
此香烟騰空徑上供養
太上尊經臣等皈身皈神皈命以是功德上
資先師某伏願真乗導衞至聖保持浴神流
火之庭錬魄洞陽之境叅眞玉闕受號珠宫
賛大道之慈風啓群生之慧路及九玄七祖
經籍度師保舉監盟山棲同志俱霑勝澤並
陟真階今故燒香自皈依
經尊大聖衆至眞之德得道之後昇入無形
(和)與道合眞
以今落景陞壇行道請法衆等運兹三捻上
香願此香烟騰空徑上供養
太上三師臣等皈身皈神皈命以是功德歸
流弟子某家億曽萬祖親縁眷屬普及幽明
存者承福祐之資殁者獲昇遷之澤洎乎周
天八極動植含靈九夜三途遊魂滯魄荷太
上宣慈之貺沐天眞濟㧞之恩克遂逍遥永
荷貞吉今故燒香自皈依
師尊大聖衆至眞之德得道之後昇入無形
和與道合眞
　　　懴方(東青西素南丹/北冥三時通用)
(臣)等伏聞至道玄通隨機赴感天尊廣濟應
念垂慈悔謝則三業消清懴除則九泉開泰
(臣)等以今轉經行道歸命
十方無極太上靈寳天尊三光五嶽三河四
海三十六部尊經奉爲弟子某以先師某謝
絶世塵遷升真路仰慮前縁往劫此世以來
行教立功宣科濟俗違越禁戒負犯幽明傳
法修身逾眞忤聖後學爽金繒之信師資罹
輕泄之辜功過相因愆尤未解因今懴悔咸
乞蕩除伏願上聖弘慈至眞玄鑒告盟三界
敕勒四司五帝開恩三官赦罪地無報對水
絶盟言永出輪廻克昇長樂刋功帝簡垂祐
法門六道三塗同臻勝善禍沉九夜福起十
方率土普天咸登壽域得道之後昇入無形
(和)與道合眞
　　　歩虚三禮
　　　重稱法位
具位(臣)等與合壇官衆等謹重誠上啓
祖師三清玉帝昊天玉皇上帝十方三界一
切眞靈恭望洪慈普回昭鑒(臣)等夙荷玄休
早依道化參修大法佐國度人緬惟稟奉之
初實自師資之力而跡隨塵染身逺林泉乏
棲神養素之功虧利物濟時之效感通誠寡
憂惕常深弟子某竊惟先師某開濟恩深師
尊義重幽明有隔親奉無階惟罄齋誠仰伸
崇薦㐲慮粤從曩劫以洎此身生化以來功
過參積或含慈拯物演教度人違負經科冒
犯禁戒或施行道法抑徇人情乗勢愛憎妄
生嫌恨或興修觀宇遏水穿山驚駭龍神損
伐林木彼成此廢功立過生或傳法授經不
依年限慈能累道善必成非五帝四司未蒙
原赦三官九府猶繫罪名拘閉幽關無由遷
㧞以今修齋行道謝過希恩無量罪條將希
原宥伏願三尊大聖應感眞靈降罔極之恩
赦無涯之咎事無巨細咸乞蕩除即使名度
朱陵釁消黒簿太隂受錬丹霍遷神輪轉福
階登眞證品克臻道果永出化機前代今生
億曽萬祖存亡受福動植霑榮流向法門垂
休後學大弘神化常轉法輪臣等所謝所祈
仰通玄鑒殃消昔劫福降今辰上願國祚延
長帝王萬壽乾坤交泰日月貞明風雨順常
星辰合度干戈弭戢糓稼豐登歳有禎祥時
無疵癘幽明開泰蠢動安全普及含生俱契
常道上明
天尊大慈之澤下副臣等歸命之誠謹啓以
聞
　　　十二願
　　　復鑪
謹攝香官使者左右龍虎君侍香諸靈官當
令臣向來落景行道之所自然生金液丹碧
芝英百靈衆眞交㑹在此香火鑪前當願十
方仙童玉女接侍蘭烟傳臣向來所啓之誠
速逹徑御
太上無極大道
昊天玉皇上帝
東極救苦青玄上帝(御前)
　　　出堂頌
　　　出戸

道門科範大全集卷之七十七

















道門科範大全集卷之七十八甲七
　上清昇化仙度遷神道場儀
　　設醮行道
　　　法事陞壇如式
　　　各禮師存念如法
　　　宣衞靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飈散景飛騰太空
出入冥無游宴十方五雲浮蓋招神攝風
役使萬靈上衞仙公與道合眞
　　　鳴法鼔二十四通
　　　發鑪
無上三天玄元始三炁太上道君太上老君
召岀臣等身中三五功曹左右官使者左右
捧香驛龍騎吏侍香金童傳言散花玉女五
帝直符直日香官合三十六人出出者嚴裝
顯服冠帶垂纓關啓玄壇土地方域神眞臣
今設醮延眞燒香行道謹奉爲入意其諸情
悃巳録奏聞願得
太上十方至眞道炁靈寳瑞光下降流入臣
身中令臣所啓速逹徑御
太上無極大道
昊天玉皇上帝
東極救苦青玄上帝御前
　　　請稱法位
具位(臣)某與合壇官衆等謹同誠上啓
虚無自然元始天尊太上大道君太上老君
昊天玉皇上帝勾陳天皇大帝北極紫微大
帝南極注生大帝東極救苦青玄上帝承天
效法后土皇地祇十方大上靈寳天尊諸天
天尊諸天上帝上清日月星斗河漢群眞三
官四聖五師三省眞君九天天曹諸位眞君
歷代傳宗啓教諸大師眞雷霆神虎天醫諸
司官將太上諸階經籙中仙官將吏天下名
山得道神仙地府酆都大帝幽隂聖衆水府
扶桑大帝閬死眞仙人元五嶽五天聖帝酆
都地祇合干元帥太歳土火瘟司聖衆州府
城隍主者當境廟社神祇福庭土地眞官法
壇諸司官將三界提魂攝魄神兵四界直符
功曹使者謄奏俵錢神吏醮筵主宰一切眞
仙恭望洪慈洞垂昭鑒臣等伏聞寳珠傳道
難明喜慶之言玉局授經大啓流行之誓師
資踵繼今古燈傳自天上而逹人間法固分
於精奥惟髙眞之與初學勢赤異於仙凡均
稱此道之有傳超出化機之能幾弟子某奉
爲先師某忽驚處順恐未超升仰託醮功上
干道化陳苾芬之嘉薦敝圭潔之靈場傒望
眞逰鑒觀昭事瓊輪羽蓋泛灝氣於清空月
帔星冠介泬寥於午夜企百靈之交㑹指九
夜之仙津(臣)與衆等不任瞻望激切延請之
至祇迎聖馭
　　　降皇上茶初獻散花
　　　再稱法位
具位(臣)某與合壇官衆等謹重誠上啓
九清上聖三洞師尊十方三界一切眞靈恭
望洪慈洞回淵鑒(臣)聞混元函谷控白鹿以
西升黄帝鼎湖駕髯龍而髙舉莫不以長生
爲本却死爲先且斯道之髙玄係志人之叅
究然功難製錦喻起繫風旣不勤於用心豈
能專於抱一放懷慾境任意麈縁嗜好日深
衰敗時積氣亡液漏血滅骨枯旣道運之漸
凋必生縁之加促弟子某奉爲先師某生逢
景運名繫玄門經教雖叅氣形未錬忽隨化
而暫滅恐積行之多違仙品未𠑽生方尚阻
仰惟
天尊設教太上垂科有仙度昇天之儀有錬
化生尸之法使神昇上界魂超太隂早入仙
源逺辭冥謫是敢歸憑至道建立齋功因清
浄之鶴袍扣巍峩之虎闕風飄清㖵繞容曵
之雲旗露挹芳罇瑩輝華之蘭席(臣)等存神
天界端簡夜壇謄執本之哀悰格蓋髙之睿
鑒濫司關奏職在升聞設醮必詞謹當宣奏
　　　宣詞
按如詞言誠深追慕諒必塵於天聽願加憫
於幽途大施渙汗之恩廣作津梁之路伏念
近化某自從歷却洎于此身住世以來所犯
之罪六情染累三業縈牽是乃反非功不補
過或傳經授道乖越明科或怨法咎師犯千
天憲違明眞科典三元品文身没幽關受諸
報對無邊過咎難以備陳以今歸命諸天投
哀上聖罪無巨細咸乞蕩除開度窮魂出離
幽苦錬神丹霍受化福堂蛻骨成仙飡霞吸
景累修不怠積學成眞漸陟虚無不淪生滅
分身散景出有入無與道合眞體玄接物三
師玄祖超證仙班九世先亡升騰天路庶獄
咸消於慘毒三塗悉能於䮠馳六趣清升四
生均利(臣)與衆等無任告眞㧞亡之至酒陳
亞獻
　　　散花
　　　重稱法位
具位臣某與合壇官衆等謹䖍誠上啓
三清上聖十極妙有髙眞合壇應感一切眞
靈㐲以滅迹去世雖人道之有終反胎藏形
由仙功之未滿託質太隂之室馳心浩劫之
家伏聞太上垂科有鍊化生尸之法高眞演
教有仙度升天之符使形神復返於霄途俾
體魄不拘於地府五帝衞護三界司迎歷劫
流通仙家傳授今有某追惟師匠建立齋功
輙恃洪慈求蠲往過恐先師某身叅大法崇
奉多違名係仙曹修行中廢積集罪咎坐致
終亡青簡落名冥官執過天門障塞地户淹
留蒿里幽祇横生拘録仰希大宥昭洗宿殃
敕下三官吿盟五帝舉善輟惡起死廻骸使
翥景星衢逰神洞府積功而超六慾證道而
化羣迷均善利於先曽覃餘休於後葉然後
弟子某等安居樓觀克世冠裳驅塜宅之凶
邪却他人之妬𡜍法燈相續邁陶陸之清修
眉壽無期追松喬之久視世羅盡解道念長
新無忌利物之心上廣好生之化臣與衆等
不任再三祈請之至有酒盈樽謹伸三獻
　　　散花祝眞文宣䟽
具位(臣)某謹重誠上啓
九清上皇十極髙眞三界應感一切眞靈臣
等今則四弘誓滿六度功圎濟濟仙儀儼鸞
驂於空際詵詵法從整鶴轡於離庭仙梵停
音清香罷祝天浮瑞氣映寳座之玲瓏月散
餘輝滿花壇之皎潔企天光而依戀憫泉路
以傾䖍願賜優容俾倍扈從使先化本師某
齎持玉簡驂侍丹輿飄𥚑碧落之庭飛歩朱
陵之府金書滌慮挹道潤於中衢玉液䟽神
契德流於上善均沐玄祖覃福門人惠澤所
霑羣生咸遂(臣)等不任依戀之至誠惶誠恐
稽首頓首再拜奉辭
聖駕
　　　十二願
　　　復鑪
謹攝香官使者左右龍虎君侍香諸靈官當
令臣向來設醮延眞之所自然生金液丹碧
芝英百靈衆眞交㑹在此香火爐前當願十
方仙童玉女接侍蘭煙傳臣向來所啓之誠
速逹徑御
至眞無極大道
昊天五皇上帝
東極救苦青玄上帝(御前)
　　　送聖化財回向



道門科範大全集卷之七十八
道門科範大全集卷之七十九(八十/同卷)甲八
　　　廣成先生杜光庭剛
　東嶽濟度拜章大醮儀
　　　陞壇法事如式
　　　庭參
具位(臣)某等謹焚道香德香無爲自然香䖍
誠啓請
虚無自然金闕七寳上帝東宫教主太乙救
苦天尊傳經演教歷代師眞東嶽泰山天齊
仁聖帝淑明皇后太子貴妃殿上炳靈公西
齊靈王嶽下文武考校一切曹僚三界應感
一切眞靈悉仗眞香普同供養(臣)等伏以無
私洪覆雖持變化之權有生羣黎不無仁鄙
之異霄壤相去八萬里在庶品難以周知境
域肇有十二州實鬼神司其封守察知作善
而作惡用是主死而主生苟懐畏懼之心當
盡皈投之志冐罪奏爲宣意其諸情悃巳對
敷宣伏願天齊仁聖帝洪恩下沛誠有感而
遂通聖眷俯臨神無方而來應擁群司而雷
監同衆聖以雲臨暫離喬嶽之居降赴香筵
之請憫見世㗸哀之志㧞巳亡負罪之魂俾
得脫於幽牢庶獲登於道岸今則壇場肇啓
儀範初行引領旣切於瞻依注想實深於如
在惟企仙游之至克諧齋事之成臣等下情
無任啓請之至以聞
　　　說戒
科曰道以齋爲先蓋古者祭祀必有齋齋必
有戒先戒而後齋所謂七日戒而三日齋也
散齋七日謂之戒戒者所以恭依凖繩不犯
非僻動遵戒律無有愆違也致齋三日謂之
齋齋者所以齋潔心神清滌思慮專致其精
而求交神明也周官太宰之職祀五帝則掌
百官之誓戒前期十日帥執事而卜日遂戒
又以大司㓂蒞誓百官戒于百族夫以太宰
掌治之官戒之所以重其事以大司冦掌刑
之官蒞之所以致其嚴禮記郊特牲亦言卜
郊之日王立於澤親聽誓命受教諌之義也
獻命庫門之内戒百官也太廟之命戒百姓
也古人求交於神明嚴其戒重其齋如此故
祀圓丘而天神降祭方澤而地祇出格祖廟
而鬼神享雖然爲祭祀之齋非心齋也昔顔
回受祖於夫子自謂不飲酒不茹葷者數月
而夫子未許之以心齋欲其無聽之以耳而
聽之以心無聽之以心而聽之以氣氣者虚
而待物惟道集虚虚者心齋周易有云聖人
以此洗心退藏於宻齋戒以神其德蓋賢人
受道於聖人而聖人與神明合德者必心齋
而得道故知祭祀之際而後可以求心齋則
神明生與道合矣後世道家設醮而謂之齋
蓋以五經所載祭祀之齋異名而同歸其致
一也今則東嶽之齋上請九品髙眞降臨壇
位天齊仁聖帝省覽齋功感格冥司拯㧞罪
魂天神於此而降地祇於此而出人鬼於此
而享今因齋而說戒合壇之人先受戒約一
歷耳根永爲道種即當檢束身心屏絶外念
存想至眞使啓奏得行祈禱必應矣天尊所
言眞科所傳今舉七條衆當信受
第一戒者不得殺害憫念有情如己身命殺
　生之人有六種報一者短命二者多病三
　者醜陋四者形殘五者地獄苦報六者受
　六畜身償他骨肉今者不得於道場前後
　殺害衆生
第二戒者不得嗜酒嗜酒之人有四種罪一
　者見世妨失二者善法不行三者多生睡
　眠四者顚狂昏亂今者不得於道場中嗜
　酒淫逸觸忤髙眞
第三戒者不得生叛背心言不忠直不忠之
　罪有五種報一者見被苦刑二者破家滅
　族三者處地獄報四者得虎狼身五者生
　在邊地心無自在今者於道場中常行忠
　直以俟藻鑒
第四戒者不得無孝順心違逆父毋不孝之
　罪有五種報一者王法所加二者有情棄
　簿三者地獄受苦四者受烏梟身逓相殘
　害五者旣反人身貧寒困苦今者聞戒之
　後常持孝心以俟天聽
第五戒者常行慈心若見衆生臨命終時爲
　作功德昆蟲草木尤不可傷愛老憐貧漙
　度一切使不虚今日道場聽聞戒法之命
第六戒者不得誹謗三寳及有道師尊乃至
　在家出家一切道像誹謗之罪有四種報
　一者常遭惡疾二者死拘幽夜三者舌根
　乖踈四者常值𡨚家人不愛敬今者身遇
　說戒之後常當恭敬三寳積行累功
第七戒者今日道場之中常當恭敬不得懈
　怠當須勉勵内外精勤日夜乹乹毋急毋
　忽勤則利有怠則利無目利利他便趍眞
　極
　巳上七戒合道場人能持否
天尊言大道弟子受眞戒者次當發願使我
戒根牢固如崑崙山戒行端嚴如玉京殿戒
光明照知日月珠勤行精進安樂道場至眞
三清爲我本源以戒爲師無䧟邪教昔有道
士二萬六千人持奉經戒專心不退依法修
行十二年中地司保舉諸天奏名一百年中
白日昇天又有七萬二千女子不奉經戒反
行毀謗見世受苦死入九幽是知奉戒功德
不可思議破戒惡業難獲赦原況今日道場
專以解過滌愆㧞亡度死持戒修齋尤當精
進諸天童子金剛神王三界五帝神仙兵馬
皆來侍衞況泰山之中有三宫空洞之天神
房阿閤金床玉几皆群仙所集若能恪遵上
件戒法則東嶽司命上卿佑聖眞君與百靈
衆眞降臨道場紀録齋功原赦罪魂若怠慢
不恭破齋壞戒不足以濟度先亡轉爲地官
所罰當受風刀之苦同壇之士審而行之(臣)
等無任激切之至謹啓以聞


道門科範大全集卷之七十九










道門科範大全集卷之八十
　東嶽濟度拜章大醮儀
　　啓壇行道
　　　法事陞壇如式
　　　各禮師存念如法
　　　宣衞靈呪
　　　東方
九炁青天明星大神煥照東郷洞映九門
轉燭陽光掃穢除氛開明童子號曰玄卿
備衞我軒上對帝君收魔束妖討捕兇群
奉承正道赤書玉文九天符命攝龍驛傳
普天安鎮我得飛仙與道合眞
　　　南方
三炁丹天煥景流光熒星轉燭洞照太陽
上有赤精合契虚皇開明童子號曰華房
總綂火兵備守玉堂軒邪束妖剪截魔王
北帝所承風火莫當流鈴交煥翊衞壇場
正道流行敢有巴狂我享上功坐運魁罡
億劫長存保天無疆與道合眞
　　　西方
七炁素天太白流精光耀金門洞照太冥
中有素皇號曰帝靈保神安鎮衞我身形
斷絶邪源王道正明宫殿整肅三景齊并
道合自然飛昇紫庭靈寳符命普惠萬生
元皇正炁來合我身功加一切天地咸寧
與道合眞
　　　北方
五炁玄天元始徘徊辰星煥燦光耀太微
黒靈尊神號曰層威統冠飛天仙裙羽衣
備衞五門檢精捕飛敢有干試豁落斬摧
玉符所告神鎮八威邪門閉塞正道明開
映照我身三光同輝䇿空駕浮舉形仙飛
與道合眞
　　　中央
一炁黄天調理軋坤陶鎔隂陽總綂玄眞
鎮星吐輝流煥九天開明童子號曰天璘
元炁陽精熖上朱煙洞照天下及臣等身
百邪摧落殺鬼萬千中山神呪普天使然
五靈安鎮身飛上仙與道合眞
　　　鳴法鼔二十四通
　　　發鑪
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神眞臣今
陞壇行道謹奏爲宣意其諸情悃巳録告聞
願得太上十方至眞道炁靈寳端光下降流
入臣身中令臣所啓速逹徑御
太上無極大道昊天金闕玉皇上帝(御前)
　　　請稱法位
具位(臣)某等謹同誠上啓
虚無自然金闕七寳上帝東宫教主太乙救
苦天尊傳經演教歷代師眞東嶽泰山天齊
仁聖帝淑明皇后太子貴妃殿上炳靈公西
齊靈王嶽下文武考校一切曹僚三界應感
一切眞靈咸望洪慈俯回清鑒(臣)聞七竅鑿
而混沌死有情皆爭五綦至而淫僻生無主
乃亂在旣繁而旣庶將孰主而孰張人君奉
天道以建邦必分之於牧伯藩屏上帝握化
權而御物實付之於嶽瀆神祇故主聖臣賢
之任操賞罰以御其生在天地神祇之靈方
録功而制其死式俾積善積惡之衆無逃一
生一死之機明旣有於人非幽必罹於鬼責
故護短飾非者邦刑所不免則藏奸匿慝者
天罰所必加懲愆首過者亦爲國法之含容
請命求哀者必在冥司之解釋爰有崇眞之
醮實勤悔過之誠稽首震方皈心嶽帝願託
仁慈之鑒廓開赦宥之門察凡懇於今辰㧞
罪魂於長夜所啓玄感上御
至眞無極道前
　　　懴悔三啓三禮
(臣)謹䖍誠上啓
虚無自然金闕七寳上帝東宫教主太乙救
苦天尊傳經演教歷代師眞東嶽泰山天齊
仁聖帝淑明皇后嶽下文武考校一切曹僚
三界應感一切眞靈願啓洪慈俯昭丹懇(臣)
聞木旺東方實謂藏魂之地山臨魯國尤崇
望祀之儀冠五嶽以獨尊總百神而爲貴考
慱物之志名尤重於天孫按風俗之通文有
藏於金匱壽分修短驗武帝探冊之祥簿有
職司見吉礐迓吏之至信禀生於衆庶皆係
命於嶽靈所由始而所由終亦主生而亦主
死二十四獄常紏惡以詰奸八十六司必紀
功而書過用罄皈依之志追思往逝之魂慮
因處世之艱危或染多生之罪垢一入狴牢
之内難免拘囚頻嬰捶楚之苛不勝痛酷用
希恩而解釋式致敬以禱祈(臣)等即事有初
啓壇伊始式准天尊之如命敬宣醮主之詞
誠啓壇詞文謹當宣奏
　　　宣詞
諦詳詞語深可悲哀蓋哀死而悼亡遂披肝
而瀝膽深慮罪愆之久積魂繫隂司或因按
牘之未明辱從獄卒用陳情而控告祈垂聽
以哀矜洗滌愆非憐其不覺而不悟曲從凡
悃知其克敬以克親風馬雲車俯齋壇而下
降霓旌絳節迓仙馭以來臨仰望眞慈下資
冥福(臣)等恪因淨宇肇舉洪儀伏乞
太上三尊十方衆聖垂神省覧鑒察丹誠乞
敕勒此間土地里域眞官一合同心併力營
衞掃蕩内外清淨壇場降伏妖魔馘滅邪祟
使(臣)等心安神定思念立感啓奏上逹善功
成就無有窒滯所願随心須節次依法行道
續更啓聞
　　　十二願
　　　復鑪
謹攝香官使者左右龍虎君侍香諸靈官當
令臣向來靜夜行道之所自然生金液丹碧
芝英百靈衆眞交㑹在此香火鑪前當願十
方仙童玉女接侍香煙傳臣向來所啓之誠
速逹徑御
至眞無極大道
昊天玉皇上帝(御前)
　　　出堂頌出戸
道門科範大全集卷之八十





道門科範大全集卷之八十一(八十二八/十三同卷)甲九
　東嶽濟度拜章大醮儀
　　清旦行道
　　　法事陞壇如式
　　　各禮師序念如法
　　　宣衞靈呪
青陽虚映耀日回靈神虎辟邪飛天流鈴
摧奸滅試萬魔束形九微廻道八威攝精
千眞校録三元蕩清左嘯中黄右䇿六丁
七轉八合周旋天經聖化巍巍大道興行
慶雲流布合景黄庭與道合眞
　　　鳴法鼔二十四通
　　　發鑪
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神眞臣今
清旦行道謹奏爲(宣意)其諸情悃巳録告聞
願得太上十方至真道炁靈寳端光下降流
入臣身中令臣所啓速逹徑御
太上無極大道
昊天金闕玉皇上帝(御前)
　　　請稱法位
具位(臣)某等謹䖍誠上啓
虚無自然金闕七寳上帝東宫教主太乙救
苦天尊傳經演教歷代師眞東嶽泰山天齊
仁聖帝淑明皇后太子貴妃殿上炳靈公西
齊靈王嶽下文武考校一切曹僚三界應感
一切眞靈咸望洪慈俯昭丹懇(臣)聞五明官
内天尊深憫於輪廻東極官中太乙常救於
苦趣蓋爲黔𥠖之昧道不知天地之貴人隨
欲海之漂流逐愛河而沉溺罪根巳積業綱
難迯因貪生而喪生由求苦而得苦一辭人
世長繫隂司故太上開濟度之門惟眞格有
薦㧞之品許歸誠而懴罪得解考以超昇俗
累永除難免根塵之六沖科廣被必聞赦宥
之三豈不矜恤於蠢愚尚可深懷於悔過奉
道某㗸哀茹苦瀝血輸誠嘆巳切於逝川念
更深於幽圄仰惟嶽府實收召於亡魂恭啓
齋壇冀感通於帝意備著詞旨敢不上聞
　　　宣詞
按如詞言深切哀憫蓋送死可名於大事且
臨喪必倍於哀情雖亡者不可復追夜舟難
守然存者實懷思感齋悃方伸深惟管攝之
冥司實係崇髙之岱岳恐尚嬰於縲紲當廣
設於津梁曲盡精誠冀蒙鍊度以今清旦朝
元行道請法衆等運兹初捻上香願此香煙
騰空徑上供養
玉清聖境元始天尊十方道寳(臣)等皈身皈
神皈命以是功德上祝
今上皇帝(陛下)就如堯日八方均被於照臨
歌詠舜風萬類悉臻於繁阜兵不用而干戈
偃息刑不試而囹圄空虚德惟廣於好生域
盡臻於仁壽黄旗南運瑞氣長垂於斗牛青
海西還哭聲無聞於戰鬼敷錫五福皆爲有
道之民泰治萬年永保無疆之曆今故燒香
自歸依
道尊大聖衆至眞之德得道之後昇入無爲
(和)與道合眞
(臣)聞珠口集眞格日月之停景洞章嘯咏致
山嶽之吞煙惟因流響之雲營能感遊空之
仙聖以今清旦朝元行道請法衆等運兹二
捻上香願此香煙騰空徑上供養
上清眞境靈寳天尊無上經寳(臣)等皈身皈
神皈命以是功德歸流醮主某等住宅太嵗
尊神逐隅支干禁忌門丞户尉月煞日逰不
貽悮犯之殃並與寧居之慶亦罔恫而罔怨
各來顧以來歆格猶可以度思聽每聞於介
福今故燒香自歸依
經尊大聖衆至眞之德得道之後昇入無形
(和)與道合眞
(臣)聞誦九天之寳章得三官之考筭披三洞
之科典致百靈之護持倘依大範之巍巍必
膺遐福之簡簡以今清旦朝元行道請法衆
等運兹三捻上香願此香煙騰空徑上供養
太清仙境降生天尊十方師寳(臣)等皈身皈
神皈命以是功德歸流醮主某等合門昌盛
舉族繁榮冝家必詠於桃夭有子常歌於芣
苢禍殃掃蕩若霧捲以氷消福慶増隆如嶽
停而川至明經入仕者速升於青紫服田力
穡者累溢於倉箱式彰善積之家不憂鬼瞰
其室今故燒香自皈依
師尊大聖衆至眞之德得道之後昇入無形
(和)與道合眞
　　　懴方三啓三禮
具位(臣)某等謹同誠上啓
虚无自然金闕七寳上帝東宫教主太乙救
苦天尊傳經演教歷代師眞東嶽泰山天齊
仁聖帝淑明皇后太子貴妃殿上炳靈公西
齊靈王嶽下文武考校一切曹僚三界應感
一切眞靈咸望洪慈俯昭丹懇(臣)聞哀死事
亡要篤如存之志履霜濡露必懷追往之心
書籍滿牀驗手容而可想桮棬在案知口澤
之猶存昔處生前要知其疾痛痾癢今居没
後敢忘其拘滯沉迷路隔幽明苦惱雖難於
代受情縁親愛薦嚴專務於追修神莫大於
嶽宗權常司於鬼録每察知於功過式兼制
於死生深惟往逝之魂愆尤難免恐在拘囚
之地解脫無由用罄凡誠仰祈善貸洗罪名
於黒簿煉生質於黄華速出泉關早登道岸
上明
天尊大慈之澤下副(臣)等皈命之誠謹啓以
聞
　　　十二願
　　　復鑪
謹攝香官使者左右龍虎君侍香諸靈官當
令臣向來清旦行道之所自然生金液丹碧
芝英百靈衆眞交㑹在此香火鑪前當願十
方仙童玉女接侍蘭煙傳(臣)向來所啓之誠
速逹徑御
至眞無極大道
昊天玉皇上帝(御前)
　　　出堂頌出戸
道門科範大全集卷之八十一





道門科範大全集卷之八十二
　東嶽濟度拜章大醮儀
　　臨午行道
　　　法事陞壇如式
　　　各禮師存念如法
　　　宣衞靈呪
丹靈朱火炎霞激風赤輪剛運天光八衝
迸威包羅交變萬方流金豁落群魔滅蹤
辟奸破妖明耀元功金符召制躡雲䇿龍
瑶歌慶㑹散花太空神化冥運四極安隆
伏御帝前罔有不恭與道合眞
　　　鳴法鼓二十四通
　　　發鑪
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神眞臣今
臨午行道謹奏爲宣意其諸情悃乙録告聞
願得太上十方至眞道炁靈寳瑞光下降流
入臣身中令臣所啓速逹徑御
太上無極大道
昊天金闕玉皇上帝(御前)
　　　請稱法位
具位(臣)某等謹䖍誠上啓
虚無自然金闕七寳上帝東宫教主太乙救
苦天尊傳經演教歷代師眞東嶽泰山天齊
仁聖帝淑明皇后太子貴妃殿上炳靈公西
齊靈王嶽下文武考校一切曹僚三界應感
一切眞靈咸望洪慈俯垂丹懇(臣)聞處震卦
而爲大塗固當出萬物之首登泰山而小天
下亦常居群祀之先東乃始生之方岱爲管
攝之地生必東首昔人知向背之冝氣起東
隅造物全温厚之致固知嶽帝之德實符天
道之仁德本好生必欲赦除於有罪仁惟濟
衆豈不廣布於洪恩旣司出入之機寔制短
長之命苟有皈眞而向道必蒙釋死以興生
況死者人之所甚哀懼久淪於長夜而生者
人之所大欲願長處於明時況身有善惡之
殊故享年有夀夭之異跡巳絶於人世遽至
殂亡魂必往於岱宗未蠲罪累須與求哀而
懴悔未能補過以滌除奉道某家哀死悼亡
感今懷昔念重泉之頓隔無計攀援惟妙道
之可憑仰干超度爰企升中之地廣開解厄
之門于時陽景方中盡幽遐而徧照晝漏停
午肅壇陛以無塵想衆聖之來臨顧凡情之
上逹大頒善利速度亡魂臨午詞誠謹當宣
奏
　　　宣詞
按如詞旨深切悲哀(臣)聞薤露易晞悲傷莫
及樹風不靜慘怛難言深慮亡者陽過隂愆
未悟於安存之日神誅鬼責併臨於殞没之
時不見昭昭之人寰惟就冥冥之幽圄爰奉
九眞之妙戒式遵三洞之袐文以今臨午行
道請法衆等運兹初捻上香願此香煙騰空
徑上供養
玉清聖境元始天尊十方道寳(臣)等皈身皈
神皈命以是功德歸流亡人某冀洗多生之
罪獲逢肆眚之恩精誠潜感於帝心曲垂慈
憫祈禱遥聞於天聽俯賜哀矜知其往日之
愚迷許以兹辰之悔悟命獄卒而釋杻械付
司命而守形骸早離幽滯之途即逹逍遥之
境今故燒香自歸依
道尊大聖衆至眞之德得道之後昇入無形
(和)與道合眞
(臣)聞紫戸定録開度長夜之門黄華蕩形鍊
成生身之質自元始之垂教皆無量以度人
以今臨午行道請法衆等運兹二捻上香願
此香煙騰空徑上供養
上清眞境靈寳天尊無上經寳(臣)等皈身皈
神皈命以是功德歸流亡過其等伏願削除
罪簿罷對隂司落滅惡根脫蹤苦趣决山火
不流之獄推雷雨作解之恩身口意之愆尤
即從洗蕩神祇鬼之攝制共賜㴠洪得逢起
死之期俾受更生之化遵逹徃亡之迷路鑒
納哀懇之誠心今故燒香自歸依
經尊大聖衆至眞之德得道之後昇入無形
(和)與道合眞
(臣)聞執圓䂓而主人太皡顯司方之地不崇
朝而徧雨公羊紀觸石之功固惟喬岳之靈
務錫庶民之福以今臨午行道請法衆等運
兹三捻上香願此香煙騰空徑上供養
太清仙境降生天尊十方師寳(臣)等皈身皈
神皈命以是功德歸流亡過某等伏願愛河
靜浪苦海停波曩因淪誘而不知今日見聞
而頓悟嶽靈垂佑浮飛爽於幽𡪹空洞生神
歸混炁於梵輔永脫沉淪之厄速蒙錬度之
恩今故燒香自歸依
師尊大聖衆至眞之德得道之後昇入無形
和與道合眞
　　　懴方三啓三禮
具位(臣)某等謹重誠上啓
虚無自然金闕七寳上帝東宫教主太乙救
苦天尊傳經演教歷代師眞東嶽泰山天齊
仁聖帝淑明皇后太子貴妃殿上炳靈公西
齊靈王嶽下文武考校一切曹僚三界應感
一切眞靈咸望洪慈俯昭丹懇臣聞㑹同五
老常聽法於天尊光照九幽因起請於法解
深憫三塗之厄尤悲五苦之艱考治罪魂則
有巨天力士峻嚴隂獄則有執法神兵劒樹
刀山絶筋折骨護湯鑪炭粉質糜軀鳥啄虵
吞犂耕鋸解如斯苦惱實可嗟吁幸上聖之
大慈與說因縁之起得眞人之垂憫俾知善
行之修率因三業之纒亦自六塵之染觸情
徇意不知石火之難停受報罹殃飜使夜扉
之久閉尚許革心而嚮道皆得解考以條尤
廣造福田必仗琅函之經典稱揚聖號無踰
東極之天尊寔與斷疑惑之根俾獲悟希夷
之理醮官某重念哀方深於死没罪恐積於
生存業網未除法橋難上須憑妙善與滌前
非爰祗肅於齋壇式具嚴於褥禮名先嵩華
常驤首以遐瞻勢面雲亭寔注心而懇禱丹
輿緑輦期飈忽以來臨羽蓋霓旌想葳蕤而
下降洞鑒精忱之意宏開㧞度之門允同救
苦之上眞隨聲應感用濟沉淪之墜魄委順
成形早逢南極之注生兼得北都之部衞漸
階仙路不滯迷途普使存亡均諧利樂上明
天尊大慈之澤下副(臣)等皈命之誠謹啓以
聞
　　　十二願
　　　復鑪
謹攝香官使者左右龍虎君侍香諸靈官當
令臣向來臨午行道之所自然生金液丹碧
芝英百靈衆眞交㑹在此香火鑪前當願十
方仙童玉女接侍蘭煙傳臣向來所啓之誠
速逹徑御
至眞無極大道
昊天玉皇上帝(御前)
　　　出堂頌岀戶
道門科範大全集卷之八十二










道門科範大全集卷之八十三
　東嶽濟度拜章大醮儀
　　晚朝行道
　　　法事陞壇如武
　　　各禮師存念如法
　　　宣衞靈呪
五星髙耀瑞氣飛浮元始集神天地交周
玉符寳節嘯命微幽擲火揚威奸凶無留
萬魔振伏紛葩却消摧恠滅惡道炁周流
神光照夜隂翳俱收萬神降格扇景乗飈
羣生咸遂惠徧神州與道合眞
　　　鳴法鼔二十四通
　　　發鑪
無上三天玄元始三炁太上道君太上老君
召出臣身中三五功曽左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神眞臣今
靜夜行道謹奏爲宣意其諸情悃巳録告聞
願得太上十方至眞道炁靈寳瑞光下降流
入臣身中令臣所啓速逹徑御
太上無極大道
昊天金闕玉皇上帝(御前)
　　　請稱法位
具位(臣)某等謹䖍誠上啓
虚無自然金闕七寳上帝東宫教主太乙救
苦天尊傳經演教歷代師眞東嶽泰山天齊
仁聖帝淑明皇后太子貴妃殿上炳靈公西
齊靈王嶽下文武考校一切曹僚三界應感
一切眞靈咸望洪慈俯昭丹懇(臣)聞封取金
泥告代尚存於王者文傳玉册定壽寔統於
人倫上連空洞之天旣稱仙境下制死生之
命籍備隂官顧惟近逝之亡魂必有未消之
黒簿罪雖未取當議罪於輕重淺深志苟深
懲必許容於悲哀懴悔咸與維新之路俾知
更始之期矧度生度命之天尊皆本東居而
闡化在唱恭唱諾之司馬亦因東向以誦章
審知嶽帝之仁不拒凡夫之請醮官某等悼
隙駒之易逝便隔幽明懼氣馬之不良常趍
險路生前造罪曽違先覺之心没後罹殃遂
受無量之苦墮地獄而必懷痛悔在人世而
當與追修庶能格帝之心或有回天之怒業
根罪網霧捲氷消善果福田雲行雨施三元
育質復聞太一之執符八景具神又得帝君
之品命今則嚴更報漏初傳甲夜之籌皎月
當天正廓層空之景冝伸控告用致齋誠靜
夜詞誠謹當宣奏
　　　宣詞
按如詞言深切哀憫(臣)聞非元始符命不足
以伸遷㧞之階非玉帝唱名个足以造登仙
之境須憑至道用濟亡魂以無爲而革有爲
之非以無形而去有形之累准沖科而啓瀆
冀仙馭以齊臨更攄哀痛之情仰望矜憐之
造以今落景行道請法衆等運兹初捻上香
願此香煙騰空徑上供養
玉清聖境元始天尊十方道寳(臣)等皈身皈
神皈命以是功德歸流醮官某家合門眷聚
舉室尊卑過往蒙休早超登於仙路見存獲
慶各終享於𦒿年皓首厖眉表柱無慙於遼
鶴鮐背倪齒支牀必取於靈龜黄籙書削死
之文青華注増年之籍驗天鍚難老之瑞蔑
日𣅳大耋之嗟今故燒香自皈宿
道尊大聖衆至眞之德得道之後昇入無形
(和)與道合眞
(臣)聞侍仙玉郎生神首開於嚢錦長生大聖
度人先起於東方以今夕景行道請法衆等
運兹二捻上香願此香煙騰空徑上供養
上清眞境靈寳天尊無上經寳(臣)等皈身皈
神皈命以是功德歸流醮官某家二門先祖
七世髙曽伏願並乗金簡之文速逹玉京之
路超蹤三界得保舉於魔王升名九宫遂朝
謁於大帝赴龍門之受㑹獲鳥毋之督仙無
復冢訟之纒綿蔑有子孫之殃注今故燒香
自皈依
經尊大聖衆至眞之德得道之後昇入無形
(和)與道合眞
(臣)聞九錬更生道實崇於濟死十方無極功
莫大於度人以今夕景行道請法衆等運兹
三捻上香願此香煙騰空徑上供養
太清仙境降生天尊十方師寳(臣)等皈身皈
神皈命以是功德歸流旁薦五姓男女孤魂
四生異𩔖枯骸朽骨未離幽滯之郷戴角披
毛不免鞭䇿之苦冥漠魍魉𧍒蝡蛸蟯䘮精
爽而全迷抱血氣而無識或不充於口腹隕
落溝渠或横被於干戈膏濡草澤崖顚谷墜
水溺火焚䘮身圄犴之中絶命道途之側皆
罹冤枉之酷未逢薦度之縁出没三途輪廻
六趣伏願並乗道力悉頼眞慈頓捨前日之
愚迷不爲䧟墜得遇今宵之接引咸遂超昇
脫身魑魅之中蛻迹塵沙之地盡復生於人
𩔖咸得聽於法音今故燒香自皈依
師尊大聖衆至眞之德得道之後昇入無形
(和)與道合眞
　　　懴方三啓三禮
具位(臣)某等謹重誠上啓
虚無自然金闕七寳上帝東官教主太乙救
苦天尊傳經演教歷代師眞東嶽泰山天齊
仁聖帝淑明皇后太子貴妃殿上炳靈公西
齊靈王嶽下文武考校一切曹僚三界應感
一切眞仙咸望洪慈俯昭丹懇(臣)聞管輅終
年自許登山而治鬼處厚食禄亦爲司命之
䇿名蓋三十六空洞之天眞靈必㑹況七十
二封禪之主禮制尤崇旣兼統於幽冥寔專
司於禍福雖書注於生籍必先制於亡魂考
過計功厥有正邪之異升名落簡豈無遲速
之殊苟非滌慮以洗心詎可贖愆而𥙷過醮
官某家興哀痛首隕淚傷心畫像空存豈見
丁寧之語奠觴雖舉尤深惨切之情歡娛頓
阻於閨門拘録方歸於嶽府無文不度式修
可度之縁無文不生願結資生之果欲請囑
於詎士難效前人求㑹遇於少年豈復同學
惟誦香林之妙法且傳碧落之空歌建立淨
壇燈熒煌而破暗致恭靈寳香馥郁以騰空
庶殫悃悃之誠逕逹嵓嵓之嶺伏願霽氷霜
於夜府沛雨露於幽局五錬陶鎔俾得隨於
生化萬罪蕩釋仍復覩於光明死者有知得
諧頓悟生者懷感愈切皈依漙及含情均蒙
濟度上明天尊大慈之澤下副臣等皈命之
誠謹啓以聞
　　　十二願
　　　復鑪
謹攝香官使者左右龍虎君侍香諸靈官當
令臣向來靜夜行道之所自然生金液丹碧
芝英百靈衆眞交㑹在此香火鑪前當願十
方仙童玉女接侍蘭煙傳臣向來所啓之誠
速逹徑御
至眞無極大道
吴天玉皇上帝(御前)
　　　出堂頌出户
道門科範大全集卷之八十三










道門科範大全集卷之八十四甲十
　　　廣成先生社光庭删
　東嶽濟度拜章大醮儀
　　散壇行道
　　　法事陞壇如常
　　　各禮師存念如法
　　　宣衞靈呪
五星列照煥明五方水星却災木德致昌
熒惑消楇太白辟兵鎮星四據家國利亨
名刋玉簡字録帝房乗飈散景飛騰太空
出入冥無遊冥十方五雲浮蓋招神攝風
役使萬靈上衞仙翁與道合眞
　　　鳴法鼔二十四通
　　　發鑪
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神眞臣今
靜夜行道謹奏爲宣意其諸情悃巳録告聞
願得太上十方至眞道炁靈寳瑞光下降流
入臣身中令臣所啓速逹徑御
太上無極大道
昊天金闕玉皇上帝(御前)
　　　請稱法位
具位臣某等謹䖍誠上啓
虚無自然金闕七寳上帝東宫教主太乙救
苦天尊傳經演教歷代師眞東嶽泰山天齊
仁聖帝淑明皇后太子貴妃殿上炳靈公西
齊靈王嶽下文武考校一切曹僚三界應感
一切眞靈(臣)聞至岱而柴廵狩尚欽於虞帝
卜郊而望命祀尤敬於魯邦應木德而主仁
善能爲長當春時之首歳物所由生固知嶽
帝之仁本好生惡殺而爲事兼制天民之籍
亦注生出死而爲功凡兹總總而林林皆荷
生生而化化豈忍虐於呼號屠割之地非欲
留於幽囚圄犴之中但縁有衆之愚䝉罪皆
自取毎循凡情之愛惡欲固無窮逞嬌婬而
邪僞百端恣姦巧而變詐萬狀罪未正則必
使議罪刑有律則不容迯刑尚冀泣辜之仁
亦希讞獄之請出其能攺豈不如圜土之罷
氓死或㗸𡨚詎使有𣗥林之哭鬼用求哀而
請命願補過以懲愆修大道縁以爲法橋遵
大道教以爲慧炬求大道庇以爲法雲依大
道慈以爲法雨庶沐漏泉之澤早㧞幽夜之
魂罄累日之恭勤極凡誠之悃愊注想太清
之境祈羽葆之降臨歌詠歩虚之章企雲駢
而來下暫離金闕前嘯九鳳和鳴俯蒞凡筵
後吹八鸞翔舞聖意感通於須㬰之際眞馭
往來於倐忽之間必將人欲而天從應許下
情而上逹臣等無任䖍誠奉迎聖駕
　　　降聖初獻散花
(臣)某等謹䖍誠上啓
虚無自然金闕七寳上帝東宫太乙救苦天
尊傳經演教歷代師眞東嶽泰山天齊仁聖
帝淑明皇后嶽下文武考校一切曹僚三界
應感一切眞靈臣聞五嶽分奠於寰區獨岱
宗而爲首百靈交㑹於嶽府蓋民命之所司
非獨探䇿以爲符亦由出祥而顯化㨾石自
立曽孫果紹於唐宗暴風所飄祖龍終覆於
嬴氏在王者而尚司其成敗況民編皆制其
死生爰念先亡豈超流俗觸情望行或貪嫉
愚癡而嗔恚以物從欲亦放僻邪侈以驕淫
三業爲伐性之斧斤萬罪作喪身之鴆毒昔
居人世𦊙擭䧟阱而不知今入幽關枷鎻杻
械之難免正名定罪雖有餘辜沛澤流恩尚
希曲赦大道本從於善貸愚𠂻敢效於維新
爰仗黄冠式陳浄醮披肝瀝膽備陳悔往之
辭引頸注心尤切徯來之望玉檢登封之地
想嚴駕於雲輿石閭降禪之方企虚徐於仙
仗惟恍惟惚而潜交精意來寧來燕而大賜
洪庥不卑筐筥錡釜之供特享蘋蘩藴藻之
薦禮方行於初獻誠旣盡於一純雖慙明德
之惟馨尚有祝詞之陳信願察哀情於此日
早抽苦爽於隂扉設醮詞誠謹當宣奏
　　　宣詞
諦詳詞語灼見哀𠂻何必逰曲阜之都始能
傾向豈惟上大庭之庫方極瞻依念亡魂之
有歸實嶽靈之兼綂肉其枯骨用周十遍之
經𢌿以生成必洞九天之奧資注筭於東斗
得受錬於南宫哀死悼亡雖曰人歸於土更
生受化復祈天與之形(臣)等至誠頓首再拜
謹陳亞獻
　　　散花
(臣)某等謹同誠上啓
虚無自然金闕七寳上帝東宫太乙救苦天
尊傳經演教歷代師眞東嶽泰山天齊仁聖
帝淑明皇后嶽下文武考校一切曹僚三界
應感一切眞靈(臣)聞天非夭民元命皆由於
自絶人苟䧟罪上聖豈忘於恤刑不令惡無
所懲未顯業皆自作旣路隔三清之逺必獄
沉九地之多一落重隂或經累劫蓋南方號
爲火翳墜之者爛額焦頭西方䥫曰金剛入
之者鎚心又腹溟泠處於極北則苦百毒之
丘寒普掠居於中央則墜八逹之風樹銅柱
屠割之異火車鑊湯之殊皆因往日之循情
故有兹時之受苦況此東方之獄亦有號於
風雷必關聖帝之神豈不施其威柄幸天尊
之光明徧照不使全迷雖隂司之考掠嚴行
豈無曲貸用罄䖍恭之志冀蒙濟度之恩名
香已逹於三天旨酒方行於再獻髣髴靈旛
之至依稀鑾輅之臨伏願感通必至於交孚
哀痛詎令於無告在穹窿日觀之下早出幽
明近隱奥天門之中即離苦惱許悔惡而遷
善俾證道以登眞臣等恭䖍頓首再拜謹陳
終獻
　　　散花
具位(臣)某等謹重誠上啓
虚無自然金闕七寳上帝東宫太乙救苦天
尊傳經演教歷代師眞東嶽泰山天齊仁聖
帝淑明皇后太子貴妃殿上炳靈公西齊靈
王嶽下文武考校一切曹僚三界應感一切
眞靈臣聞龍漢出書已後始廓向道之門赤
明開劫以來惟以度人爲事神靈普殖仙化
成人聖毋衞房而司馬在庭主録勒籍而司
命定筭豈欲毒斯民而苦其死蓋將蕃庶𩔖
而與其生然人爲或致於逆天故隂獄必逢
於䧟地冤仇所集鬼神所誅作不善因受大
苦報頼有元始之符命許時刻以昇遷亦有
魔王之洞章録功勤而保舉俾死魂之受錬
得生炁以固根比都羅酆解厄即離於泉府
南昌宫闕監生更頼於尊神執籙把籍而齊
到帝前禀命賦形而周流宇内皆承元梵之
恢漠各得下鎮於泥丸醮主某深念亡魂未
登生界在魯邦所瞻之地猶滯泉郷思孔氏
其萎之歌久辭人世況有禍殃之未洗實爲
楚毒之難勝用懇請於仙游備陳懴悔仍掃
除於淨宇嚴列供陳賫香信以誓心朝眞靈
而謝過今則樽行三獻宵入五更惟益勵於
恭䖍庶仰希於眷佑伏願洗除罪咎鑒納精
誠肯旌三寳之功消名黒簿早被九龍之命
注禄青宫乗晨景而希陽翹開大有而通玄
戸禀形受錬得登流火之庭隨願往生遂躋
仁壽之域臣與醮主某等下情無任䖍祝之
至
　　　十二願
　　　復鑪
謹攝香官使者左右龍虎君侍香諸靈官當
令臣向來靜夜行道之所自然生金液丹碧
芝英百靈衆真交㑹在此香火鑪前當願十
方仙童玉女接侍蘭煙傳臣向來所啓之誠
速逹徑御
至眞無極大道
昊天玉皇上帝(御前)
　　　出堂頌出户
　　　送聖回向

道門科範大全集卷之八十四












道門科範大全集卷之八十五甲十一
　　　廣成先生杜光庭刪
　東嶽濟度上章大醮三時懴方儀
　　　清旦
　(臣)衆等至心皈命十方無極太上靈寳天
　尊五嶽聖帝四瀆源王三界十方一切神
　仙諸靈官䖍誠懴悔
伏聞仙官洞府能解厄以除災東嶽水司寔
主生而制死萬方瞻仰蓋因民命之所司一
念皈依必獲帝心之回眷願垂慈憫俯察凡
情許令懴罪以懲愆盡與滌瑕而蕩垢今醮
主某㔹念亡過某人生偶合於四大形成巳
具於六根因根生塵積塵成垢必惡積而不
掩致罪大而難迯欲㧞九夜之魂須懴六根
之罪蓋以見因可欲明匪心目内觀不知色
即是空徒令物擾於外非禮勿視終有愧於
顔淵膠目而明亦深慚於莊叟恱美麗姚冶
之態耽青黄黼黻之觀況有見金而迷人安
能考詳而視履如斯造罪是謂眼根今日今
時願從懴悔又若欣褻語而側聽得邪說而
樂聞遇遏雲繞塵之聲豈無耽惑聞急絃促
柱之響寧免流連信從乎謬論狂謀貪玩乎
淫言穢語不知非禮而勿聽豈謂尚德而爲
聦如斯造罪是謂耳根今日今時願從懴悔
又若五臭所熏百物交感或𩔖幕中之客剛
愛偷香更聞海畔之夫飜成逐臭食求厚味
爭分飲饍之羶香服美衣竒爲恱綺羅之蘭
麝不知鼻徹爲顫徒令顙困於中如斯造罪
是謂鼻根今日今時願從懴悔又若耽恱五
味留戀八珍厭顔回之簞瓢恱易牙之芻豢
但期口腹之足欲不知鼎鑊之生𡨚況復利
口覆邦巧言亂德傷人矛㦸忘周雅之莫捫
主辱樞機因張儀之尚在徒令言有召禍不
知味即是空如斯造罪是謂舌根今日今時
願從懴悔又若一身求肆於安佚不顧人勞
四体務極於優游惟光自本侈慾於髙堂廣
厦淫心於羙食鮮衣使之驕已以虧他不免
顰眉西悒怏語以害人而利已必應動目以
睢盱常欲壞人以自成豈念施恩而愽濟如
斯造罪是謂身根今日今時願從懴悔又若
心妄性本意入情田慳貪嫉妬之由生喜怒
哀樂之自出不念宣尼之四絶徒惑荀況之
五綦弗定天君心猿屢放莫持志帥氣馬難
拘捨是爲非從邪背正養性豈知於寡欲循
情惟取於逕行如斯造罪是謂意根今日今
時願從懴悔如上懴悔六根之罪伏願髙眞
宥罪衆聖垂慈許其覺後而覺先錫以更生
而更死黒簿潜消於積業朱陵即度於亡魂
垂𥙿後昆常蒙道䕃得道之後昇入無形和
與道合眞
　　　臨午十方懴
　(臣)衆等至心皈命東方玉寳皇上天尊九
　炁天君一切神仙諸靈官䖍誠懴謝
伏聞在東爲木於德主仁人昧仁心必乖仁
德不能懴洗曷免愆尤醮主某奉爲亡人某
懴悔不仁之罪爰自多生以至今生或忘惻
隱之心罔抱寛慈之志在家靡愛親之念孝
養全虧入仕無憂主之誠忠勤頓闕鰥寡孤
獨曷務撫存疾苦困窮弗思拯濟推内溝而
不被澤深愧伊生笑有刀而潜殺人但如義
甫弃遺宗族徒令相怨於一方委逺弟兄寧
肯同居而共被問津莫荅擠壑是圖旣因六
行之無聞豈固一夫之不獲如斯罪犯有害
寛仁切慮亡過某身亡之後墮落東方風雷
之獄或在東嶽聖帝考官之司輾轉幽關無
由解脫今日至心皈命東方世界玉寳皇上
天尊九炁天君伏願敕下泰山開度亡過某
盡洗不仁之罪獲霑木德之恩得道之後昇
入無形(和)與道合眞
　(臣)衆等至心皈命南方玄眞萬福天尊三
　炁天君一切神仙諸靈官䖍誠懴謝
伏聞在火司南於德爲禮人乖火德蓋昧禮
經身積愆尤須求洗雪醮官某奉爲亡人某
懴悔無禮之罪自從多生以至今生或忘辭
遜之心弗藴恭勤之志儀旣乖於謙制事亦
失於履和處卑賤而瀆尊居㓜弱而犯上几
席寧思於下坐道途必務於先行横逆郷黨
之間淩蔑君親之際夷俟踞肆常欲對於聖
人𥘵裼裸䄇不媿凂於賢哲豈知顔子憂視
聽言動之非寧憶先王美動容周旋之中墮
與慢而兼用驕與傲以相成縱誕若斯禮儀
全失今切慮亡過某身亡之後墮落南方火
翳之獄或在南嶽聖帝考官之司輾轉幽關
無由解脫今日至心皈命南方世界玄眞萬
福天尊三炁天君伏願敕下南方開度亡過
(某)盡洗無禮之罪超昇快樂之天得道之後
昇入無形和與道合眞
　(臣)衆等至心皈命西方太妙至極天尊七
　炁天君一切神仙諸靈官䖍誠懴謝
伏聞在金主西於德爲義人亡金德蓋昧義
方身積愆尤須求洗雪醮官某奉爲亡人某
懴悔不義之罪自從多生以至今生或忘羞
惡之心甘受爾汝之實食禄耽寵尤且後君
刎頸結交尚欲賣友事已志於井辯利寧尚
於乹和弗思孟氏之答梁但效宋牼之悅楚
不勝其欲則化從夏癸可謂之残則惡𩔖商
辛不能絶穿窬而無害人豈知循漸摩而由
正路取非有而近於盜況復適市而攫金戮
不辜而過於嚴方且舞文而成獄如斯罪慮
莫適由行切慮亡人某身亡之後墯落西方
金剛之獄事繫西嶽聖帝考官之司輾轉幽
關無由解脫今日至心皈命西方世界太妙
至極天尊七炁天君伏願敕下西方開度亡
過某盡洗不義之罪獲聞至道之功得道之
後昇入無形和與道合眞
　(臣)衆等至心皈命北方玄上玉宸天尊五
　炁天君一切神仙諸靈官䖍誠懴謝
伏聞在水居坎於德爲智人乖水德蓋無智
心身積愆尤須求洗雪醮官某奉爲亡過某
懴悔無智之罪自從多生以至今生弗辨是
非之禮但懷愚昧之情不自知而不知人豈
舉直而能直枉睫在眼而弗見扄居中而愈
昏我固有直於四端徒成憒憒寔當知於其
二者反自冥冥淩禮犯義不識愛敬於君親
捨信弃忠豈知敦睦於朋友光難回於反照
詐且並於今愚道固易知而易行剛欲背道
民有後知而後覺尚愧齋民徒勞蒙而履刑
不悟蹇而知止罪誠難免智巳全迷切慮亡
人某身亡之後墮落北方溟泠之獄事繫北
嶽聖帝考官之司輾轉幽關無由解脫今日
至心皈命北方世界玄上玉宸天尊五炁天
君伏願敕下北方開度亡過某盡洗無智之
罪即生快樂之天得道之後昇入無形和與
道合眞
　(臣)衆等至心皈命東北方度仙上聖天尊
　梵炁天君一切神仙諸靈官䖍誠懴謝
伏聞水居北方善能利物人無利物貪愛資
深身積愆尢須求洗雪醮官某奉爲亡人某
懴悔貪愛之罪自從多生以至今生不能損
已以利他惟務損人而益己但知憂惟不足
豈知分無求多計頃千百而爲田翁藏鏹鉅
萬而爲錢虜不知易滿百歳有如隙駒剛欲
不㧞一毛以爲身禍或欺孤兒寡婦奪家産
而不還若爲坐賈行商倍價直而自喜謗僧
毀道全无喜捨之心見餒遇寒曽靡矜憐之
意賖貸取一倍之利未滿欲心賔友費十百
之錢巳形愠色況有殺人取貨詎知分人以
財如此愆非積成殃禍切慮亡過某身亡之
後墮落東北方鑊湯之獄事繫岱宗考官之
司輾轉幽關無由解脫今日至心皈命東北
方世界度仙上聖天尊梵炁天君伏願衆聖
垂慈亡魂受度盡洗貪愛之罪得生快樂之
天得道之後昇入無形和與道合眞
　(臣)衆等至心皈命東南方好生度命天尊
　梵炁天君一切神仙諸靈官䖍誠懴謝
伏聞東方木德又欲廣生人無好生殺害爲
甚未能洗雪曷免愆尤醮主某奉爲亡人某
懴悔殺害之罪自從多生以至今生惟甘適
口之嚙肥不念有生之畏死彎弓挾彈落飛
羽於雲中垂網沉鈎出游鱗於水底濡沫未
忘而鬐鬛巳頓摶風在念而羽翮皆摧犬豕
牛羊皆極情而擊剌鷄鶩鵝鴈嘗循意以烹
前聲呼號於刀斧之前血淋漓於鼎爼之上
封刳解剥不思均是色身煑炙炮燔但謂甘
充口腹思魯恭之馴雉用意何殊想西巴之
放麑存心曷異非能不忍其死徒令多喪其
生積此愆尤寧無䧟墜切慮亡人某身亡之
後墮落銅柱之獄事繫岱宗考官之司輾轉
幽關無由解脫今日至心皈命東南方好生
度命天尊梵炁天君伏願衆聖垂慈亡魂受
度盡洗殺害之罪即生快樂之天得道之後
昇入無形(和)與道合眞
　(臣)衆等至心皈命西南方太靈虚皇天尊
　梵炁天君一切神仙諸靈官䖍誠懴謝
伏聞南方火德又在貌嚴人失貌嚴必居邪
行不求洗雪曷免愆尤醮主某奉爲亡過某
懴悔邪行之罪自從多生以至今生或懷婬
佚之心失守廉潔之操擬求思於漢上懋期㑹
於桑中美澤陂之蒲荷贈溱洧之芍藥有女
懷春而誘於士匪來貿絲而即我謀盛服而
強其委禽踰墻而樓其處子志希任逹梭折
齒而不慙情慕合歡琴挑心而切喜但知粉
白黛緑有美顔容豈謂目挑心招深乖禮義
事有形於盜嫂跡且至於𥨸妻積此罪愆必
貽殃禍切慮亡人某身亡之後墮落西南方
屠割之獄事繫岱宗考官之司輾轉幽關無
由解脫今日至心皈命西南方太靈虚皇天
尊梵炁天君伏願衆聖垂慈亡魂受度盡洗
邪行之罪得生快樂之天得道之後昇入無
形(和)與道合眞
　(臣)衆等至心皈命西北方無量太華天尊
　梵炁天君一切神仙諸靈官䖍誠懴謝
伏聞西方金德又在禁非人不禁非偷盜爲
甚不求洗雪曷免愆尤醮主某奉爲亡人某
懴悔偷盜之罪自從多生以至今生不貴西
山之髙惟慕東陵之猾目窺手探晝伏夜行
徒患其貪若宋邦之向氏不知其道慙齊地
之國生曽非勤苦之得財但務穿窬而取賄
擔囊負櫃飜更喜於緘縢抉門斬關豈更憂
於扄鍵落㡌而得藏揲但若祖班同舍而償
誣金豈如直子赭𥚑而識曽貽張敞之擒察
眉可知難逭郤雍之見謾言先勇而後義復
有王藏而頼姦積此非邪遂成殃咎切慮亡
人某身亡之後墮在西北方火車之獄又關
岱嶽考官之司輾轉幽關無由解脫今日至
心皈命西北方无量太華天尊梵炁天君伏
願衆聖垂慈亡魂受度盡洗偷盜之罪得生
快樂之天得道之後昇入無形和與道合眞
　(臣)衆等至心皈命上方玉虚明皇天尊一
　炁天君一切神仙諸靈官䖍誠懴謝
伏聞天道貴正以一存誠人無正誠背違天
道不能洗雪曷免愆尢醮官某奉爲亡人某
懴悔無信之罪自從多生以至今生綺語妄
言背盟負約軍巳亡於甲胄尚冀安全車非
有於軏輗猶言行可金殊季布之諾責在友
朋紳異子張之書怨形州里不念能開之金
石或且矯誣於鬼神可復其言終殘魯語二
三其德遂愧周詩浮僞虚誣豈徒欺物而兼
爲欺已詭譎誕幻不能動人而豈復動天但
欲掩世俗之聾盲曽不畏日月之照臨積失
誠信難免愆尤切慮亡人某身亡之後墯落
冥途事繫三元考官之司無由解脫今日至
心歸命上方玉虚明皇天尊一炁天君伏願
三官解釋亡者超升盡除無信之愆得證逍
遥之果得道之後昇入無形(和)與道合眞
　(臣)衆等至心皈命下方真皇洞神天尊九
　壘土皇君一切神仙諸靈官䖍誠懴謝
伏聞地道貴信帷直以方人無信直背違地
道不能洗雪曷免愆尢醮主某奉爲亡人某
懴悔不正之罪自從多生以至今生身如鈎
曲事異短方捨正路而不由蹈邪徑而常往
謟詐而害良善姦詭而嫉正人直義不容見
夷吾編棧之喻邦雖有道無史魚如矢之心
毀譽不見於直行機巧遂聞於無恥童五尺
而來適市必務肆欺詩三百而貴無邪不知
可蔽用力惟從於回遹求福罔念於不回積
此愆尢自貽罪戾切慮亡人某身亡之後墮
在九幽之獄事繫酆都泉曲考官之司輾轉
寒郷無由解脫今日至心皈命下方真皇洞
神天尊九壘土皇君伏願酆都罷對泉曲宥
魂盡洗不正之愆永證逍遥之果得道之後
昇入無形(和)與道合眞
靜夜都懴
　(臣)衆等志心歸命十方太乙救苦天尊東
　嶽天齊仁聖帝淑明坤德大皇后司命眞
　君炳靈孚佑王護國顯應侯西齊大王十
　宫真君六曹八十四司判官一切神仙諸
　靈官䖍誠懴謝
伏聞古鏡含光或縁垢穢明蟾委照尚被雲
遮鏡本無瑕垢從外蔽月非有翳雲自傍生
垢旣磨而鏡罔不明雲盡捲而月無不照況
斯人之均禀亦覺性之圓明但性逐情移欲
因物誘心不存於養性欲遂至於恣情造罪
造惡而弗知忘本忘初而不返倘或一朝而
覺悟即令萬罪以蕩除故上天開大宥之門
在衆聖廣惟新之化惠風鼓蕩掃除色界之
塵法雨流行洗滌多生之障誠心皆容於懴
悔今日用罄於皈依醮主某伏念亡過某切
慮生存之日習邪勝正背覺合塵淩侮君親
暴蔑師長不務仁心而愛物常多巳是而非
人貫朽粟陳豈興哀於鰥寡食鮮衣美寧軫
念於飢寒罔羅水陸之禽魚不管䘮身失命
鞭撻門庭之奴僕豈憐刻骨傷肌喜驕傲而
矜已自賢好嘲謔而玩人䘮德權衡度量有
輕重大小之欺契劵質劑有塗注攺抹之妄
謗毁僧道苦怯欺愚多行呪咀而褻瀆鬼神
自恃豪強而背違天地暴横郷黨嫉妬賢良
見金寳而生貪隂謀奪取㭊田産而自厚詎
肯平分私囑官吏而冤陷無辜連結俠少而
毆擊良善婬良家子汙比丘尼假貸不還而
背約食言賣儥取息則逞奸售僞如斯罪戾
盡出非邪今日皈命髙真實懷痛悔投誠嶽
帝惟務深懲伏願沛澤流恩滌瑕蕩垢破幽
牢於長夜指覺路於迷途釋罪東宫速休考
對注生南極即使超昇出苦惱河逹逍遥岸
仍洎九玄七祖六趣三途俱脱隂曹並生天
道冡訟不興於往逝伏連無及於後人利及
存亡功霑水陸得道之後昇入無形和與道
合眞
道門科範大全集卷之八十五










道門科範大全集卷之八十六(八十七/同卷)甲十二
　　　廣成先生社光庭刪
　靈寳崇神火醮儀
　　自然行道
　　　法事陞壇如式
　　　各禮師存念如法
　　　宣衞靈呪
五星髙耀瑞氣飛浮元始集神天地交周
玉符寳節嘯命微幽擲火揚威奸凶無留
萬魔振伏紛葩却消摧怪滅惡道炁周流
神光照夜隂翳俱收萬神降格扇景乗飈
羣生咸遂惠徧神州與道合眞
　　　鳴法鼓二十四通
　　　發鑪
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神眞臣今
靜夜行道謹奏為宣意其諸情悃已録告聞
願得太上十方至眞道炁靈寳瑞光下降流
入臣身中令臣所啓速違徑御
太上無極大道
昊天金闕玉皇上帝(御前)
　　　請稱法位
具住(臣)某等謹䖍誠上啓
三清上帝十極髙眞日帝月皇南宸北斗三
官五帝四聖眞仙演教傳經歷代師眞聖衆
酆都嶽瀆憲府洞天氷國雷司城隍温部當
境廟社應感一切衆眞咸望洪慈洞昭丹懇
臣聞大而化之謂之聖聖能充塞於兩間感
而遂通謂之神神能通變於四海本上穹之
星曜作下土之威靈代天而主制山川察氏
而虧盈禍福善之極者則臻其福善痾之深
者則肆以災痾嚴然無黨以無偏必可以正
而以直天以神而繩愆紏繆人以神而降▲
儲祥神人旣有於相依天道必能於監照德
斯孚佑恩豈忽忌醮主某幸處人倫切依神
庇甞奉犧牲之祭恐未盡於嚴恭敢陳蠲潔
之修庶獲伸於昭報諷瓊篇之隱韻歌碧落
之洞章欽仰元慈用延景貺某職當宣化志
在佐時務積行以修功期拯民而濟物凡有
陳露敢不上聞具有詞誠謹當宣奏
　　　宣詞
諦詳詞語灼見至誠非沖科何以感神道之
睠斿非道範何以増尊神之威福是用輙憑
道侣恭演仙科冀回有裕之天慈重益無邊
之神力臣聞君不自治付守令以主民天本
无言委神祇而賛化凡分職共理於靈祠福
地則承流宣化於壯縣名藩害盈益謙賞善
罰惡凡有吉凶之兆皆能影響之隨以令崇
神行道請法衆等運兹初捻上香願此香煙
供養
太上三尊諸天上帝以是功徳上祝
(神位)伏願眞乗頓悟道果彌髙享神福之無
窮昇仙階之上品然後福流國祚保佑帝圖
四海晏清八方寧靖今故燒香自皈依
道尊大聖衆至眞之德得道之後昇入無形
(和)與道合眞
(臣)聞祕言傳世即爲衆妙之門大道無形常
寓經綸之㫖教法本同一理賢愚自異雨途
苟能靜慮以研機乃可因心而㑹道以今崇
神行道請法衆等運茲二捻上香願此香煙
供養
璇霄列聖紫極髙眞以是功德上祝
(神位)伏願靈通益顯神武維揚徽稱廟食而
永昌仙職丹臺而髙證然後流恩幽趣賜澤
隂關凡居陛犴之滯魂速遂超昇於仙界今
故燒香自皈依
經尊大聖衆至眞之德得道之後昇入無形
(和)與道合眞
(臣)聞開導群生演先天之教典根元萬善義
當主於師尊證入之妙已逹乎先希夷之風
有傳於後眷兹信士欽乃善功以今崇神行
道請法衆等運兹三捻上香願此香煙供養
嶽瀆帝王地水仙衆以是功德歸流醮主某
家伏願恩休廣被災咎潜消世襲科名床滿
崔琳之笏家傳孝行宂盈郭巨之金經紀者
則貨財有餘在公者王事皆吉福如川至壽
與嵩髙十日雨而五日風民有秋成之望三
年耕而九年蓄世無憾歳之憂比屋無虞井
㕓康乂今故燒香自皈依
師尊大聖衆至眞之德得道之後昇入無形
(和)與道合眞
　　　重稱法位
具住臣某等謹重誠上啓
三清上帝十極髙眞日帝月皇南宸北斗三
官五帝四聖真仙演教傳經歷代師眞聖衆
酆都嶽瀆憲府洞天水國雷司城隍温部當
境廟社應感一切衆眞咸望洪慈洞昭謝悃
(臣)聞三天十極惟列聖之攸居九州八紘有
神祇而主宰蓋以帝御九重之宣命使其神
維四海以舒張是以天與神爲用者若水濟
舟神礜人交孚者如谷應響民仍禍福則神
目掣電祟起災祥則天監昭彰或佐國以興
功或爲氏而除害木馬有流汗之異金雞有
唱曉之期銅梁玉壘之殊功汶水珠江之盛
事況以天不降其大任地豈得乎太寧山川
隆不裂之基人鬼兩不傷之理此皆神道之
匡衞致令民命以恬安醮主某素欽奉於神
靈每興修於禴祭未盡䖍恭之禮常懷兢惕
之憂慮招瀆悔之殃難致安榮之喜用是恭
依妙典肅建蘭場列蘋蘻藴藻之儀薦心腹
肺腸之請仰靈光而設醮對神御以宣揚願
回不測之威靈俯鑒再三之懇禱伏冀五星
循度躋年穀之屢豐三階太平俾雨暘之時
若民拱北辰之德政士窺東璧之文章商賈
趨天市之垣仕進躡文昌之府農夫播種願
賜豐穰嬪娣蚕桑悉加𠑽衍更冀貪狼掃跡
天狗回頭萬里妖氛挽天河而一洗千靈垂
貺整箕柄以重張次乞郡縣肅清萬境寜靜
里閈亡水火之患方隅除疫癘之災和氣𠑽
盈太平交享盡荷裁成之化俱蒙再造之恩
上明
神君汪洋之徳下副兆民皈仰之忱謹啓以
聞
　　　十二願
　　　復鑪
謹攝香官使者左右龍虎君侍香諸靈官當
令臣向來行道之所自然生金液丹碧芝英
百靈衆眞交㑹在此香火鑪前當願十方仙
童玉女接侍蘭煙傳臣向來所啓之誠速達
徑御
至眞無極大道
昊天玉皇上帝(御前)
　　　岀堂頒
　　　出戶


道門科範大全集卷之八十六










道門科範大全集卷之八十七
　靈寳崇神大醮儀
　　設醮行道
　　　法事陞壇如常
　　　各禮師存念如法
　　　宣衞靈呪
五星列照煥明五方水星却災木德致昌
熒惑消禍太白辟兵鎮星四據家國利亨
名刋玉簡字録帝房乗飈散景飛騰太空
出入冥無遊冥十方五雲浮蓋招神攝風
役使萬靈上衞仙翁與道合眞
　　　鳴法鼓二十四通
　　　發鑪
無上三天玄元始三炁太上道君太上老君
召出臣身中三五功曹左右官使者左右捧
香驛龍騎吏侍香金童傳言散花玉女五帝
直符直日香官合三十六人出出者嚴裝顯
服冠帶垂纓關啓玄壇土地方域神眞臣今
靜夜行道謹奏爲宣意其諸情悃巳録告聞
願得太上十方至眞道炁靈寳瑞光下降流
入臣身中令臣所啓速達徑御
太上無極大道
昊天金闕玉皇上帝(御前)
　　　請稱法位
具位(臣)某等謹䖍誠上啓
三清上帝十極髙眞日帝月皇南辰北斗三
官五帝四聖眞仙演教傳經歷代師眞聖衆
酆都嶽瀆憲府洞天水國雷司城隍温部當
境廟社應感一切衆眞咸望供慈洞昭丹懇
伏聞天道杳冥惟德是輔神明正直與人相
依敬洗滌於凡心用感通於明德英靈如在
精爽必申恭惟
(神位)護國庇氏除害興利右刋祀典煥若列
星欣逢㳙吉之辰恭展蕭香之薦輿情共慶
庶𩔖咸熈幸垂肸響之符少副勤劬之請
　　　降聖初獻散花
(臣)謹同誠上啓
三清上帝十極髙眞醮筵證盟一切眞宰願
啓洪慈洞回清鑑伏聞惟神善貸救人而無
棄人至聖弗居不德是以有德以凡求聖則
疑於曠絶以聖格凡則出於慈光恭惟
(神位)得一炳靈降神下土剪妖去孽如拈木
之無難佐國興邦乃奮威之有健佳辰幸㑹
報德寧忘黍稷𤓰花粗致欽崇之禮聦明正
直佇回隂隲之私今有詞誠謹當宣奏
　　　宣詞亞獻散花
詞文昭告諒達聦明今弟子某激切䖍祈曲
盡心聲之發洪靈不測有如谷應之期伏冀
臨在上而質在旁曲應凡庸之禱聽思聦而
視思敬俯垂莫大之恩㐲聞自神自明禮載
前知之妙作威作福書明立極之端惟淵懿
之資深斯𦕈綿而作炳曠神明而洞照本睿
哲之流光恭惟
(神位)天𨇠分曜山岳英華旣乃聖而乃神能
立天而立道威靈顯赫徽號褒崇某確意精
修蕙餚欽奉伏冀英靈如在妙化來歆監其
禮而録其誠聽其言而觀其行神之愛予民
福無窮衆等䖍恭謹陳終獻
　　　散花
(臣)謹重誠上啓
三清上帝十極髙眞醮筵證盟一切眞宰咸
望洪慈俯回昭鑑伏聞人爲天地之心無心
則天地空其用神乃隂陽之本亡本則隂陽
蔑其靈天不人不因人不天不主天人交感
則三才共治神鬼相符則一德潜寧恭惟
(神位)與天爲徒執古之道受上帝之眷命執
下土之紘綱惟我國家欽崇祀典無災無害
者褒之廟號有功有績者錫以徽稱俾能扶
佑於邦家迄又安寧於民社醮主某衘恩有
日報德失時畧伸芹薦之儀用致心歸之切
今則禮周三獻詞不再陳祈大德之有容福
小民之無爽而今而後罪若露而見睍即消
自東自西福若河而值冬不決道途平坦家
室安然官私口舌並消除火盜虎狼俱屏息
凡居出入長頼
神麻但某等下情不任䖍祝之至
　　　十二願
　　　復鑪
謹攝香官使者左右龍虎君侍香諸靈官當
令臣向來設醮行道之所自然生金液丹碧
芝英百靈衆眞交㑹在此香火鑪前當願十
方仙童玉女接侍蘭煙傳臣向來所啓之誠
速達徑御
至眞無極大道
昊天玉皇上帝(御前)
　　　出堂頌辭師
　　　送聖化財


道門科範大全集卷之八十七










