#+TITLE: 孫真人備急千金要方--孫思邈
#+DATE: 2018-05-12 10:22:07
#+SOURCE: github.com/kanripo/KR5e0065 master bfd3c7dd                
孫眞人備急千金要方卷之一投三
　　　　(宋朝奉郎守太常少卿充/秘閣校理林億等校正)
　　　論大醫習業第一
凡欲爲大醫必須諳素問甲乙黄帝鍼經明
堂流注十二經脉三部九候五臟六腑表裏
孔穴本草藥對張仲景王叔和阮河南范東
陽張苗靳邵等諸部經方又須妙解陰陽禄
命諸家相法及灼龜五兆周易六壬并須精
熟如此乃得爲大醫若不爾者如無目夜遊
動致顛殞次須熟讀此方尋思妙理留意鑚
研始可與言於醫道者矣又須涉獵羣書何
者若不讀五經不知有仁義之道不讀三史
不知有古今之事不讀諸子覩事則不能默
而識之不讀内經則不知有慈悲喜捨之德
不讀莊老不能任眞體運則吉凶拘忌觸塗
而生至於五行休王七耀天文并須探賾若
能具而學之則於醫道無所滯礙而盡善盡
美者矣
　　　論大醫精誠第二
張湛曰夫經方之難精由來尚矣今病有内
同而外異亦有内異而外同故五臟六腑之
盈虚血脉榮衛之通塞固非耳目之所察必
先診候以審之而寸口關尺有浮沉弦緊之
亂俞穴流注有高下淺深之差肌膚筋骨有
厚薄剛柔之異唯用心精微者始可與言於
兹矣今以至精至微之事求之於至麤至淺
之思豈不殆哉若盈而益之虚而損之通而
徹之塞而壅之寒而冷之熱而温之是重加
其疾而望其生吾見其死矣故醫方卜筮藝
能之難精者也既非神授何以得其幽微世
有愚者讀方三年便謂天下無病可治及治
病三年乃知天下無方可用故學者必須博
極醫源精勤不倦不得道聽途說而言醫道
已了深自誤哉凡大醫治病必當安神定志
無欲無求先發大慈惻隱之心誓願普救含
靈之苦若有疾厄來求救者不得問其貴賤
貧富長幼妍媸怨親善友華夷愚智普同一
等皆如至親之想亦不得瞻前顧後自慮吉
凶護惜身命見彼苦惱若己有之深心悽愴
勿避嶮巇晝夜寒暑飢渴疲勞一心赴救無
作工夫形迹之心如此可爲蒼生大醫反此
則是含靈巨賊自古名賢治病多用生命以
濟危急雖曰賤畜貴人至於愛命人畜一也
損彼益己物情同患況於人乎夫殺生求生
去生更遠吾今此方所以不用生命爲藥者
良由此也其蝱蟲水蛭之屬市有先死者則
市而用之不在此例只如雞卵一物以其混
沌未分必有大段要急之處不得已隱忍而
用之能不用者斯爲大哲亦所不及也其有
患瘡痍下痢臭穢不可瞻視人所惡見者但
發慚愧悽憐憂恤之意不得起一念蒂芥之
心是吾之志也夫大醫之體欲得澄神内視
望之儼然寬裕汪汪不皎不昧省病診疾至
意深心詳察形候纖毫勿失處判針藥無得
參差雖曰病宜速救要須臨事不惑唯當審
諦覃思不得於性命之上率爾自逞俊快邀
射名譽甚不仁矣又到病家縱綺羅滿目勿
左右顧盻絲竹凑耳無得似有所娱珍羞迭
薦食如無味醽醁兼陳看有若無所以爾者
夫一人向隅滿堂不樂而况病人苦楚不離
斯須而醫者安然歡娱傲然自得兹乃人神
之所共恥至人之所不爲斯蓋醫之本意也
夫爲醫之法不得多語調笑談謔喧嘩道說
是非議論人物衒耀聲名訾毁諸醫自矜己
德偶然治瘥一病則昂頭戴面而有自許之
貌謂天下無雙此醫人之膏肓也老君曰人
行陽德人自報之人行陰德鬼神報之人行
陽惡人自報之人行陰惡鬼神害之尋此二
途陰陽報施豈誣也哉所以醫人不得恃己
所長專心經略財物但作救苦之心於冥運
道中自感多福者耳又不得以彼富貴處以
珍貴之藥令彼難求自衒功能諒非忠恕之
道志存救濟故亦曲碎論之學者不可耻言
之鄙俚也
　　　論治病略例第三
夫天布五行以植萬類人禀五常以爲五臟
經絡腑輸陰陽會通玄冥幽微變化難極易
曰非天下之至賾其孰能與於此觀今之醫
不念思求經㫖以演其所知各承家伎始終
循舊省病問疾務在口給相對斯須便處湯
藥按寸不及尺握手不及足人迎趺陽三部
不參動數發息不滿五十短期未知决診九
候曾無髣髴明堂闕庭盡不見察所謂窺管
而已夫欲視死别生固亦難矣此皆醫之深
戒病者可不謹以察之而自防慮也古來醫
人皆相嫉害扁鵲爲秦太醫令李醯所害即
其事也一醫處方不得使别醫和合脫或私
加毒藥令人增疾漸以致困如此者非一特
須愼之寧可不服其藥以任天眞不得使愚
醫相嫉賊人性命甚可哀傷夫百病之本有
中風傷寒寒熱温瘧中惡霍亂大腹水腫腸
澼下痢大小便不通賁豚上氣欬逆嘔吐黄
疸消渴留飲癖食堅積癥瘦驚邪癲癇鬼疰
喉痺齒痛耳聾目盲金瘡踒折癰腫惡瘡痔
瘻瘤癭男子五勞七傷虚乏羸瘦女子帶下
崩中血閉陰蝕蟲蛇蠱毒所傷此皆大略宗
兆其間變動枝葉各依端緒以取之又有冷
熱勞損傷飽房勞驚悸恐懼憂恚怵惕又有
産乳落胎墮下瘀血又有貪餌五石以求房
中之樂此皆病之根源爲患生諸枝葉也不
可不知其本末但尚醫說男女長幼之病有
半與病源相附會者便可服藥也男子者衆
陽所歸常居於燥陽氣遊動强力施泄便成
勞損損傷之病亦以衆矣若比之女人則十
倍易治凡女子十四已上則有月事月事來
日得風冷濕熱四時之病相協者皆自說之
不爾與治誤相觸動更增困也處方者亦應
問之凡用藥皆隨土地所宜江南嶺表其地
暑濕其人肌膚薄脆腠理開踈用藥輕省關
中河北土地剛燥其人皮膚堅硬腠理閉塞
用藥重複世有少盛之人不避風濕觸犯禁
忌暴竭精液雖得微疾皆不可輕以利藥下
之一利大重竭其精液困滯着牀動經年月
也凡長宿病宜服利湯不須盡劑候利之足
則止病源未除者於後更合耳稍有氣力堪
盡劑則不論也病源須服利湯取除者服利
湯後宜將丸散時時助之
凡病服利湯得瘥者此後愼不中服補湯也
若得補湯病勢還復成也更重瀉之則其人
重受弊也若初瘥氣力未甚平復者但消息
之須服藥者當以平藥和之夫常患之人不
妨行走氣力未衰欲將補益冷熱隨宜丸散
者可先服利湯瀉除胷腹中擁積痰實然後
可服補藥也夫極虚勞應服補湯者不過三
劑即止若治風病應服治風湯者皆非三五
劑可知也自有滯風洞虚即服十數劑乃至
百餘日可瘥也故曰實即瀉之虚則補之
夫二儀之内陰陽之中唯人最貴人者禀受
天地中和之氣法律禮樂莫不由人人始生
先成其精精成而腦髓生頭圓法天足方象
地眼目應日月五臟法五星六腑法六律以
心爲中極大腸長一丈二尺以應十二時小
腸長二丈四尺以應二十四氣身有三百六
十五絡以應一歲人有九竅以應九州天有
寒暑人有虚實天有刑德人有愛憎天有陰
陽人有男女月有大小人有長短所以服食
五穀不能將節冷熱醎苦更相振觸共爲攻
擊變成疾病凡醫診候固是不易又問而知
之别病深淺名曰巧醫仲景曰凡欲和湯合
藥針灸之法宜應精思必通十二經脉辨三
百六十孔穴榮衛氣行知病所在宜治之法
不可不通古者上醫相色色脉與形不得相
失黑乘赤者死赤乘青者生中醫聽聲聲合
五音火聞水聲煩悶千驚木聞金聲恐畏相
刑脾者土也生育萬物迴助四傍善者不見
死則歸之太過則四肢不舉不及則九竅不
通六識閉塞猶如醉人四季運轉終而復始
下醫診脉知病源由流轉移動四時逆順相
害相生審知臟腑之微此乃爲妙也
　　　論診候第四
夫欲理病先察其源候其病機五臟未虚六
腑未竭血脉未亂精神未散服藥必活若病
已成可得半愈病勢已過命將難全
夫診候之法常以平旦陰氣未動陽氣未散
飲食未進經脉未盛絡脉調均氣血未亂精
取其脉知其逆順非其時不用也深察三部
九候而明告之古之善爲醫者上醫醫國中
醫醫人下醫醫病又曰上醫聽聲中醫察色
下醫診脉又曰上醫醫未病之病中醫醫欲
病之病下醫醫已病之病若不加心用意於
事混淆即病者難以救矣何謂三部寸關尺
也上部爲天肺也中部爲人脾也下部爲地
腎也何謂九候部各有三合爲九候上部天
兩額動脉主頭角之氣也上部地兩頰動脉
主口齒之氣也上部人耳前動脉主耳目之
氣也中部天手太陰肺之氣也中部地手陽
明胷中之氣也中部人手少陰心之氣也下
部天足厥陰肝之氣也下部地足少陰腎之
氣也下部人足太陰脾之氣也合爲九候夫
形盛脉細少氣不足以息者死形瘦脉大胷
中多氣者死形氣相得者生參五不調者病
三部九候皆相失者死愚醫不通三部九候
及四時之經或用湯藥倒錯針灸失度順方
治病更增他疾遂致滅亡哀哉烝民枉死者
半可爲世無良醫爲其解釋經說地水火風
和合成人凡人火氣不調舉身蒸熱風氣不
調全身彊直諸毛孔閉塞水氣不調身體浮
腫氣滿喘粗土氣不調四肢不舉言無音聲
火去則身冷風止則氣絶水竭則無血土散
則身裂然愚醫不思脉道反治其病使藏中
五行共相尅切如火熾燃重加其油不可不
愼凡四氣合德四神安和一氣不調百一病
生四神動作四百四病同時俱發又云一百
一病不治自愈一百一病須治而愈一百一
病雖治難愈一百一病眞死不治
張仲景曰欲療諸病當先以湯蕩滌五臟六
腑開通諸脉治道陰陽破散邪氣潤澤枯朽
悅人皮膚益人氣血水能净萬物故用湯也
若四肢病久風冷發動次當用散散能逐邪
風氣濕痺表裏移走居無常處者散當平之
次當用丸丸藥者能逐風冷破積聚消諸堅
癖進飲食調和榮衛能參合而行之者可謂
上工故曰醫者意也又曰不須汗而彊汗之
者出其津液枯竭而死須汗而不與汗之者
使諸毛孔閉塞令人悶絶而死又不須下而
彊下之者令人開腸洞泄不禁而死須下而
不與下之者使人心内懊儂脹滿煩亂浮腫
而死又不須灸而彊與灸者令人火邪入腹
干錯五臟重加其煩而死須灸而不與灸之
者令人冷結重凝久而彌固氣上衝心無地
消散病篤而死
黄帝問曰淫邪泮衍奈何岐伯對曰正邪從
外襲内而未有定舍及淫於臟不得定處與
榮衛俱行而與魂魄飛揚使人卧不得安而
喜夢也凡氣淫於腑則有餘於外不足於内
氣淫於臟則有餘於内不足於外問曰有餘
不足有形乎對曰陰盛則夢涉大水而恐懼
陽盛則夢蹈大火而燔灼陰陽俱盛則夢相
殺毁傷上盛則夢飛揚下盛則夢墮墜甚飽
則夢與(巢源云/夢行)甚饑則夢取(巢源云/夢卧)肝氣盛
則夢怒肺氣盛則夢恐懼哭泣心氣盛則夢
喜笑及恐畏脾氣盛則夢歌樂體重手足不
舉腎氣盛則夢腰脊兩解而不屬凡此十一
盛者至而瀉之立已厥氣客於心則夢見丘
山烟火客於肺則夢飛揚見金鐵之器奇物
客於肝則夢見山林樹木客於脾則夢見丘
陵大澤壞屋風雨客於腎則夢見臨淵没居
水中客於膀胱則夢見遊行客於胃則夢見
飲食客於大腸則夢見田野客於小腸則夢
見聚邑街衢客於膽則夢見闘訟自刳客於
陰器則夢交接闘内客於項則夢見斬首客
於跨則夢見行走而不能前進及池渠穽窊
中居客於股則夢見禮節拜跪客於胞䐈則
夢見溲溺便利凡此十五不足者至而補之
立已善診候者亦可深思此意乃盡善盡美
矣
史記曰病有六不治驕恣不論於理一不治
也輕身重財二不治也衣食不能適三不治
也陰陽并藏氣不定四不治也形羸不能服
藥五不治也信巫不信醫六不治也生候尚
存形色未改病未入腠理針藥及時能將節
調理委以良醫病無不愈
　　　論處方第五
夫療寒以熱藥療熱以寒藥飲食不消以吐
下藥鬼疰蠱毒以蠱毒藥癰腫瘡瘤以瘡瘤
藥風濕以風濕藥風勞氣冷各隨其所宜雷
公云藥有三品病有三階藥有甘苦輕重不
同病有新久寒温亦異重熱膩滑鹹酢藥石
飲食等於風病爲治餘病非對輕冷粗澀甘
苦藥草飲食等於熱病爲治餘病非對輕熱
辛苦淡藥飲食等於冷病爲治餘病非對其
大綱略顯其源流自餘覩狀可知臨事制宜
當識斯要
藥對曰夫衆病積聚皆起於虚虚生百病積
者五臟之所積聚者六腑之所聚如斯等疾
多從舊方不假增損虚而勞者其弊萬端宜
應隨病增减古之善爲醫者皆自採藥審其
體性所主取其時節早晚早則藥勢未成晚
則盛勢已歇今之爲醫不自採藥且不委節
氣早晚只共採取用以爲藥又不知冷熱消
息分兩多少徒有療病之心永無必愈之效
此實浮惑聊復審其冷熱記其增損之主耳
虚勞而苦頭痛復熱加枸杞萎蕤虚而吐加
人參虚而不安亦加人參虚而多夢紛紜加
龍骨虚而多熱加地黄牡蠣地膚子甘草虚
而冷加當歸芎藭乾薑虚而損加鍾乳棘刺
肉蓯蓉巴戟天虚而大熱加黄芩天門冬虚
而多忘加茯神遠志虚而驚悸不安加龍齒
紫石英沙參小草冷則用紫石英小草若客
熱即用沙參龍齒不冷不熱無用之虚而口
乾加麥門冬知母虚而吸吸加胡麻覆盆子
柏子仁虚而多氣兼微欬加五味子大棗虚
而身彊腰中不利加磁石杜仲虚而多冷加
桂心吴茱萸附子爲頭虚而小便赤加黄芩
虚而客熱加地骨皮白水黄耆虚而冷用隴
西黄耆虚而痰復有氣加生薑半夏枳實虚
而小腸利加桑螵蛸龍骨雞肶胵虚而小腸
不利加茯苓澤瀉虚而痢白加厚朴諸藥無
有一一歷而用之但據體性冷熱的相主對
聊叙增損之一隅入處方者宜準此
　　　論用藥第六
上藥一百二十種爲君主養命以應天無毒
多服久服不傷人欲輕身益氣不老延年者
本上經
中藥一百二十種爲臣主養性以應人有毒
無毒斟酌其宜欲遏病補虚羸者本中經
下藥一百二十五種爲佐使主以應地多毒
不可久服欲除寒熱邪氣破積聚愈疾者本
下經
三品合三百六十五種法三百六十五度每
一度應一日以成一歲倍其數合七百三十
名也
凡藥有君臣佐使以相宣攝合和者宜用一
君二臣三佐五使又可一君三臣九佐使也
又有陰陽配合子母兄弟根莖花實草石骨
肉有單行者有相須者有相使者有相畏者
有相惡者有相反者有相殺者凡此七情合
和之時用意審視當用相須相使者良勿用
相惡相反者若有毒宜制可用相畏相殺者
不爾勿合用也又有酸鹹甘苦辛五味又有
寒熱温凉四氣及有毒無毒陰乾曝乾採造
時月生熟土地所出眞僞陳新并各有法其
相使相畏七情列之如左處方之日宜深而
究之
　　　玉石上部
玉泉(款/冬花)玉屑(鹿/角)丹砂(磁石/鹹水)曾青(菟/絲子)
石膽(水英爲使牡桂菌/桂芫花辛夷白薇)雲母(澤瀉爲使/鮀魚及流水)
(徐/長卿)朴硝(麥/句薑)鍾乳(蛇床子菟絲子爲使/牡丹玄石牡蒙紫石)
(英蘘/草)消石(火爲使苦參/苦菜女菀)硭硝(石韋爲使/麥句薑)礬
石(甘草爲使/牡蠣)滑石(石韋爲使/曾青)白石英(馬目/毒公)
紫石英(長石爲使扁青附子/不欲鮀甲黄連麥句薑)赤石脂(大/黄)
(芫/花)黄石脂(曾青爲使細辛/蜚蠊扃青附子)白石脂(鷰糞爲/使松)
(枝/黄芩)太一餘粮(杜仲爲使鐵/落菖蒲及貝母)
　　　玉石中部
水銀(磁/石)殷孽(防己/术)孔公孽(木蘭爲使/細辛)凝
水石(地榆/巴豆毒)陽起石(桑螵蛸爲使菟絲/子澤瀉菌桂雷也)
(蛇蛻/皮)石膏(雞子爲使/莽草毒公)磁石(柴胡爲使黄/石脂牡丹莽)
(草)玄石(松脂栢/子仁菌桂)理石(滑石爲使/麻黄)
　　　玉石下部
青琅玕(得水銀良/雞骨錫毒)礜石(得火良棘針爲使/虎掌毒公鶩屎)
(細辛/水)特生礜石(得火良/水)方解石(巴/豆)代赭(/天)
雄大鹽漏蘆爲使
　　　草藥上部
六芝(署蕷爲使得髮良/恒山扁青茵蔯)天門冬(垣衣地黄/爲使曾)
(青)麥門冬(地黄車前爲使款/冬苦瓠苦參青蘘)术(防風地/榆爲使)女
萎萎蕤(鹵/鹹)乾地黄(得麥門冬清酒良/貝母蕪荑)菖蒲
(秦芁秦皮爲使/地膽麻黄)澤瀉(海蛤/文蛤)薯蕷(紫芝爲使/甘遂)
遠志(得茯苓冬葵子龍骨良天雄/附子毒眞珠蜚蠊藜蘆齊蛤)菊花(术/枸)
(杞根桑根/白皮爲使)人參(茯苓爲使/溲䟽藜蘆)甘草(术乾漆苦/參爲使)
(遠志甘遂大/戟芫花海藻)石斛(陸英爲使凝水石/巴豆白殭蠶雷丸)牛
膝(螢火龜甲/陸英白前)獨活(蠡實/爲使)柴胡(半夏爲使/皂莢女菀)
(藜/蘆)細辛(曾青棗根爲使狼毒山茱/萸黄耆滑石消石藜蘆)菴䕡子
(荆子薏苡人爲/使細辛乾薑)菥蓂子(得荆子細辛良/乾薑苦參)龍膽
(貫衆爲使/防葵地黄)菟絲子(得酒良薯蕷松/脂爲使雚菌)巴戟天
(覆盆子爲使/朝生雷丸丹參)蒺藜子(烏頭/爲使)防風(乾薑藜/蘆白歛芫)
(花附/子毒)沙參(防己/藜蘆)絡石(杜仲牡丹爲使/鐵落菖蒲貝母)
丹參(鹹水/藜蘆)天名精(垣衣/爲使)决明子(蓍實爲使/大麻子)
黄連(黄芩龍骨理石爲使菊花芫花玄/參白鮮皮畏款冬烏頭巴豆毒)芎
藭(白芷/爲使)續斷(地黄爲使/雷丸)黄耆(龜/甲)杜若(得辛/夷細)
(辛良柴/胡前胡)蛇床子(牡丹及/巴豆貝母)茜根(鼠/姑)飛廉
(得烏頭良/麻黄)薇銜(得秦/皮良)五味子(蓯蓉爲使/萎蕤烏頭)
　　　草藥中部
當歸(簡茹菖/蒲海藻牡蒙)秦芁(菖蒲/爲使)黄芩(山茱萸龍/骨爲使)
(葱實丹砂/及牡丹藜蘆)藁本(簡/茹)麻黄(厚朴爲使/辛夷石韋)乾
薑(秦椒爲使黄連黄芩/天鼠糞半夏莨菪毒)葛根(野葛巴豆/及百藥毒)前
胡(半夏爲使/皂莢藜蘆)芍藥(雷丸爲使石斛芒硝/消石鱉甲小薊藜)
(蘆)貝母(厚朴白薇爲使桃花/秦芁礜石莽草烏頭)玄參(黄/耆乾)
(薑大棗山茱/萸藜蘆)石韋(滑石杏人爲/使得菖蒲良)括蔞(枸杞爲/使乾)
(薑牛膝乾/漆烏頭)狗脊(萆薢爲使/敗醬)苦參(玄參爲使/貝母漏蘆及)
(菟絲子/藜蘆)瞿麥(蘘萆牡丹爲/使桑螵蛸)白芷(當歸爲使/旋復花)石
龍芮(大戟爲使畏蛇/蛻皮吴茱萸)白鮮皮(桑螵蛸桔/梗茯苓萆薢)萆
薢(薏苡爲使葵根大/黄及柴胡牡蠣前胡)紫參(辛/夷)仙靈脾(薯/蕷)
(爲/使)紫菀(款冬爲使惡天雄瞿麥/及雷丸遠志畏茵蔯)防己(殷孽爲/使細)
(辛萆薢/雄黄毒)牡丹(菟/絲子)白薇(黄耆大黄大戟/乾薑及乾漆大棗)
(山茱/萸)款冬花(杏仁爲使得紫菀良皂莢消/石玄參貝母辛夷麻黄黄芩)
(黄連黄/耆青葙)女菀(鹵/鹹)澤蘭(防己/爲使)地榆(得髮良/麥門冬)
海藻(甘/草)
　　　草藥下部
大黄(黄芩/爲使)桔梗(節皮爲使白/芨龍膽龍眼)葶藶(榆皮爲/使得酒)
(良殭蠶/石龍芮)甘遂(瓜蒂爲使/遠志甘草)芫花(决明爲使/甘草)
澤漆(小豆爲使/薯蕷)大戟(甘/草)鉤吻(半夏爲使/黄芩)藜
蘆(黄連爲使細辛/芍藥五參大黄)天雄(遠志爲使/腐婢)烏頭烏
喙(莽草爲使半夏栝蔞/貝母白歛白芨藜蘆)貫衆(雚菌/爲使)虎掌(蜀/漆)
(爲使/莽草)附子(地膽爲使蜈蚣防風/甘草黄耆人參烏韭大豆)蜀漆
(栝蔞爲使/貫衆)恒山(玉/札)半夏(射干爲使皂莢/雄黄及生薑乾)
(薑秦皮龜/甲烏頭)狼牙(蕪荑爲使/秦芁地榆)白歛(代赭爲使/烏頭)
白芨(紫石英爲使理/石李核人杏核人)雚菌(得酒良/雞子)䕡茹(甘/草)
(爲使/麥門冬)藎草(鼠/婦)夏枯草(土瓜/爲使)狼毒(大豆爲/使麥)
(句/薑)鬼臼(垣/衣)
　　　木藥上部
茯苓茯神(馬䕡爲使白歛牡蒙/及地榆雄黄秦芁龜甲)栢子仁
(牡蠣桂心瓜子爲使/菊花羊蹄諸石麫麴)杜仲(蛇蛻/玄參)乾㯃(半/夏)
(爲使/雞子)蔓荆子(烏頭/石膏)牡荆實(防風爲使/石膏)五
加皮(遠志爲使畏/蛇蛻玄參)黄檗(乾/㯃)辛夷(芎藭爲使/五石脂)
(菖蒲及蒲黄/黄連石膏黄環)酸棗仁(防/己)槐子(天雄景/天爲使)
　　　木藥中部
厚朴(乾薑爲使澤瀉/及寒水石消石)山茱萸(蓼實爲使/桔梗防風防)
(己)吴茱萸(蓼實爲使丹參消/石白堊紫石英)秦皮(大戟爲/使吴)
(茱/萸)占斯(狼/毒毒)栀子(躑/躅毒)秦椒(栝蔞防/葵雌黄)桑根
白皮(續斷桂心/麻子爲使)
(/)
　　　木藥下部
黄環(鳶尾爲使/茯苓防己)石南(五加皮/爲使)巴豆(芫花爲/使蘘)
(草大黄及黄連/藜蘆斑猫毒)蜀椒(杏仁爲使/款冬)𣸈䟽(漏蘆/爲使)
欒華(决明/爲使)雷丸(荔實厚朴爲/使葛根)皂莢(栢子爲使/麥門冬)
(空青人/參苦參)
　　　獸上部
龍骨(得人參牛黄/良石膏)龍角(乾㯃蜀/椒理石)牛黄(人參/爲使)
(龍骨地黄及龍/膽蜚蠊牛膝)白膠(得火良/大黄)阿膠(得火良/大黄)
　　　獸中部
犀角(松脂爲使/雚菌雷丸)羖羊角(菟絲子/爲使)鹿茸(麻勃/爲使)
鹿角(杜仲/爲使)
　　　獸下部
麋脂(大黄/甘草)
　　　蟲魚上部
蜜蠟(芫花/齊蛤)蜂子(黄芩芍/藥牡蠣)牡蠣(貝母爲使/甘草牛膝)
(遠志蛇床良麻/黄吴茱萸辛夷)桑螵蛸(旋/復花)海蛤(蜀漆爲/使狗)
(膽甘遂/芫花)龜甲(沙參/蜚蠊)
　　　蟲魚中部
伏翼(莧實雲/實爲使)蝟皮(得酒良桔/梗麥門冬)蜥蜴(硫黄/斑猫蕪)
(荑)露蜂房(乾薑丹參黄/芩芍藥牡蠣)䗪蟲(皂莢/菖蒲)蠐螬
(蜚蠊爲使/附子)鮀魚甲(蜀㯃爲使狗/膽甘遂芫花)鼈甲(礬/石)
烏賊魚骨(白歛/白芨)蟹(莨菪/毒漆毒)天鼠糞(白歛/白薇)
　　　蟲魚下部
蛇蛻(磁石/及酒)𧏙螂(羊角/石膏)斑猫(馬刀爲使/巴豆丹參空)
(青/膚青)地膽(甘/草)馬刀(得水/良)
　　　果上部
大棗(烏/頭毒)
　　　菒下部
杏仁(得火良黄耆黄芩葛根/及解錫胡粉毒莽草)
　　　菜上部
冬葵子(黄芩/爲使)
　　　菜中部
葱實(藜/蘆毒)
　　　米上部
麻蕡麻子(牡蠣白/薇茯苓)
　　　米中部
大豆及黄卷(五參龍膽得前胡烏喙/杏仁牡蠣良烏頭毒)大麥
(食蜜/爲使)醬(藥毒/火毒)
　右一百九十七種有相制使其餘皆無故
　不備録
或曰古人用藥至少分兩亦輕瘥病極多觀
君處方非不煩重分兩亦多而瘥病不及古
人者何也答日古者日月長遠藥在土中自
養經久氣味眞實百姓少欲禀氣中和感病
輕微易爲醫療今時日月短促藥力輕虚人
多巧詐感病厚重難以爲醫病輕用藥須少
痾重用藥即多此則醫之一隅何足怪也又
古之醫者自將採取陰乾曝乾皆悉如法用
藥必依土地所以治十得九今之醫者但知
診脉處方不委採藥時節至於出處土地新
陳虚實一皆不悉所以治十不得五六者寔
由於此夫處方者常須加意重複用藥藥乃
有力若學古人徒自悮耳方來學者須詳而
熟之
凡紫石英白石英朱砂雄黄硫黄等皆須光
明映徹色理鮮净者爲佳不然令人身體乾
燥發熱口乾而死
凡草石藥皆須土地堅實氣味濃烈不爾治
病不愈
凡狼毒枳實橘皮半夏麻黄吴茱萸皆欲得
陳久者良其餘唯須精新也
　　　論合和第七
問曰凡合和湯藥治諸草石蟲獸用水升數
消殺之法則云何答曰凡草有根莖枝葉皮
骨花實諸蟲有毛翅皮甲頭足尾骨之屬有
須燒煉炮炙生熟有定一如後法順方者福
逆之者殃或須皮去肉或去皮須肉或須根
莖或須花實依方鍊治極令净潔然後升合
秤兩勿令參差藥有相生相殺氣力有强有
弱君臣相理佐使相持若不廣通諸經則不
知有好有惡或醫自以意加减不依方分使
諸草石强弱相欺入人腹中不能治病更加
闘爭草石相反使人迷亂力甚刀劔若調和
得所雖未能治病猶得安利五臟於病無所
增劇例曰諸經方用藥所以熬鍊節度皆脚
注之今方則不然於此篇具條之更不煩方
下别注也凡藥治擇熬炮訖然後秤之以充
用不得生秤
凡用石藥及玉皆碎如米粒綿裹内湯酒中
凡鍾乳等諸石以玉槌水研三日三夜漂鍊
務令極細
凡銀屑以水銀和成泥
凡礜石赤泥團之入火半日乃熟可用仍不
得過之不鍊生入藥使人破心肝
凡朴硝礬石燒令汁盡乃入丸散硭硝朴硝
皆絞湯訖内汁中更上火兩三沸烊盡乃服
凡湯中用丹砂雄黄者熟末如粉臨服内湯
中攪令調和服之
凡湯中用完物皆擘破乾棗栀子之類是也
用細核物亦打碎山茱萸五味子蕤核决明
子之類是也細花子物正爾完用之旋復花
菊花地膚子葵子之類是也米麥豆輩亦完
用之
凡橘皮吴茱萸椒等入湯不㕮咀
凡諸果實仁皆去尖及雙仁者湯揉撻去皮
仍切之用栀子者去皮用蒲黄者湯成下
凡麥門冬生薑入湯皆切三擣三絞取汁湯
成去滓下之煑五六沸依如升數不可共藥
煑之一法薄切用
凡麥門冬皆微潤抽去心
凡麻黄去節先别煑兩三沸掠去沫更益水
如本數乃内餘藥不爾令人煩寸斬之小草
瞿麥五分斬之細辛白前三分斬之膏中細
剉也
凡牛膝石斛等入湯酒拍碎用之石斛入丸
散者先以碪槌極打令碎乃入臼不爾擣不
熟入酒亦然
凡桂厚朴杜仲秦皮木蘭輩皆削去上虚軟
甲錯取裏有味者秤之茯苓猪苓削除黑皮
牡丹巴戟天遠志野葛等皆槌破去心紫菀
洗去土曝乾乃秤之薤白葱白除青令盡莽
草石南茵芋澤蘭剔取葉及嫩莖去大枝鬼
臼黄連皆除根毛石韋辛夷拭去毛辛夷又
去心蜀椒去閉口者及目用大棗烏梅皆去
核用鬼箭削取羽皮
凡茯苓芍藥補藥須白者瀉藥唯赤者
凡菟絲子暖湯淘汰去沙土乾漉暖酒漬經
一宿漉出曝微白擣之不盡者更以酒漬經
三五日乃出更曬微乾擣之須臾悉盡極易
碎
凡用甘草厚朴枳實石南茵芋藜蘆皂莢之
類皆炙之而枳實去穰藜蘆去頭皂莢去皮
子
凡用椒實微熬令汗出則有勢力
凡湯丸散用天雄附子烏頭烏喙側子皆煻
灰炮令微拆削去黑皮乃秤之惟薑附湯及
膏酒中生用亦削去皮乃秤之直理破作七
八片
凡半夏熱湯洗去上滑一云十洗四破乃秤
之以入湯若膏酒丸散皆煻灰炮之
凡巴豆去皮心膜熬令紫色桃仁杏仁葶藶
胡麻諸有脂膏藥皆熬黄黑别擣令如膏指
㩢視泯泯爾乃以向成散稍稍下臼中合研
擣令消散乃復都以輕絹篩之須盡又内臼
中依法擣數百杵也湯膏中雖有生用者并
擣破
凡用麥糵麴末大豆黄卷澤蘭蕪荑皆微炒
乾㯃炒令煙斷用烏梅入丸散者熬之用熟
艾者先炒細擘合諸藥擣令細散不可篩者
内散中和之
凡用諸毛羽齒牙蹄甲龜鼈鯪鯉等甲皮肉
骨角筋鹿茸等皆炙之蛇蛻皮微炙
凡用斑猫等諸蟲皆去翅足微熬用桑螵蛸
中破炙之牡蠣熬令黄色殭蠶蜂房微炒之
凡湯中用麝香犀角鹿角羚羊角牛黄須末
如粉臨服内湯中攪令調和服之
凡丸散用膠先炙使通體沸起燥乃可搗有
不沸處更炙之斷下湯直爾用之勿炙諸湯
中用阿膠皆絞湯畢内汁中更上火兩三沸
令烊
凡用蜜先火煎掠去沫令色微黄則丸經久
不壞掠之多少隨蜜精粗遂至大稠於丸彌
佳
凡丸中用蠟烊投少蜜中攪調以和藥
凡湯中用飴糖皆湯成下諸湯用酒者皆臨
熟下之
凡藥有宜丸者宜散者宜湯者宜酒漬者宜
膏煎者亦有一物兼宜者亦有不入湯酒者
并隨藥性不得違之其不宜湯酒者列之如
左
　　朱砂(熟入/酒)　雌黄　雲母
　　陽起石(入/酒)　礬石(入/酒)　硫黄(入/酒)
　　鍾乳(入/酒)　孔公孽(入/酒)　礜石(入/酒)
　　銀屑　白堊　銅鏡鼻
　　胡粉　鈆丹　鹵鹹(入/酒)
　　石灰(入/酒)藜灰
　右石類一十七種
　　野葛　狼毒　毒公
　　鬼臼　莽草　蒴藋(入/酒)
　　巴豆　躑躅(入/酒)　皂莢(入/酒)
　　雚菌　藜蘆　䕡茹
　　貫衆(入/酒)　蕪荑　雷丸
　　狼牙　鳶尾　蒺藜(入/酒)
　　女菀　葈耳　紫葳(入/酒)
　　薇銜(入/酒)　白芨　牡蒙
　　飛廉　蛇銜　占斯
　　辛夷　石南(入/酒)楝實
　　虎杖(入酒/單漬)　虎掌　蓄根
　　羊桃(入/酒)　麻勃　苦瓠
　　瓜蒂　陟釐　狼跋子(入/酒)
　　雲實　槐子(入/酒)　地膚子
　　蛇床子(入/酒)　青葙子　茺蔚子
　　王不留行　菥蓂子　菟絲子(入/酒)
　右草木之類四十八種
　　蜂子　蜜蠟　白馬莖
　　狗陰　雀卵　雞子
　　雄鵲　伏翼　鼠婦
　　樗雞　螢火　蠮螉(蠮舊/作□)
　　殭蠶　蜈蚣　蜥蜴
　　斑猫　芫青　亭長
　　蛇膽　虻蟲　蜚蠊
　　螻蛄　馬刀　赭魁
　　蝦蟆　猬皮　生鼠
　　生龜(入/酒)　蝸牛　諸鳥獸(入/酒)
　　蟲魚膏骨髓膽血屎溺
　右蟲獸之類二十九種
古秤惟有銖兩而無分名今則以十黍爲一
銖六銖爲一分四分爲一兩十六兩爲一斤
此則神農之稱也吴人以二兩爲一兩隋人
以三兩爲一兩今依四分爲一兩稱爲定方
家凡云等分者皆是丸散隨病輕重所須多
少無定銖兩三種五種皆悉分兩同等耳凡
丸散云若干分兩者是品諸藥宜多宜少之
分兩非必止於若干之分兩也假令日服三
方寸七須瘥止是三五兩藥耳凡散藥有云
刀圭者十分方寸七之一準如梧桐子大也
方寸七者作七正方一寸抄散取不落爲度
錢七者以大錢上全抄之若云半錢七者則
是一錢抄取一邊爾并用五銖錢也錢五七
者今五銖錢邊五字者以抄之亦令不落爲
度一撮者四刀圭也十撮爲一勺兩勺爲一
合以藥升分之者謂藥有虚實輕重不得用
斤兩則以升平之藥升方作上徑一寸下徑
六分深八分内散藥勿按抑之正爾微動令
平調耳令人分藥不復用此
凡丸藥有云如細麻大者即胡麻也不必扁
扁但令較略大小相稱爾如黍粟者亦然以
十六黍爲一大豆也如麻子者即今大麻子
準三細麻也如胡豆者今青斑豆也以二大
麻子準之如小豆者今赤小豆也粒有大小
以三大麻子準之如大豆者以二小豆準之
如梧桐子者以二大豆準之一方寸七散以
蜜和得如梧桐子十丸爲定如彈丸及雞子
黄者以十梧桐子準之
凡方云巴豆若干枚者粒有大小當先去心
皮乃秤之以一分準十六枚附子烏頭若干
枚者去皮畢以半兩準一枚枳實若干枚者
去穰畢以一分準二枚橘皮一分準三枚棗
有大小以三枚準一兩云乾薑一累者以半
兩爲正本草云一兩爲正
凡方云半夏一升者洗畢秤五兩爲正椒一
升三兩爲正吴茱萸一升五兩爲正菟絲子
一升九兩爲正菴䕡子一升四兩爲正蛇牀
子一升三兩半爲正地膚子一升四兩爲正
此其不同也云某子一升者其子各有虚實
輕重不可通以秤準皆取平升爲正
凡方云桂一尺者削去皮畢重半兩爲正甘
草一尺者重二兩爲正云某草一束者重三
兩爲正一把者重二兩爲正
凡云蜜一斤者有七合猪膏一斤者一升二
合
凡湯酒膏藥舊方皆云㕮咀者謂秤畢擣之
如大豆又使吹去細末此於事殊不允當藥
有易碎難碎多末少末秤兩則不復均平今
皆細切之較畧令如㕮咀者乃得無末而片
粒調和也凡云末之者謂擣篩如法也
凡丸散先細切曝燥乃擣之有各擣者有合
擣者并隨方所言其潤濕藥如天門冬乾地
黄輩皆先切曝乾獨擣令偏碎更出細擘曝
乾若值陰雨可微火烘之既燥小停冷乃擣
之凡濕藥燥皆大耗當先增分兩須得屑乃
秤之爲正其湯酒中不須如此
凡篩丸藥用重密絹令細於蜜丸即易熟若
篩散草藥用輕踈絹於酒中服即不泥其石
藥亦用細絹篩令如丸藥者
凡篩丸散藥畢皆更合於臼中以杵擣之數
百過視其色理和同爲佳
凡煑湯當取井花水極令净潔升斗分量勿
使多少煑之調和候火用心一如鍊法
凡煑湯用微火令小沸其水數依方多少大
畧二十兩藥用水一斗煑取四升以此爲率
皆絞去滓而後酌量也然則利湯欲生少水
而多取汁者爲病須快利所以少水而多取
汁補湯欲熟多水而少取汁者爲病須補益
是以多水而少取汁好詳視之不得令水多
少湯熟用新布兩人以尺木絞之澄去垽濁
分再服三服者第二第三服以紙覆令密勿
令洩氣欲服以銅器於熱湯上暖之勿令器
中有水氣
凡漬藥酒皆須切細生絹袋盛之乃入酒密
封隨寒暑日數視其濃烈使可漉出不必待
至酒盡也滓可曝燥微擣更漬飲之亦可散
服
凡建中腎瀝諸補湯滓合兩劑加水煑竭飲
之亦敵一劑新藥貧人當依此用皆應先曝
令燥也
凡合膏先以苦酒漬令淹浹不用多汁密覆
勿洩云晬時者周時也從今旦至明旦亦有
止一宿煑膏當三上三下以洩其熱勢令藥
味得出上之使匝匝沸乃下之取沸靜良久
乃止寧欲小生其中有薤白者以兩頭微熬
黄爲候有白芷附子者亦令小黄色爲度猪
肪皆勿令經水臘月者彌佳絞膏亦以新布
絞之若是可服之膏膏滓亦堪酒煑飲之可
摩之膏膏滓則宜以傅病上此蓋欲兼盡其
藥力故也
凡膏中有雄黄朱砂輩皆别搗細研如麫須
絞膏畢乃投中以物疾攪至於凝彊勿使沉
聚在下不調也有水銀者於凝膏中研令消
散胡粉亦爾
凡擣藥法燒香洒掃净潔不得雜語喧呼當
使童子擣之務令細熟杵數可至千萬杵過
多爲佳
凡合腎氣署蕷及諸大補五石大麝香丸金
牙散大酒煎膏等合時煎時并不令婦人小
兒産母喪孝痼疾六根不具足人及雞犬六
畜等見之大忌切宜愼之其續命湯麻黄等
諸小湯不在禁忌之限比來田野下里家因
市得藥隨便市上顧人擣合非止諸不如法
至於石斛菟絲子等難搗之藥費人功力賃
作擣者隱主悉盜棄之又爲塵埃穢氣入藥
中羅篩粗惡隨風飄揚衆口嘗之衆鼻齅之
藥之精氣一切都盡與朽木不殊又復服餌
不能盡如法服盡之後反加虚損遂謗醫者
處方不效夫如此者非醫之咎自縁發意甚
誤宜熟思之
　　　論服餌第八
若用毒藥治病先起如黍粟病去即止不去
倍之不去十之取去爲度病在胷膈已上者
先食而後服藥病在心腹已下者先服藥而
後食病在四肢血脉者宜空腹而在旦病在
骨髓者宜飽滿而在夜
凡服丸散不云酒水飲者本方如此是可通
用也
凡服利湯欲得侵早凡服湯欲得稍熱服之
即易消下不吐若冷則吐嘔不下若太熱即
破人咽喉務在用意湯必須澄清若濁令人
心悶不解中間相去如步行十里久再服若
太促數前湯未消後湯來衝必當吐逆仍問
病者腹中藥消散乃可進服
凡服湯法大約皆分爲三服取三升然後乘
病人穀氣彊進一服最須多次一服漸少後
一服最須少如此即甚安穩所以病人於後
氣力漸微故湯須漸少凡服補湯欲得服三
升半晝三夜一中間間食則湯氣溉灌百脉
易得藥力凡服湯不得太緩太急也又須左
右仰覆卧各一食頃即湯勢徧行腹中又於
室中行皆可一百步許一日勿出外即大益
凡服湯三日常忌酒縁湯忌酒故也凡服治
風湯第一服厚覆取汗若得汗即須薄覆勿
令大汗中間亦須間食不爾令人無力更益
虚羸
凡丸藥皆如梧桐子大補者十丸爲始從一
服漸加不過四十丸過亦損人云一日三度
服欲得引日多時不闕藥氣漸漬熏蒸五臟
積久爲佳不必頓服早盡爲善徒棄名藥獲
益甚少凡人四十已下有病可服瀉藥不甚
須服補藥必若有所損不在此限四十已上
則不可服瀉藥須服補藥五十已上四時勿
闕補藥如此乃可延年得養生之術耳其方
備在第二十七卷中素問曰實即瀉之虚即
補之不虚不實以經調之此其大畧也凡有
臟腑積聚無問少長須瀉則瀉凡有虚損無
問少長須補即補以意量度而用之
凡服痔漏疳𧏾等藥皆愼猪雞魚油等味至
瘥
凡服瀉藥不過以利爲度愼勿過多令人下
利無度大損人也
凡諸惡瘡瘥後皆百日愼口味不爾而瘡即
發也
凡服酒藥欲得使酒氣相接無得斷絶絶則
不得藥力多少皆以知爲度不可令至醉及
吐則大損人也
凡服藥皆斷生冷酢滑猪犬雞魚油麫蒜及
菒實等其大補丸散切忌陳臭宿滯之物有
空青忌食生血物天門冬忌鯉魚白术忌桃
李及雀肉葫荽大蒜青魚酢等物地黄忌蕪
荑甘草忌菘菜海藻細辛忌生菜菟絲子忌
兔肉牛膝忌牛肉黄連桔梗忌猪肉牡丹忌
葫荽藜蘆忌狸肉半夏菖蒲忌飴糖及羊肉
恒山桂心忌生葱生菜商陸忌犬肉茯苓忌
醋物栢子人忌濕麫巴豆忌蘆笋羹及猪肉
鼈甲忌莧菜
凡服藥忌見死尸及産婦穢污觸之兼及忿
怒憂勞
凡餌湯藥其粥食肉菜皆須大熟熟即易消
與藥相宜若生則難消復損藥力仍須少食
菜及硬物於藥爲佳亦少進鹽醋乃善亦不
得苦心用力及房室喜怒是以治病用藥力
惟在食治將息得力太半於藥有益所以病
者務在將息節愼節愼之至可以長生豈惟
愈病而已
凡服瀉湯及諸丸散酒等至食時須食者皆
先與一口冷醋飲須臾乃進食爲佳
凡人忽遇風發身心頓惡或不能言有如此
者當服大小續命湯及西州續命排風越婢
等湯於無風處密室之中日夜四五服勿計
劑數多少亦勿慮虚常使頭面手足腹背汗
出不絶爲佳服湯之時湯消即食粥粥消即
服湯亦少與羊肉臛將補若風大重者相續
五日五夜服湯不絶即經二日停湯以羹
自補將息四體若小瘥即當停藥漸漸將息
如其不瘥當更服湯攻之以瘥爲度
凡患風服湯非得大汗其風不去所以諸風
方中皆有麻黄至如西州續命即用八兩越
婢六兩大小續命或用一兩三兩四兩故知
非汗不瘥所以治風非密室不得輒服湯藥
徒自誤耳惟更加增未見損减矣
凡人五十已上大虚者服三石更生愼勿用
五石也四時常以平旦服一二升暖飲終身
勿絶及一時勿食蒜油魚猪牛馬雞鵝鴨等
肉即無病矣
　　　論藥藏第九
存不忘亡安不忘危大聖之至教救民之瘼
恤民之隱賢人之用心所以神農鳩集百藥
黄帝纂録針經皆備預之常道也且人痾瘵
多起倉卒不與人期一朝嬰已豈遑知救想
諸好事者可貯藥藏用以備不虞所謂起心
雖微所救惟廣見諸世禄之家有善養馬者
尚貯馬藥數十斤不見養身者有蓄人藥一
錙銖以此類之極可愧矣貴畜而賤身誠可
羞矣傷人乎不問馬此言安用哉至如人或
有公私使命行邁邊隅地既不毛藥物焉出
忽逢瘴癘素不資貯無以救療遂拱手待斃
以致天殁者斯爲自致豈是枉横何者既不
能深心以自衛一朝至此何歎惜之晩哉故
置藥藏法以防危殆云爾
　　石藥灰土藥水藥根藥莖藥葉藥花藥
　　皮藥子藥五穀五果五菜諸獸齒牙骨
　　角蹄甲皮毛尿屎等藥酥髓乳酪醍醐
　　石蜜沙糖飴糖酒醋膠麴糵豉等藥
　右件藥依時收採以貯藏之蟲豸之藥不
　收採也
　　秤斗升合鐵臼木臼絹羅紗羅馬尾羅
　　刀砧玉槌瓷鉢大小銅銚鐺釜銅鐵匙
　　等
　右合藥所須極當預備
凡藥皆不欲數數曬曝多見風日氣力即薄
歇宜熟知之諸藥未即用者候天大晴時於
烈日中曝令大乾以新瓦器貯之泥頭密封
須用開取即急封之勿令中風濕之氣雖經
年亦如新也其丸散以瓷器貯密蠟封之勿
令洩氣則三十年不壞諸杏仁及子等藥瓦
器貯之則鼠不能得之也凡貯藥法皆須去
地三四尺則土濕之氣不中也


孫眞人備急千金要方卷之一


孫眞人備急千金要方卷之二投四
　　　　(宋朝奉郎守太常少卿充/祕閣校理林億等校正)
　婦人方
　　　求子第一(論方灸法/轉女爲男法)
論曰夫婦人之别有方者以其胎姙生産崩
傷之異故也是以婦人之病比之男子十倍
難療經言婦人者衆陰所集常與濕居十四
已上陰氣浮溢百想經心内傷五臟外損姿
顔月水去留前後交互瘀血停凝中道斷絶
其中傷墮不可具論生熟二臟虚實交錯惡
血内漏氣脉損竭或飲食無度損傷非一或
瘡痍末愈便合陰陽或便利於懸厠之上風
從下入便成十二痼疾所以婦人别立方也
若是四時節氣爲病虚實冷熱爲患者故與
丈夫同也惟懷胎姙而挾病者避其毒藥耳
其雜病與丈夫同則散在諸卷中可得而知
也然而女人嗜慾多於丈夫感病倍於男子
加以慈戀愛憎嫉妬憂恚染著堅牢情不自
抑所以爲病根深療之難瘥故養生之家特
須教子女學習此三卷婦人方令其精曉即
於倉卒之秋何憂畏也夫四德者女子立身
之樞機産育者婦人性命之長務若不通明
於此則何以免於天枉者哉故傅母之徒亦
不可不學常宜繕寫一本懷挾隨身以防不
虞也
論曰人之情性皆願賢己而疾不及人至於
學問則隨情逐物墮於事業詎肯專一推求
至理莫不虚棄光陰没齒無益夫婚姻養育
者人倫之本王化之基聖人設教備論厥㫖
後生莫能精曉臨事之日惛爾若愚是則徒
願賢己而疾不及人之謬也所實不達賢己
之趣而妄徇虚聲以終無用今具述求子之
法以貽後嗣同志之士或可覽焉
論曰夫欲求子者當先知夫妻本命五行相
生及與德合并本命不在子休廢死墓中者
則求子必得若其本命五行相剋及與刑殺
衝破并在子休廢死墓中者則求子了不可
得愼無措意縱或得者於後終亦累人若其
相生并遇福德者仍須依法如方避諸禁忌
則所誕兒子盡善盡美難以具陳(禁忌法受/胎時日推)
(王相貴宿日法/在二十七卷中)
論曰凡人無子當爲夫妻俱有五勞七傷虚
羸百病所致故有絶嗣之患夫治之之法男
服七子散女服紫石門冬圓及坐藥蕩胞湯
無不有子也
七子散治丈夫風虚目暗精氣衰少無子補
不足方
　　五味子　鍾乳粉　牡荆子
　　菟絲子　車前子　菥蓂子
　　石斛　乾地黄　薯蕷
　　杜仲　鹿茸　遠志(各八/銖)
　　附子　蛇床子　芎藭(各六/銖)
　　山茱萸　天雄　人參
　　茯苓　黄耆　牛膝(各五/銖)
　　桂心(十/銖)　蓯蓉(十一/銖)　巴㦸天(十二/銖)
　右二十四味治下篩酒服方寸七日二不
　知增至二七以知爲度禁如藥法不能酒
　者蜜和圓服亦得一方加覆盆子八銖求
　子法一依後房中篇
朴消蕩胞湯治婦人立身已來全不産及斷
緒久不産三十年者方
　　　朴消　牡丹　當歸
　　　大黄　桃仁(生用各/三銖)細辛
　　　厚朴　桔梗　人參
　　　赤芍藥　茯苓　桂心
　　　甘草　牛膝　橘皮(各二/銖)
　　　附子(六/銖)　虻蟲　水蛭(各十/枚)
　右十八味㕮咀以清酒五升水五升合煑
　取三升分四服日三夜一每服相去三時
　更服如常覆被取少汗汗不出冬日著火
　籠之必下積血及冷赤膿如赤小豆汁本
　爲婦人子宫内有此惡物使然或天陰臍
　下痛或月水不調爲有冷血不受胎若斟
　酌下盡氣力弱大困不堪更服亦可二三
　服即止如大悶不堪可食酢飯冷漿一口
　即止然恐去惡物不盡不大得藥力若能
　忍服盡大好一日後仍著導藥(千金翼方/不用桔梗)
　甘草
治全不産及斷緒服前朴消湯後著坐導藥
方
　　皂莢　山茱萸(千金翼/作苦瓠)
　　當歸(各一/兩)　細辛　五味子
　　乾薑(各二/兩)　大黄　礬石
　　戎鹽　蜀椒(各半/兩)
　右十味爲末以絹袋盛大如指長三寸盛
　藥令滿内婦人陰中坐卧任意勿行走急
　小便時去之更安新者一日一度必下青
　黄冷汁汁盡即止可幸御自有子若未見
　病出亦可至十日安之一本别有葶藶砒
　霜各半兩此藥爲服朴消湯恐去冷惡物
　出不盡以導藥下之值天陰冷不疼不須
　著導藥亦有著鹽爲導藥者然不如此藥
　其服朴消湯後即安導藥經一日外服紫
　石門冬丸
紫石門冬圓治全不産及斷緒方
　　紫石英　天門冬(各三/兩)當歸
　　芎藭　紫葳　卷栢
　　桂心　烏頭　乾地黄
　　牡蒙(千金翼作牡荆/外臺作牡蒙)　禹餘粮
　　石斛　辛夷(各二/兩)　人參
　　桑寄生　續斷　細辛
　　厚朴　乾薑　食茱萸
　　牡丹　牛膝(各三/十銖)　栢子仁(一/兩)
　　薯蕷　烏賊骨　甘草(各一/兩半)
　右二十六味爲末蜜和丸如梧桐子大酒
　服十丸日三漸增至三十丸以腹中熱爲
　度不禁房室夫行不在不可服禁如藥法
　比來服者不至盡劑即有娠
白薇圓主令婦人有子方
　　白薇　細辛　防風
　　人參　秦椒　白歛(一云/白芷)
　　桂心　牛膝　秦芁
　　蕪荑　沙參　芍藥
　　五味子　白殭蠶　牡丹
　　蠐螬(各一/兩)　乾漆　栢子仁
　　乾薑　卷栢　附子
　　芎藭(各三/十銖)　桃仁　紫石英(各一/兩半)
　　鍾乳　乾地黄　白石英(各二/兩)
　　鼠婦(半/兩)　水蛭　䖟蟲(各十/五枚)
　　吴茱萸(十八/銖)麻布叩複頭(一尺/燒)
　右三十二味爲末蜜和丸如梧桐子大酒
　服十五丸日再稍加至三十丸當有所去
　小覺有異即停服
又方治久無子或斷緒上熱下冷百病皆治
之方
　　白薇　乾地　黄乾薑
　　車前子　蜀椒(各十/八銖)　紫石英
　　藁本　石膏　菴䕡子
　　卷栢(各三/十銖)　澤蘭　赤石脂
　　白龍骨　遠志　麥門冬
　　茯苓　太乙餘糧(各二/兩)
　　當歸　芎藭　蛇牀子(各一/兩)
　　白芷　覆盆子　桃仁
　　人參(各一/兩半)　桂心蒲黄(各二/兩半)
　　細辛(三/兩)　橘皮(半/兩)
　右二十八味爲末蜜和丸如梧子大酒服
　十五丸日再漸增以知爲度亦可至五十
　丸愼猪雞生冷酢滑魚蒜驢馬牛肉等覺
　有娠即停三月正擇食時可食牛肝及心
　至四月五月不須但不可故殺令子短壽
　遇得者大良
金城太守白薇圓治月水不利閉塞絶産十
八年服此藥二十八日有子方
　　白薇　細辛(各三/十銖)　人參
　　杜蘅(古今録驗/用牡蠣)　牡蒙
　　厚朴　半夏　白殭蠶
　　當歸　紫菀(各十/八銖)　牛膝
　　沙參　乾薑　秦芁(各半/兩)
　　蜀椒　附子　防風(各一/兩半)
　右十七味爲末蜜和丸如梧子大先食服
　三丸不知稍增至四五丸此藥不可長服
　覺有娠即止用之大驗(崔氏有桔梗/丹參十八銖)
論曰古者求子多用慶雲散承澤圓今代人
絶不用此雖未試驗其法可重故述之
慶雲散治丈夫陽氣不足不能施化施化無
成方
　　覆盆子　五味子(各/升)　菟絲子(二/升)
　　天雄(一/兩)　石斛　白术(各三/兩)
　　桑寄生(四/兩)　天門冬(九/兩)　紫石英(二/兩)
　右九味治下篩酒服方寸七先食服日三
　素不耐冷者去寄生加細辛四兩陽氣不
　少而無子者去石斛加檳榔十五枚
承澤圓治婦人下焦三十六疾不孕絶産方
　　梅核仁　辛夷(各一/升)　葛上亭長(七/枚)
　　溲䟽(三/兩)　藁本(一/兩)　澤蘭子(五/合)
　右六味爲末蜜和丸如大豆先食服二丸
　日三不知稍增若腹中無堅癖積聚者去
　亭長加通草一兩惡甘者和藥先以苦酒
　搜散乃納少蜜和爲丸
大黄圓治帶下百病無子服藥十日下血二
十日下長蟲及青黄汁三十日病除五十日
肥白方
　　大黄(破如米豆/熬令黑)　　柴胡
　　朴消　乾薑(各一/升)　芎藭(五/兩)
　　蜀椒(二/兩)　茯苓(如雞子/大一枚)
　右七味爲末蜜和丸如梧桐子大先食服
　七丸米飲下加至十丸以知爲度五日微
　下
吉祥圓治女人積年不孕方
　　天麻　栁絮　牡丹
　　茯苓　乾地黄　桂心(各一/兩)
　　五味子　桃花　白术
　　芎藭(各二/兩)　覆盆子(一/斗)　桃仁(一百/枚)
　　菟絲子　楮實子(各一/升)
　右十四味爲末蜜和丸如豆大每服空心
　飲黄酒下五丸日中一服晩一服
消石大黄圓治十二瘕癖及婦人帶下絶産
無子并服寒食藥而腹中有癖者當先服大
丸下之乃服寒食藥大丸不下水穀但下病
耳不至令人虚極方見第十一卷中
秦椒圓治婦人絶産生來未産盪滌腑臟使
玉門受子精方
　　秦椒　天雄(各十/八銖)　玄參
　　人參　白歛　鼠婦
　　白芷　黄耆　桔梗
　　露蜂房白殭蠶　桃仁
　　蠐螬　白薇　細辛
　　蕪荑(各一/兩)　牡蒙　沙參
　　防風　甘草　牡丹皮
　　牛膝　卷栢　五味子
　　芍藥　桂心　大黄
　　石斛　白术(各三/十銖)　栢子仁
　　茯苓　當歸　乾薑(各一/兩半)
　　澤蘭　乾地黄　芎藭(各一兩/十八銖)
　　乾漆　白石英　紫石英
　　附子(各二/兩)　鍾乳(二兩/半)　水蛭(七十/枚)
　　虻蟲(一百/枚)　麻布叩複頭(七尺/燒)
　右四十四味爲末蜜丸如梧子大酒服十
　丸日再稍加至二十丸若有所去如豆汁
　鼻涕此是病出覺有異即停
灸法
婦人絶子灸然谷五十壯在内踝前直下一
寸婦人絶嗣不生胞門閉塞灸關元三十壯
報之
婦人姙子不成若墮落腹痛漏見赤灸胞門
五十壯在關元左邊二寸是也右邊二寸名
子户
婦人絶嗣不生灸氣門穴在關元傍三寸各
百壯
婦人子臟閉塞不受精疼灸胞門五十壯
婦人絶嗣不生漏赤白灸泉門十壯三報穴
在横骨當陰上際
論曰陰陽調和二氣相感陽施陰化是以有
娠而三陰所會則多生女但姙娠二月名曰
始膏精氣成於胞裏至於三月名曰始胎血
脉不流象形而變未有定儀見物而化是時
男女未分故未滿三月者可服藥方術轉之
令生男也
丹參圓治婦人始覺有娠養胎并轉女爲男
方
　　丹參　續斷　芍藥
　　白膠　白术　栢子仁
　　甘草(各二/兩)　人參　芎藭
　　乾薑(各三/十銖)　吴茱萸　橘皮
　　當歸(各一兩/十八銖)白芷　冠纓(燒灰各/一兩)
　　乾地黄(一兩/半)蕪荑(十八/銖)　犬卵(一具/乾)
　　東門上雄雞頭(一/枚)
　右十九味爲末蜜和丸如梧子大酒服十
　丸日再稍加至二十丸
又方取原蠶屎(一作/矢)一枚井花水服之日三
又方取弓弩弦一枚絳囊盛帶婦人左臂一
　　法以繫腰下滿百日去之
又方取雄黄一兩絳囊盛帶之要女者帶雌
　　黄
又方以斧一柄於産婦卧牀下置之仍繫刃
　　向下勿令人知如不信者待雞抱卵時
　　依此置於窠下一窠兒子盡爲雄也
　　　姙娠惡阻第二(論方/法)
論曰何以知婦人姙娠脉平而虚者乳子法
也經云陰搏陽别謂之有子此是血氣和調
陽施陰化也診其手少陰脉動甚者姙子也
少陰心脉也心主血脉又腎名胞門子户尺
中腎脉也尺中之脉按之不絶法姙娠也三
部脉沉浮正等按之無絶者有娠也
姙娠初時寸微小呼吸五至三月而尺數也
姙娠四月欲知男女者左疾爲男右疾爲女
左右俱疾爲産二子又法左手沉實爲男右
手浮大爲女左右手俱沈實猥生二男俱浮
大猥生二女尺脉若左偏大爲男右偏大爲
女左右俱大産二子大者如實狀又法左手
尺中浮大者男右手尺中沈細者女若來而
斷絶者月水不利又法左右尺俱浮爲産二
男不然女作男生俱沈爲産二女不爾男作
女生又法得太陰脉爲男得太陽脉爲女太
陰脉沈太陽脉浮又遣姙娠人面南行還復
呼之左廻首者是男右廻首者是女又看上
圊時夫從後急呼之左廻首是男右廻首是
女又婦人姙娠其夫左乳房有核是男右乳
房有核是女
姙娠欲知將産者懷姙離經其脉浮設腹痛
引腰脊爲今出也但離經者不病也又法欲
生其脉離經夜半覺痛日中則生也
論曰凡婦人虚羸血氣不足腎氣又弱或當
風飲冷太過心下有淡水者欲有胎而喜病
阻所謂欲有胎者其人月水尚來顔色肌膚
如常但苦沈重憒悶不欲食飲又不知其患
所在脉理順時平和則是欲有姙也如此經
二月日後便覺不通則結胎也阻病者患心
中憒憒頭重眼眩四肢沈重懈惰不欲執作
惡聞食氣欲噉鹹酸果實多卧少起世謂惡
食其至三四月日已上皆大劇吐逆不能自
勝舉也此由經血既閉水漬於藏藏氣不宣
通故心煩憒悶氣逆而嘔吐也血脉不通經
絡否澁則四肢沈重挾風則頭目眩也覺如
此候者便宜服半夏茯苓湯數劑後將茯苓
丸淡水消除便欲食也既得食力體强氣盛
力足養胎母便健矣古今治阻病方有十數
首不問虚實冷熱長少殆死者活於此方半
夏茯苓湯
治姙娠阻病心中憒悶空煩吐逆惡聞食氣
頭眩體重四肢百節疼煩沉重多卧少起惡
寒汗出疲極黄瘦方
　　半夏　生薑(各三/十銖)　乾地黄
　　茯苓(各十/八銖)　橘皮　旋復花
　　細辛　人參　芍藥
　　芎藭　桔梗　甘草(各十/二銖)
　右十二味㕮咀以水一斗煑取三升分三
　服若病阻積月日不得治及服藥冷熱失
　候病變客熱煩渴口生瘡者去橘皮細辛
　加前胡知母各十二銖若變冷下痢者去
　乾地黄入桂心十二銖若食少胃中虚生
　熱大便閉塞小便赤少者宜加大黄十八
　銖去地黄加黄芩六銖餘依方服一劑得
　下後消息看氣力冷熱增損方調定更服
　一劑湯便急服茯苓丸令能食便强健也
　忌生冷醋滑油膩菘菜海藻
茯苓圓治姙娠阻病患心中煩悶頭眩重憎
聞飲食氣便嘔逆吐悶顛倒四肢垂弱不自
勝持服之即效要先服半夏茯苓湯兩劑後
可服此方
　　茯苓　人參　桂心(熬)
　　乾薑　半夏　橘皮(各一/兩)
　　白术　葛根　甘草
　　枳實(各二/兩)
　右十味爲末蜜和爲丸如梧子飲服二十
　丸漸加至三十丸日三(肘後不用乾薑半/夏橘皮白术葛根)
　(只五味又云姙/娠忌桂故熬)
治姙娠惡阻嘔吐不下食方
　　青竹茹　橘皮(各十/八銖)　茯苓
　　生薑(各一/兩)　半夏(三十/銖)
　右五味㕮咀以水六升煑取二升半分三
　服不瘥頻作
橘皮湯治妊娠嘔吐不下食方
　　橘皮　竹茹　人參
　　白术(各十/八銖)　生薑(一/兩)　厚朴(十二/銖)
　右六味㕮咀以水七升煑取二升半分三
　服不瘥重作
　　　養胎第三(論方禁忌/逐月養胎)
論曰舊說凡受胎三月逐物變化禀質未定
故姙娠三月欲得觀犀象猛獸珠玉寳物欲
得見賢人君子盛德大師觀禮樂鍾鼓俎豆
軍旅陳設焚燒名香口誦詩書古今箴誡居
處簡靜割不正不食席不正不坐彈琴瑟調
心神和情性節嗜慾庶事清净生子皆良長
壽忠孝仁義聦慧無疾斯蓋文王胎教者也
論曰兒在胎日月未滿陰陽未備腑臟骨節
皆未成足故自初訖于將産飲食居處皆有
禁忌
　姙娠食羊肝令子多厄食山羊肉令子多
　病
姙娠食驢馬肉令子延月食騾肉産難
姙娠食兔肉犬肉令子無音聲并缺唇
姙娠食雞子及乾鯉魚令子多瘡
姙娠食雞肉糯米令子多寸白蟲
姙娠食椹并鴨子令子倒出心寒
姙娠食雀肉并豆醬令子滿面多䵟黯黑
子
姙娠食雀肉飲酒令子心淫情亂不畏羞
恥
姙娠食鼈令子短項
妊娠食冰漿絶胎
妊娠勿向非常地大小便必半産殺人
　　　徐之才逐月養胎方
妊娠一月名始肧飲食精熟酸美受御宜
食大麥母食醒辛是謂才正
妊娠一月足厥陰脉養不可針灸其經足
厥陰内屬於肝肝主筋及血一月之時血
行否澀不爲力事寢必安靜無令恐畏
妊娠一月陰陽新合爲胎寒多爲痛熱多
卒驚舉重腰痛腹滿胞急卒有所下當預
　安之宜服
烏雌雞湯方
　　烏雌雞一隻(治如/食法)茯苓
　　阿膠(各二/兩)　吴茱萸(一/升)　麥門冬(五/合)
　　人參　芍藥　白术(各三/兩)
　　甘草　生薑(各一/兩)
　右十味㕮咀以水一斗二升煑雞取汁六
　升去雞下藥煎取三升内酒三升并膠烊
　盡取三升放温每服一升日三
補胎湯若曾傷一月胎者當預服此方
　　細辛(一/兩)　防風(二/兩)　乾地黄
　　白术(各三/兩)　生薑(四/兩)　吴茱萸
　　大麥(各五/合)　烏梅(一/升)
　右八味㕮咀以水七升煑取二升半分三
　服先食服寒多者倍細辛茱萸熱多渴者
　去之加栝蔞根二兩若有所思去大麥加
　栢子仁三合一方有人參一兩
　妊娠二月名始膏無食辛臊居必靜處男
　子勿勞百節皆痛是爲胎始結
　妊娠二月足少陽脉養不可針灸其經足
　少陽内屬於膽主精二月之時兒精成於
　胞裹當愼護驚動也
　妊娠二月始陰陽踞經有寒多壞不成有
　熱即萎悴中風寒有所動摇心滿臍下懸
　急腰背强痛卒有所下乍寒乍熱宜服
艾葉湯方
　　艾葉　丹參　當歸
　　麻黄(各二/兩)　人參　阿膠(各三/兩)
　　甘草(四/兩)　生薑(六/兩)　大棗(十二/枚)
　右九味㕮咀以酒三升水一斗煑减半去
　滓内膠煎取三升分三服一方用烏雌雞
　一隻宿肥者治如食法割頭取血内三升
　酒中相和次以水一斗二升先煑取汁去
　雞内藥煎取三升内血酒并膠煎取三升
　分温三服
黄連湯若曾傷二月胎者當預服此方
　　黄連　人參(各一/兩)　吴茱萸(五/合)
　　生薑三兩　生地黄(五兩一方/用阿膠)
　右五味㕮咀以酢漿七升煑取三升分四
　服日三夜一十日一修合若頗覺不安加
　烏梅一升加烏梅者不用漿直用水耳一
　方用當歸半兩
　妊娠三月名始胎當此之時未有定儀見
　物而化欲生男者操弓矢欲生女者弄珠
　璣欲子美好數視璧玉欲子賢良端坐清
　虚是謂外象而内感者也
　妊娠三月手心主脉養不可針灸其經手
　心主内屬於心無悲哀思慮驚動
　妊娠三月爲定形有寒大便青有熱小便
　難不赤即黄卒驚恐憂愁嗔怒喜頓仆動
　於經脉腹滿繞臍苦痛或腰背卒有所下
雄雞湯方
　　雄雞一隻(治如/食法)　黄芩
　　白术　生薑(各一/兩)　麥門冬(五/合)
　　芍藥(四/兩)大棗(十二/枚擘)　甘草
　　人參　茯苓　阿膠(各二/兩)
　右十一味㕮咀以水一斗三升煑雞减半
　出雞内藥煑取半内清酒三升并膠煎取
　三升分三服一日令盡當温卧一方用當
　歸芎藭各二兩不用黄芩生薑
茯神湯若曾傷三月胎者當預服此方
　　茯神　丹參　龍骨(各一/兩)
　　阿膠　當歸　甘草
　人參(各二/兩)大棗(二十/一枚)赤小豆(二十/一枚)
　右九味㕮咀以酢漿一斗煑取三升分四
　服先食服七日後服一劑腰痛者加桑寄
　生二兩(深師有薤白二/兩麻子一升)
　妊娠四月始受水精以成血脉食宜稻粳
　羹宜魚雁是謂盛血氣以通耳目而行經
　絡
　妊娠四月手少陽脉養不可針灸其經手
　少陽内輸三焦四月之時兒六腑順成當
　靜形體和心志節飲食
　妊娠四月有寒心下愠愠欲嘔胸膈滿不
　欲食有熱小便難數數如淋狀臍下苦急
　卒風寒頸項强痛寒熱或驚動身軀腰背
　腹痛往來有時胎上迫胸心煩不得安卒
　有所下
菊花湯方
　菊花如(雞子大/一枚)麥門冬(一/升)　大棗(十二/枚)
　　人參(一兩/半)　甘草　當歸(各二/兩)
　　麻黄　阿膠(各三/兩)　半夏(四/兩)
　　生薑(五/兩)
　右十味㕮咀以水八升煑减半内清酒三
　升并阿膠煎取三升分三服温卧當汗以
　粉粉之護風寒四五日一方用烏雌雞一
　隻煑水煎藥
調中湯若曾傷四月胎者當預服此方
　　白芍藥　生薑(各四/兩)　厚朴
　　枳實　生李根白皮
　　白术　柴胡(各三/兩)續斷
　　芎藭　甘草(各一/兩)　當歸(一兩/半)
　　烏梅(一/升)
　右十二味㕮咀以水一斗煑取三升分四
　服日三夜一八日後復服一劑
　妊娠五月始受火精以成其氣卧必晏起
　沐浴浣衣深其居處厚其衣服朝吸天光
　以避寒殃其食稻麥其羹牛羊和以茱萸
　調以五味是謂養氣以定五臟
　妊娠五月足太陰脉養不可針灸其經足
　太陰内輸於脾五月之時兒四肢皆成無
　大饑無甚飽無食乾燥無自炙熱無大勞
　倦
　妊娠五月有熱苦頭眩心亂嘔吐有寒苦
　腹滿痛小便數卒有恐怖四肢疼痛寒熱
　胎動無常處腹痛悶頓欲仆卒有所下
阿膠湯主之之方
　　阿膠(四/兩)　人參(一/兩)　生薑(六/兩)
　　當歸　芍藥　甘草
　　黄芩(各二/兩)　旋復花(二/合)　吴茱萸(七/合)
　　麥門冬(一/升)
　右十味㕮咀以水九升煑藥减半内清酒
　三升并膠微火煎取三升半分四服日三
　夜一先食服便愈不瘥再服一方用爲雌
　雞一隻割取咽血内酒中以水煑雞以煎
　藥减半内酒并膠煎取三升半分四服
安中湯曾傷五月胎者當預服此方
　　黄芩(一/兩)　當歸　芎藭
　　乾地黄　人參(各二/兩)　甘草
　　芍藥(各三/兩)　生薑(六/兩)　麥門冬(一/升)
　　五味子　大麻仁(各五/合)　大棗(二十/五枚)
　右十二味㕮咀以水七升清酒五升煑取
　三升半分四服日三夜一七日復服一劑
　妊娠六月始受金精以成其筋身欲微勞
　無得靜處出遊於野數觀走犬及視走馬
　食宜鷙鳥猛獸之肉是謂變腠理紉筋以
　養其力以堅背膂
　妊娠六月足陽明脉養不可針灸其經足
　陽明内屬於胃主其口目六月之時兒口
　目皆成調五味食甘美無太飽
　妊娠六月卒有所動不安寒熱徃來腹内
　脹滿身體腫驚怖忽有所下腹痛如欲産
　手足煩疼宜服
麥門冬湯方
　　麥門冬(一/升)　人參　甘草
　　黄芩(各二/兩)　乾地黄(三/兩)　阿膠(四/兩)
　　生薑(六/兩)　大棗(十五/枚)
　右八味以水七升煑减半内清酒二升并
　膠煎取三升分三服中間進糜粥一方用
　烏雌雞一隻煑水以煎藥
柴胡湯若曾傷六月胎者當預服此方
　　柴胡(四/兩)　蓯蓉(一/兩)　白术
　　芍藥(一作/紫葳)　甘草　麥門冬
　　芎藭(各二/兩)　生薑(六/兩)　乾地黄(五/兩)
　　大棗(三十/枚)
　右十味㕮咀以水一斗煑取三升分四服
　日三夜一中間進糜粥勿食生冷及堅硬
　之物七日更服一劑
　妊娠七月始受木精以成其骨勞身摇肢
　無使定止動作屈伸以運血氣居處必燥
　飲食避寒常食稻粳以蜜腠理是謂養骨
　而堅齒
　妊娠七月手太陰脉養不可針灸其經手
　太陰内屬於肺主皮毛七月之時兒皮毛
　已成無大言無號哭無薄衣無洗浴無寒
　飲
　妊娠七月忽驚恐摇動腹痛卒有所下手
　足厥冷脉若傷寒煩熱腹滿短氣常苦頸
　項及腰背强
葱白湯主之之方
　　葱白(長四寸/十四莖)　半夏
　　麥門冬(各/升)　旋復花(二/合)　黄芩(一/兩)
　　人參(一兩/半)　甘草　當歸
　　黄耆(各三/兩)　阿膠(四/兩)　生薑(八/兩)
　右十一味㕮咀以水八升煑减半内清酒
　三升及膠煎取四升每服一升日三夜一
　温卧當汗出若不出者加麻黄一兩煑服
　如前法若秋後勿强漬汗一方以黄雌雞
　一隻割咽取血内酒中煑雞取汁以煎藥
杏人湯若曾傷七月胎者當預服此方
　　杏仁　甘草(各二/兩)　紫菀(一/兩)
　　鍾乳　乾薑(各三/兩)麥門冬
　　吴茱萸(各一/升)粳米(五/合)　五味子(三/合)
　右九味㕮咀以水八升煑取三升半分四
　服日三夜一中間進食七日服一劑一方
　用白雞一隻煑汁煎藥
　妊娠八月始受土精以成膚革和心靜息
　無使氣極是謂密腠理而光澤顔色
　妊娠八月手陽明脉養不可針灸其經手
　陽明内屬於大腸主九竅八月之時兒九
　竅皆成無食燥物無輒失食無忍大起
　妊娠八月中風寒有所犯觸身體盡痛乍
　寒乍熱胎動不安常苦頭眩痛繞臍下寒
　時時小便白如米汁或青或黄或使寒慄
　腰背苦冷而痛目𥆨𥆨
芍藥湯主之之方
　　芍藥(四/兩)　生薑(四/兩)　厚朴(二/兩)
　　甘草　當歸　白术
　　人參(各三/兩)　薤白切(一/升)
　右八味㕮咀以水五升清酒四升合煑取
　三升分三服日再夜一一方用烏雌雞煑
　汁以煎藥
葵子湯若曾傷八月胎者當預服此方
　　葵子(二/升)　甘草　厚朴(各二/兩)
　　白术　柴胡(各三/兩)　芍藥(四/兩)
　　生薑(六/兩)　大棗(二十/枚)
　右八味㕮咀以水九升煑取三升分三服
　日三凡十日一劑一方用烏雌雞一隻煑
　水以煎藥
　妊娠九月始受石精以成皮毛六腑百節
　莫不畢備飲醴食甘緩帶自持而待之是
　謂養毛髮致才力
　妊娠九月足少陰脉養不可針灸其經足
　少陰内屬於腎腎主續縷九月之時兒脉
　續縷皆成無處濕冷無著炙衣
　妊娠九月若卒得下痢腹滿懸急胎上衝
　心腰背痛不可轉側短氣
半夏湯方
　　　半夏　麥門冬　吴茱萸
　　　當歸　阿膠(各三/兩)　乾薑(一/兩)
　　　大棗(十二/枚)
　右七味㕮咀以水九升煑取三升去滓内
　白蜜八合微火上温分四服痢即止一方
　用烏雌雞一隻煑汁煎藥
猪腎湯若曾傷九月胎者當預服此方
　　猪腎(一/具)　茯苓　桑寄生
　　乾薑　乾地黄　芎藭(各三/兩)
　　白术四兩　附子(中者/一枚)　大豆(三/合)
　　麥門冬(一/升)
　右十味㕮咀以水一斗煑腎令熟去腎內
　諸藥煎取三升半分四服日三夜一凡十
　日更一劑
　妊娠十月五臟俱備六腑齊通納天地氣
　於丹田故使關節人神皆備但俟時而生
　妊娠一月始胎二月始膏三月始胞四月
　形體成五月能動六月筋骨立七月毛髮
　生八月臟腑具九月穀氣入胃十月諸神
　備日滿即産矣宜服滑胎藥入月即服
丹參膏養胎臨月服今滑而易産方
　　丹參(半/斤)　芎藭　當歸(各二/兩)
　　蜀椒(五合有熱者以/大麻仁五合代)
　右四味㕮咀以清酒溲濕停一宿以成煎
　猪膏四升微火煎膏色赤如血膏成新布
　絞去滓每日取如棗許内酒中服之不可
　逆服至臨月乃可服舊用常驗
甘草散令易生母無疾病未生一月日預服
過三十日行步動作如故兒生墮地皆不自
覺方
　　甘草(一/兩)　黄芩(一用/茯苓)乾薑
　　吴茱萸　大豆黄卷　麻子仁
　　桂心　大麥糵(各三兩一/方用粳米)
　右八味治下篩酒服方寸七日三暖水服
　亦得
千金圓主養胎治産難顛倒胞不岀服一丸
傷毁不下産餘病汗不出煩滿不止氣逆滿
以酒服一丸(一名保/生丸)
　　甘草　貝母　秦椒
　　大豆黄卷　乾薑　桂心
　　黄芩　粳米(一作/糯米)　石斛
　　石膏(各六/銖)　當歸(十二/銖)　麻子(三/合)
　右十二味爲末蜜和丸如彈子大每服一
　丸日三用棗湯下一方用蒲黄一兩
蒸大黄圓治妊娠養胎令易産方
　　大黄(三十/銖蒸)枳實芎藭
　　白术　杏仁(各十/八銖)芍藥
　　乾薑　厚朴(各十/二銖)吴茱萸(一/兩)
　右九味爲末蜜丸如梧桐子大空腹酒下
　二丸日三不知稍加之
滑胎令易産方
　　阿膠(八/兩)　滑石(二/兩)　車前子(一/升)
　右三味治下篩飲服方寸七日再至生月
　乃服藥利九竅不可先服

孫眞人備急千金要方卷之二
















孫眞人備急千金要方卷之三投五
　　　　(宋朝奉郎守太常少卿充/祕閣校理林億等校正)
　婦人方
　　　妊娠諸病第四(方灸/法)
第一胎動及數墮胎
治妊娠二三月上至八九月胎動不安腰痛
已有所見方
　　艾葉　阿膠　芎藭(肘後/不用)
　　當歸(各三/兩)　甘草(二/兩)
　　五味以水八升煑取三升去滓内膠令
　　分三服日三
治妊娠胎動去血腰腹痛方
　　阿膠(二/兩)　芎藭當歸
　　青竹茹(各五/兩)
　右四味以水一斗半煑銀二斤取六升去
　銀内藥煎取二升半内膠令烊分三服不
　瘥重作一方用甘草二兩
葱白湯治妊娠胎動不安腹痛方
　　葱白(切一/升)　阿膠(二/兩)　當歸
　　續斷　芎藭(各三/兩)
　右五味㕮咀以水一斗先煑銀六七兩取
　七升去銀内藥煎取二升半下膠令烊分
　三服不瘥重作
治妊娠胎動晝夜呌呼口噤唇搴及下重痢
不息方
　艾葉㕮咀以好酒五升煑取四升去滓更
　煎取一升服口閉者格口灌之藥下即瘥
　亦治妊娠腰痛及妊娠熱病并妊娠卒下
　血
旋復花湯治妊娠六七月胎不安常服之方
　　旋復花(一/兩)　半夏　芍藥
　　生薑(各二/兩)　枳實　厚朴
　　白术　黄芩　茯苓(各三/兩)
　右九味㕮咀以水一斗煑取二升半分五
　服日三夜二先食服
治妊娠數墮胎方
　取赤小豆爲末酒服方寸七日二亦治妊
　娠數月月水尚來者
又方妊娠三月灸膝下一寸七壯
第二漏胞方
治妊娠下血如故名曰漏胞胞乾便死方
　生地黄半斤㕮咀以清酒三升煑三沸絞
　去滓服之無時能多服佳(姚大夫加黄雌/雞一頭治如食)
　(法崔氏取雞/血和藥中服)
治妊娠血下不止名曰漏胞血盡子死方
　乾地黄擣末以三指撮許酒服不過三服
　瘥
又方生地黄汁一升清酒四合煑三四沸頓
服不止頻服
又方
　　乾薑(二/兩)　乾地黄(四/兩)
　右二味治下篩以酒服方寸七日再三服
第三子煩方
竹瀝湯治妊娠常苦煩悶此是子煩
　　竹瀝(一/升)　麥門冬　防風
　　黄芩(各三/兩)　茯苓(四/兩)
　右五味以水四升合竹瀝煑取二升分三
　服不瘥再
又方時時服竹瀝隨多少取瘥止
第四心腹腰痛及脹滿方
治妊娠心痛方
　青竹皮一升以酒二升煑三兩沸頓服
又方破生雞子一枚酒和服之
又方
　　白蜜(三/兩)　羊脂(八/兩)　青竹茹(一/升)
　右三味合煎食頓服如棗核大三枚日三
又方蜜一升和井底泥泥心下
又方燒棗二七枚爲末尿服之立愈
治妊娠腹中痛方
　生地黄三斤擣絞取汁用清酒一升合煎
　减半頓服
又方燒車釭脂内酒中服亦治妊娠欬嗽并
産難三日不出
又方取蜜一升頓服良
治妊娠腹中滿痛义心不得飲食方
　　黄芩(三/兩)　芍藥(四/兩)　白术(六/兩)
　右三味㕮咀以水六升煑取三升分三服
　半日令藥盡微下水令易生月飲一劑爲
　善也
治妊娠忽苦心腹痛方
　燒鹽令赤熱三指撮許酒服之立産
治妊娠傷胎結血心腹痛方
　取小兒尿二升頓服之立瘥大良
治妊娠中惡心腹痛方
　新生雞子二枚破著杯中以糯米粉和如
　粥頓服亦治妊娠卒胎動不安或但腰痛
　或胎轉搶心或下血不止
又方水三升洗夫靴剔汁温服
治妊娠中蠱心腹痛方
　燒敗鼓皮酒服方寸七須臾自呼蠱主姓
　名
治妊娠腰痛方
　大豆二升以酒三升煑取二升頓服之亦
　治常人卒腰痛者
又方麻子三升以水五升煑取汁三升分五
服亦治心痛
又方
　　豉(二/兩)　榆白皮(三/兩)
　右二味熟擣蜜丸如梧桐子大服二七丸
　亦治心痛
又方燒牛屎焦末水服方寸七日三服
又方地黄汁八合酒五合合煎分温服
治妊娠脹滿方
　取秤鎚燒之淬酒中服良亦治妊娠卒下
　血
第五傷寒方
治妊娠傷寒頭痛壯熱肢節煩疼方
　　石膏(八/兩)　大青　黄芩(各三/兩)
　　葱白切(一/升)　前胡　知母
　　栀子仁(各四/兩)
　右七味㕮咀以水七升煑取二升半去滓
　分五服相去如人行七八里久再服
治妊娠頭痛壯熱心煩嘔吐不下食方
　　知母(四/兩)　粳米(五/合)　生蘆根(一/升)
　　青竹茹(三/兩)
　右四味以水五升煑取二升半稍稍飲之
　盡更作瘥止
治妊娠傷寒服湯後頭痛壯熱不歇宜用此
湯拭其身
　　麻黄(半/斤)　竹葉(切一/升)　石膏末(三升/爲末)
　右三味以水五升煑取一升去滓冷用拭
　身體又以故布㩉頭額胷心燥則易之患
　瘧者加恒山五兩
治妊娠傷寒方
　　葱白(十/莖)　生薑(二兩/切)
　右二味以水三升煑取一升半頓服取汗
治妊娠中風寒熱腹中絞痛不可針灸方
　鯽魚一頭燒作灰擣末酒服方寸七取汗
治妊娠遭時疾令子不落方
　取竈中黄土水和塗臍乾復塗之一方酒
　和塗方五寸又泔清和塗之并佳
又方犬尿泥塗腹勿令乾
治妊娠熱病方
　　葱白(五/兩)　豆豉(一/升)
　右二味以水六升煑取二升分二服取汗
又方葱白一把以水三升煑令熟服之取汗
食葱令盡亦主安胎若胎已死者須臾即出
又方車轄脂酒服大良
又方井底泥泥心下三寸立愈
又方青羊屎塗腹上
又方水服伏龍肝一鷄子大
治大熱煩悶者方
　葛根汁二升分三服如人行五里久進一
　服
又方燒大棗七枚爲末酒和服
又方槐實燒灰取方寸七酒和服
第六瘧病方
治妊娠患瘧湯方
　　恒山(二/兩)　甘草(一/兩)黄芩(三/兩)
　　烏梅(十四/枚)　石膏(八/兩)
　右五味㕮咀以酒水各一升半合漬藥一
　宿煑三四沸去滓初服六合次服四合後
　服二合凡三服
又方
　　恒山　竹葉(各三/兩)石膏(八/兩)
　　粳米(一百粒崔氏外臺作糯/米集驗救急作秫米)
　右四味㕮咀以水六升煑取二升半去滓
　分三服第一服取未發前一食頃服之第
　二服取臨欲發服之餘一服用以塗頭額
　及胷前五心藥滓置頭邊當一日勿近水
　及進飲食過發後乃進粥食
第七下血方
治妊娠忽暴下血數升胎燥不動万
　　榆白皮(三/兩)　當歸　生薑(各二/兩)
　　乾地黄(四/兩)　葵子(一升肘/後不用)
　右五味以水五升煑取二升半分三服不
　瘥更作服之
馬通湯治妊娠卒驚奔走或從高墮下暴出
血數升方
　　馬通汁(一/升)　乾地黄　阿膠(各四/兩)
　　當歸　艾葉(各三/兩)
　右五味㕮咀以水五升煑取二升半去滓
　内馬通汁及膠令烊分三服不瘥重作
膠艾湯治妊娠二三月上至七八月其人頓
仆失踞胎動不下傷損腰腹痛欲死若有所
見及胎奔上搶心短氣方
　　艾葉(三/兩)　阿膠　芎藭
　　芍藥　甘草　當歸(各二/兩)
　　乾地黄(四/兩)
　右七味㕮咀以水五升好酒三升合煑取
　三升去滓内膠更上火令盡消分三服日
　三不瘥更作
治妊娠卒下血方
　葵子一升以水五升煑取二升分三服瘥
　止
又方生地黄切一升以酒五升煑取三升分
三服亦治落身後血
又方取葵根莖燒作灰以酒服方寸七日三
蟹爪湯治妊娠僵仆失據胎動轉上搶心甚
者血從口出逆不得息或注上下血一斗五
升胎不出子死則寒熨人腹中急如産狀虚
乏少氣困頓欲死煩悶反覆服藥母得即安
下血亦止其當産者立生方
　　蟹爪(一/升)　甘草　桂心(各二/尺)
　　阿膠(二/兩)
　右四味㕮咀以東流水一斗煑取三升去
　滓内膠烊盡能爲一服佳不能者食頃再
　服若口急不能飲者格口灌之藥下便活
　也與母俱生若胎已死獨母活也若不僵
　仆平安妊娠無有所見下血服此湯即止
　或云桂不安胎亦未必爾
治妊娠胎墮下血不止方
　丹參十二兩㕮咀以清酒五升煑取三升
　分三服温日三
又方地黄汁和代赭末服方寸七
又方桑蝎蟲屎燒灰酒服方寸七
香豉湯治半産下血不盡苦來去煩滿欲死
方
　香豉一升半以水三升煑三沸漉去滓内
　成末鹿角一方寸七頓服之須臾血自下
　鹿角燒亦得
第八小便病方(灸法)
治妊娠小便不利方
　　葵子(一/升)　榆白皮(一把/切)
　右二味以水五升煑五沸每服一升日三
又方
　　葵子　茯苓(各一/兩)
　右二味爲末以水服方寸七日三小便利
　則止(仲景云妊娠有水氣身重小/便不利洒淅惡寒起即頭眩)
治妊娠患子淋方
　葵子一升以水三升煑取二升分再服
又方葵根一把以水三升煑取二升分再服
治妊娠小便不通利方
　蕪菁子七合爲末水和服方寸七日三
治妊娠尿血方
　黍穰燒灰酒服方寸七日三
治婦人無故尿血方
　龍骨五兩治下篩酒服方寸七空腹服日
　三久者二十服愈
又方
　　爪甲　亂髮
　右二味并燒末等分酒服方寸七日三飲
　服亦得
又方
　　桂心　鹿角屑　大豆黄卷(各一/兩)
　右三味治下篩酒服方寸七日三
又方取夫爪甲燒作灰酒服之
又方取故船上竹茹曝乾擣末酒服方寸七
日三亦主遺尿
治婦人遺尿不知出時方
　　白薇　芍藥(各一/兩)
　右二味治下篩酒服方寸七日三
又方
　　礬石　牡蠣(各二/兩)
　右二味治下篩酒服方寸七亦治丈夫
又方胡燕窠中草燒末酒服半錢七亦治丈
夫
又方燒遺尿人薦草灰服之瘥
又方灸横骨當陰門七壯
第九下痢方(灸法)
治妊娠下痢方
　　人參(三/兩)黄芩(三/兩)　櫸皮(四/兩)
　　粳米(三/合)　酸石榴皮(三/兩)
　右五味㕮咀以水七升煑取二升半分三
　服
又方白楊皮一斤㕮咀以水一大升煑取二
小升分三服
又方燒中衣帶三寸爲末服之
又方羊脂如碁子大十枚温酒一升投中頓
服之日三
治妊娠患膿血赤滯魚腦白滯臍腹絞痛不
可忍者方
　　薤白(切一/升)　酸石榴皮
　　黄蘖(各三兩産/寶作黄連)　阿膠(二/兩)
　　地榆(四/兩)
　右五味㕮咀以水七升煑取二升半分三
　服不瘥更作
治妊娠注下不止方
　　阿膠　艾葉酸石榴皮(各二/兩)
　右三味以水七升煑取二升去滓内膠令
　烊分三服
治妊娠及産已寒熱下痢方
　　黄連(一/升)　黄蘖(一/斤)　栀子(三十/枚)
　右三味㕮咀以水五升漬一宿煑三沸服
　一升一日一夜令盡嘔者加橘皮一兩生
　薑二兩亦治丈夫常痢
治婦人欲痢輒先心痛腹脹滿日夜五六十
行方
　　石榴皮　麴(各八/兩)　黄蘖(一作/麥糵)
　　烏梅　黄連　艾(各一/兩)
　　防己(二/兩)　阿膠　乾薑(各二/兩)
　　附子(五/兩)
　右十味爲末蜜和丸如梧子大飲服二十
　丸日三漸加至三十四十丸
治婦人水洩痢方
　灸氣海百壯三報
第十水腫方
治妊娠體腫有水氣心腹急滿湯方
　　茯苓　白术(各四兩崔/氏無术)
　　黄芩　杏仁(各三/兩)　旋復花(二/兩)
　右五味㕮咀以水六升煑取二升半分作
　三服
鯉魚湯治妊娠腹大胎間有水氣方
　　鯉魚一頭(二/斤)白术　生薑(各五/兩)
　　芍藥　當歸(各三/兩)　茯苓(四/兩)
　右六味㕮咀以水一斗二升先煑魚熟澄
　清取八升内藥煎取三升分五服
治妊娠毒腫方
　蕪菁根净洗去皮擣酢和如薄泥勿令有
　汁猛火煑二三沸適性薄腫以帛急裹之
　日再易寒時温覆非根時用子若腫在咽
　中取汁含咽之
又方燒𤚩牛屎酢和傅之乾則易亦可服方
寸七日三
治妊娠手脚皆腫攣急方
　　赤小豆(五/升)　商陸根(一斤/切)
　右二味以水三斗煑取一斗稍稍飲之盡
　更作一方加澤㯃一斤
　　産難第五(論方/針法)
論曰産婦雖是穢惡然將痛之時及未産已
産并不得令死喪污穢家人來視之則生難
若已産者則傷兒也
婦人産乳忌反支月若值此月當在牛皮上
若灰上勿令水血惡物著地則殺人及浣濯
衣水皆以器盛過此忌月乃止
凡生産不依産圖脫有犯觸於後母子皆死
若不至死即母子俱病庶事皆不稱心若能
依圖無所犯觸母即無病子亦易養
凡欲産時特忌多人瞻視惟得三二人在傍
待總産訖乃可告語諸人也若人衆看視無
不難産
凡産婦第一不得怱怱忙怕傍人極須穩審
皆不得預緩預急及憂悒憂𢗌則難産若腹
痛眼中火生此兒廻轉未即生也兒出訖一
切人及母皆忌問是男是女兒始落地與新
汲井水五咽忌與暖湯物勿令母看視穢污
凡産婦愼食熱藥熱麫食常識此飲食當如
人肌温温也
凡欲臨産時必先脫尋常所著衣以籠竈頭
及竈口令至密即易産也
凡産難及子死腹中并逆生與胞胎不出諸
篇方可通檢用之
治産難或半生或胎不下或子死腹中或著
脊及坐草數日不産血氣上搶心母面無顔
色氣欲絶者方
　　醇酒(二/升)　白蜜(一/升)　成煎猪膏(一/升)
　右三味合煎取二升分再服不能再服可
　隨所能服之治産後惡血不除上搶心痛
　煩急者以地黄汁代醇酒
治難産方
　　槐枝(切二/升)　榆白皮(切)　大麻仁(各一/升)
　　瞿麥　通草(各三/兩)　牛膝(五/兩)
　右六味㕮咀以水一斗二升煑取三升半
　分五服
又方吞皂莢子二枚
又方取厠前已用草二七枚燒作屑水調而
服之
又方令夫唾婦口中二七過立出
又方針兩肩井入一寸瀉之須臾即分免
治産難三日不出方
　取鼠頭燒作屑井花水服方寸七日三
又方車軸脂吞大豆許兩丸
又方燒藥杵令赤内酒中飲之
又方燒大刀鐶以酒一杯沃之頓服即出救
死不分免者
治産難累日氣力乏盡不得生此是宿有病
者方
　　阿膠(二/兩)　赤小豆(二/升)
　右二味以水九升煑豆令熟去滓内膠令
　烊每服五合不覺更服不過三服即出
又方
　　槐子(十四/枚)　蒲黄(一/合)
　右二味合内酒中温服須臾不生再服之
　水服亦得
又方
　　生薑汁生地黄汁(各半/升)
　右二味合煎熟頓服之
治産難及日月未足而欲産者方
　知母一兩爲末蜜丸如兔屎大每服一丸
　痛不止更一丸
羚羊角散治産後心悶是血氣上衝心所致
　羚羊角一枚燒作灰下篩以東流水服方
　寸七若未瘥須臾再服取悶瘥乃止
又方羚羊角燒作灰以温酒服方寸七不瘥
須臾再進(備急方以/治産難)
治産乳運絶方
　半夏一兩擣篩丸如大豆内鼻孔中即愈
　　(此是扁/鵲法)
又方神麴末水服方寸七亦治産難
又方赤小豆擣爲散取東流水服方寸七不
瘥更服
又方含釅醋噀面即愈凡悶即噀之
又方取釅醋和産血如棗許大服之
治心悶方
　産後心悶眼不得開即當頂上取髮如兩
　指大强以人牽之眼即開
　　子死腹中第六(論/方)
論曰凡婦人産難死生之候母面赤舌青者
兒死母活母唇口青口兩邊沫出者母子俱
死母面青舌赤口中沫出者母死子活
治動胎及産難子死腹中并妊娠兩兒一死
一生服之令死者出生者安神驗方
　　蟹爪(一/升)　甘草(二/尺)　阿膠(三/兩)
　右三味以東流水一斗先煑蟹爪甘草得
　三升去滓次内膠令烊頓服之不能分再
　服若人困抝口内藥藥入即活煎藥作東
　向竈用葦薪煑之
眞珠湯治胎死腹中方
　　熟眞珠(一/兩)　榆白皮(切一/升)
　右二味以苦酒三升煑取一升頓服之死
　胎立出
治子死腹中不出方
　以牛屎塗母腹上立出
又方取竈下黄土三指撮以酒服之立出土
當著兒頭上亦治逆生及横生不出手足先
見者
又方服水銀三兩立出
又方取夫尿二升煑令沸飲之
又方酢二升抝口開灌之
又方吞槐子二七枚亦治逆生
又方三家雞卵各一枚三家鹽各一撮三家
水各一升合煑令産婦東向飲之立出
又方瞿麥一斤以水八升煑取二升一服一
升不出再服
治胎死腹中乾燥著背方
　　葵子(一/升)　阿膠(五/兩)
　右二味以水五升煑取二升頓服之未出
　再煑服
治妊娠未足月而胎卒死不出其母欲死方
　以苦酒濃煑大豆每服一升死胎立出不
　能頓服分再服一方用醇酒煑大豆亦治
　積聚成瘕
治妊娠胎死腹中若子生胞衣不出腹中引
腰背痛方
　　甘草(一/尺)　筒桂(四/寸)　雞子(一/枚)
　　蒲黄(二/合)　香豉(二/升)
　右五味以水六升煑取一升頓服之胎胞
　穢惡盡去大良
治妊娠得病須去胎方
　以雞子一枚鹽三指撮和服立下(此與阮/河南療)
　(難産/相同)
又方麥糵一升爲末和蜜一升服之立下
又方七月七日神麴三升酢一升煑兩沸宿
不食平旦頓服之即下
又方大麥麴五升酒一斗煑三沸去滓分五
服令盡當宿勿食其子如糜令母肥盛無疾
苦千金不傳
　　　逆生第七(論/方)
論曰凡産難或兒横生側生或手足先出可
以針錐刺兒手足入一二分許兒得痛驚轉
即縮自當迴順也
治逆生方
　以鹽塗兒足底又可急爪搔之并以鹽摩
　産婦腹上即愈
又方以鹽和粉塗兒足下即順(子母祕録云/以鹽和明粉)
又方取梁上塵如彈丸許二枚治末三指撮
温酒服之
治逆生及横生不出手足先見者方
　燒蛇蛻皮爲末服一刀圭(亦云三/指撮)面向東
　酒服即順
又方取蟬殻二枚治爲末三指撮許温酒服
之(崔氏外臺子母祕録作/彈丸二枚爲末酒服)
又方取夫陰毛二七莖燒以猪膏和丸如大
豆吞之兒手即持丸出神驗
又方取蛇蛻皮燒灰猪膏和丸東向服
又方以手中指取釜底墨交書兒足下即便
順生
又方取父名書兒足下即順生
治横生及足先出者方
　取梁上塵竈突墨酒服之
又方取車釭中脂書兒脚下及掌中
治縱横生不可出者方
　菟絲子末酒若米汁服方寸七即生車前
　子亦好服如上法
又方以水若酒服竈突墨塵
治産時子但趨穀道者方
　熬鹽熨之自止
　　胞胎不岀第八(方)
牛膝湯治産兒胞衣不出令胞爛方
　　牛膝　瞿麥(各一/兩)　當歸
　　通草(各一/兩半)　滑石(二兩一方用/桂心二兩)
　　葵子(半/升)
　右六味㕮咀以水九升煑取三升分三服
治産難胞衣不出横倒者及兒死腹中母氣
欲絶方
　　半夏(二/兩)　白歛(二/兩)
　右二味治下篩服方寸七小難一服横生
　二服倒生三服兒死四服亦可加代赭瞿
　麥各二兩爲佳
治胎死腹中若母病欲下之方
　取榆白皮細切煑汁三升服之即下難生
　者亦佳
又方生地黄汁一升苦酒三合令暖服之不
能頓服分再服亦得
又方
　　牛膝(三/兩)　葵子(一/升)
　右二味以水七升煑取三升分三服
又方
　　澤蘭葉(三/兩)　滑石(五/合)　生麻油(二/合)
　右三味以水一升半煑澤蘭取七合去滓
　内滑石麻油頓服之
治胞衣不出方
　取小麥合小豆煑令濃飲其汁立出亦治
　横逆生者
又方取瓜瓣二七枚服之立出良
又方取水煑弓弩弦飲五合即出亦可燒灰
酒和服
又方取宅中所埋柱掘出取坎底當柱下土
大如雞子酒和服之良
又方墨三寸爲末酒服
又方服蒲黄如棗許以井花水服
又方苦酒服眞珠一兩
又方雞子一枚苦酒一合和飲之
又方生男吞小豆七枚生女者十四枚即出
治逆生胎不出方
　竈上墨以酒煑一兩沸取汁服
治産後胞不時出方
　井底土如雞子中黄以井花水和服立出
又方取井中黄土丸如梧桐子吞之立出又
治兒不出
治子死腹中若衣不出欲上搶心方
　急取蟻蛭土三升熬令熱囊盛熨心下令
　胎不得上搶心良
又方末竈突中墨三指撮許以水苦酒調服
立出當著兒頭生
又方取夫内衣蓋井上立出
又方取炊篩當户前燒服之
　　　下乳第九(方)
鍾乳湯治婦人乳無汁方
　　石鍾乳　消石(一方用/滑石)白石脂(各六/兩)
　　通草(十二/銖)　桔梗(半兩/切)
　右五味㕮咀以水五升煑三沸三上三下
　去滓内消石令烊分服
又方
　　石鍾乳　通草(各等/分)
　右二味爲末粥飲服方寸匕日三後可兼
　養兩兒(通草挾心者是勿取/羊桃根色黄無益)一方二味酒
　五升漬一宿明旦煑沸去滓服一升日三
　夏冷服冬温服
又方
　　石鍾乳(四/兩)　甘草(二兩一/不用)漏蘆(三/兩)
　　通草　栝蔞根(五/兩)
　右五味㕮咀以水一斗煑取三升分三服
　(一云用栝/蔞實一枚)
又方
　　石鍾乳　通草(各一/兩)　漏蘆(半/兩)
　　桂心　甘草　栝蔞根(各六/銖)
　右六味治下篩酒服方寸七日三最驗
又方
　　石鍾乳　漏蘆(各二/兩)
　右二味治下篩飲服方寸匕即下
漏蘆湯治同前
　　漏蘆　通草(各二/兩)　石鍾乳(一/兩)
　　黍米(一/升)
　右四味㕮咀米宿漬揩撻取汁三升煑藥
　三沸去滓作飲飲之日三
漏蘆散治同前
　　漏蘆(半/兩)　石鍾乳　栝蔞根(各一/兩)
　　蠐螬(三/合)
　右四味治下篩先食糖水服方寸七日三
單行石膏湯治同前
　石膏四兩研以水二升煑三沸稍稍服一
　日令盡
麥門冬散治同前
　　麥門冬　通草　理石
　　石鍾乳
　右四味各等分治下篩先食酒服方寸七
　日三
又方
　　麥門冬　通草　理石
　　石鍾乳　土瓜根　大棗
　　蠐螬
　右七味等分治下篩食畢用酒服方寸七
　日三
又方母猪蹄一具粗切以水二斗熟煑得五
六升汁飲之不出更作
又方
　　猪蹄(二枚熟/炙捶碎)通草(八兩/細切)
　右二味以清酒一斗浸之稍稍飲盡不出
　更作(外臺猪蹄不炙以水一斗煑/取四升入酒四升更煑飲之)
又方栝蔞根切一升酒四升煑三沸去滓分
三服
又方
　　栝蔞根　漏蘆(各三/兩)　石鍾乳(四/兩)
　　白頭翁(一/兩)　滑石　通草(各二/兩)
　右六味治下篩以酒服方寸七日三
又方取栝蔞子尚青色大者一枚熟擣以白
酒一斗煑取四升去滓温服一升日三黄色
小者用二枚亦好
又方土瓜根治下篩服半錢七日三乃乳如
流水
單行鬼箭湯治同前
　鬼箭五兩以水六升煑取四升每服八合
　日三亦可燒作灰水服方寸七日三
甘草散治同前
　　甘草(一/兩)通草(三十/銖)石鍾乳(二十/銖)
　　雲母(二兩/半)屋上散草(二把燒/爲灰)
　右五味治下篩食後温漏蘆湯服方寸七
　日三乳下止
又方燒死鼠作屑酒服方寸七日三立下勿
令知
又方燒鯉魚頭爲末酒服三指撮
鯽魚湯下乳汁方
　　鯽魚(長七/寸)猪肪(半/斤)漏蘆
　　石鍾乳(各八/兩)
　右四味切猪肪魚不須洗治清酒一斗二
　升合煑魚熟藥成絞去滓適寒温分五服
　其間相去須臾一飲令藥力相及爲佳乳
　即下
孫眞人備急千金要方卷之三
孫眞人備急千金要方卷之四投六
　　　　(宋朝奉郎守太常少卿充/祕閣校理林億等校正)
　婦人方
　　　虚損第一(論方/盜汗附)
論曰凡婦人非止臨産須憂至於産後大須
將愼危篤之至其在於斯勿以産時無他乃
縱心恣意無所不犯犯時微若秋毫感病廣
於嵩岱何則産後之病難治於餘病也婦人
産訖五臟虚羸惟得將補不可轉瀉若其有
病不須駃藥若行駃藥轉更增虚就中更虚
向生路遠所以婦人産後百日以來極須殷
勤憂畏勿縱心犯觸及即便行房若有所犯
必身反强直猶如角弓反張名曰蓐風則是
其犯候也若似角弓命同轉燭凡百女人宜
好思之苟或在微不愼戲笑作病一朝困卧
控告無所縱多出財寶遍處求醫醫者未必
解此縱得醫來大命已去何處追尋學者於
此一方大須精熟不得同於常方耳特忌上
厠便利宜室中盆上佳
凡産後滿百日乃可合會不爾至死虚羸百
病滋長愼之
凡婦人皆患風氣臍下虚冷莫不由此早行
房故也
凡産後七日内惡血未盡不可服湯候臍下
塊散乃進羊肉湯有痛甚切者不在此例後
三兩日消息可服澤蘭丸比至月滿丸盡爲
佳不爾虚損不可平復也全極消瘦不可救
者服五石澤蘭丸凡在蓐必須服澤蘭丸補
之服法必七日外不得早服也
凡婦人因暑月産乳取凉太多得風冷腹中
積聚百病竟起迄至於老百方治不能瘥桃
人煎主之出蓐後服之婦人縱令無病每至
秋冬須服一兩劑以至年内常將服之佳
四順理中圓已産訖可服此方
　　甘草(一/兩)　人參　白术
　　乾薑(各一/兩)
　右四味爲末蜜和丸如梧子服十丸稍增
　至二十丸新生藏虚此所以養臟氣也
桃人煎治婦人産後百疾諸氣補益悅澤方
　　桃人一千二百枚擣令細熟以上好酒
　　一斗五升研濾三四遍如作麥粥法以
　　極細爲佳内長項瓷瓶中密塞以麫封
　　之内湯中煑一伏時不停火亦勿令火
　　猛使瓶口常出在湯上無令沉没熟訖
　　出温酒服一合日再雖丈夫亦可服之
石斛地黄煎治婦人虚羸短氣胸逆滿悶風
氣方
　　石斛　甘草　紫菀(各四/兩)
　　桃仁(半/升)　桂心(二/兩)　大黄(八/兩)
　　麥門冬(二/升)　茯苓(一/升)　生地黄汁
　　淳酒(各八/升)一方用人參三兩
　右十味爲末於銅器中炭火上熬内鹿角
　膠一斤耗得一斗次内飴三斤白蜜三升
　和調更於銅器中釜上煎微耗以生竹攪
　無令著耗令相得藥成先食酒服如彈子
　一丸日三不知稍加至二丸
地黄羊脂煎治婦人産後欲令肥白飲食平
調方
　　生地黄汁(一/斗)生薑汁　白蜜(各五/升)
　　羊脂(二/斤)
　右四味先煎地黄令得五升次内羊脂令
　煎减半内薑汁復煎令减合蜜著銅器中
　煎如飴取雞子大一枚投熱酒中服日三
地黄酒治産後百病未産前一月當預釀之
産訖蓐中服之方
　　地黄汁(一/升)　好麴　好米(各二/升)
　右三味先以地黄汁漬麴令發準家法醖
　之至熟封七日取清服之常使酒氣相接
　勿令斷絶愼蒜生冷酢滑猪雞魚一切婦
　人皆須忌之但夏三月熱不可合春秋冬
　并得合服地黄并滓内米中炊合用之一
　石十石一準此一升爲率先服羊肉當歸
　湯三劑乃服之佳
羊肉湯治産後虚羸喘乏白汗出腹中絞痛
之方
　　肥羊肉(三斤/去脂)當歸(姚氏用/葱白)桂心
　　甘草(各二/兩)　芎藭(三兩子母祕/録作豉一升)
　　芍藥(子母祕録/作葱白)　生薑(各四/兩)
　　乾地黄(五/兩)
　右八味㕮咀以水一斗半先煑肉取七升
　去肉内餘藥煑取三升去滓分三服不瘥
　重作(千金翼有葱白一斤子母秘録若胷/中微熱加黄芩麥門冬各一兩頭痛)
　(加石膏一兩中風加防風一兩大便不利/加大黄一兩小便難加葵子一兩上氣欬)
　(逆加五味/子一兩)
猪腎湯治産後虚羸喘乏乍寒乍熱病如瘧
狀名蓐勞方
　　猪腎(一具去脂四破/若無用羊腎代)　香豉(綿/裹)
　　白粳米　葱白(各一/兩)
　右四味以水三斗煑取五升去滓任情服
　之不瘥更作(廣濟方有人參當/歸各二兩爲六味)
羊肉黄耆湯治産後虚乏補益方
　　羊肉(三/斤)　黄耆(三/兩)　大棗(三十/枚)
　　茯苓　甘草　當歸
　　桂心　麥門冬　乾地黄
　　芍藥(各二/兩)
　右十味㕮咀以水二斗煑羊肉取一斗去
　肉内諸藥煎取三升去滓分三服日三
鹿肉湯治産後虚羸勞損補乏方
　　鹿肉(四/斤)　乾地黄　甘草
　　芎藭　黄耆　芍藥
　　麥門冬　茯苓(各三/兩)　人參
　　當歸　生薑(各二/兩)　半夏(一/升)
　　大棗(二十/枚)
　右十三味㕮咀以水二斗五升煑肉取一
　斗三升去肉内藥煎取五升去滓分四服
　日三夜一
麞骨湯治産後虚乏五勞七傷虚損不足臟
腑冷熱不調方
　　獐骨(一/具)　遠志　黄耆
　　芍藥　乾薑　防風
　　茯苓(一作/茯神)　厚朴(各三/兩)　當歸
　　橘皮　甘草　獨活
　　芎藭(各二/兩)　桂心　生薑(各四/兩)
　右十五味㕮咀以水三斗煑麞骨取二斗
　去骨内藥煎取五升去滓分五服
當歸芍藥湯治産後虚損逆害飲食方
　　當歸(一兩/半)　芍藥　人參
　　桂心　生薑　乾地黄
　　甘草(各一/兩)　大棗(二十/枚)
　右八味㕮咀以水七升煑取三升去滓分
　三服日三
杏仁湯治産後虚氣方
　　杏仁　橘皮　白前
　　人參(各三/兩)　蘇葉　半夏(各一/升)
　　桂心(四/兩)　生薑(十/兩)　麥門冬(二/兩)
　右九味㕮咀以水一斗二升煑取三升半
　去滓分五服
治婦人産後上氣賁豚氣積勞臟氣不足胸
中煩躁關

　　虚煩第二(方)
薤白湯治産後胸中煩熱逆氣方
　　薤白　半夏　甘草
　　人參　知母(各二/兩)　石膏(四/兩)
　　栝蔞根(三/兩)　麥門冬(半/升)
　右八味㕮咀以水一斗三升煑取四升去
　滓分五服日三夜二熱甚即加石膏知母
　各一兩
竹根湯治産後虚煩方
　　甘竹根細切一斗五升以水二斗煑取
　　七升去滓内小麥二升大棗二十枚復
　　煑麥熟三四沸内甘草一兩麥門冬一
　　升湯成去滓服五合不瘥更服取瘥短
　　氣亦服之
人參當歸湯治産後煩悶不安方
　　人參　當歸　麥門冬
　　乾地黄　桂心(各一/兩)　大棗(二十/枚)
　　粳米(一/升)　芍藥(四/兩)　淡竹葉(三/升)
　右九味㕮咀以水一斗二升先煑竹葉及
　米取八升去滓内藥煑取三升去滓分三
　服若煩悶不安者當取豉一升以水三升
　煑取一升盡服之甚良
甘竹茹湯治産後内虚煩熱短氣方
　　甘竹茹(一/升)　人參　茯苓
　　甘草(各一/兩)　黄芩(三/兩)
　右五味㕮咀以水六升煑取二升去滓分
　三服日三
知母湯治産後乍寒乍熱通身温壯胷心煩
悶方
　　知母(三/兩)　芍藥　黄芩(各二/兩)
　　桂心　甘草(各一/兩)
　右五味㕮咀以水五升煑取二升半分三
　服一方不用桂心加生地黄
竹葉湯治産後心中煩悶不解方
　　生淡竹葉麥門冬(各一/升)甘草(二/兩)
　　生薑　茯苓(各三/兩)　大棗(十四/枚)
　　小麥(三/合)
　右七味㕮咀以水一斗先煑竹葉小麥取
　八升内諸藥煑取三升去滓分三服若心
　中虚悸者加人參二兩其人食少無穀氣
　者加粳米五合氣逆者加半夏二兩
淡竹茹湯治産後虚煩頭痛短氣欲絶心中
悶亂不解方
　　生淡竹茹(一/升)麥門冬　小麥(各五/合)
　　甘草(一/兩)　生薑(三兩産寶/用乾葛)
　　大棗(十四枚産寶/用石膏三兩)
　右六味㕮咀以水一斗煑竹茹小麥取八
　升去滓乃内諸藥煑取二升去滓分二服
　羸人分作三服若有人參入一兩若無人
　參内茯苓一兩半亦佳人參茯苓皆治心
　煩悶及心虚驚悸安定精神有則爲良無
　自依方服一劑不瘥更作若氣逆者加半
　夏二兩
赤小豆散治産後煩悶不能食虚滿方
　　赤小豆三七枚燒作末以冷水和頓服
　　之良
蒲黄散治産後煩悶方
　　蒲黄以東流水和方寸七服極良
蜀漆湯治産後虚熱往來心胷煩滿骨節疼
痛及頭痛壯熱晡時輙甚又如微瘧方
　　蜀漆葉　桂心　甘草
　　黄芩(各/兩)　黄耆(五/兩)知母
　　芍藥(各二/兩)　生地黄(一/斤)
　右八味㕮咀以水一斗煑取三升分三服
　治寒熱不傷人
芍藥湯治産後虚熱頭痛方
　　白芍藥　乾地黄　牡蠣(各五/兩)
　　桂心(三/兩)
　右四味㕮咀以水一斗煑取二升半去滓
　分三服日三此湯不傷損人無毒亦治腹
　中拘急痛若通身發熱加黄芩二兩
　　　中風第三(論方)
論曰凡産後角弓反張及諸風病不得用毒
藥惟宜單行一兩味亦不得大發汗特忌轉
瀉吐利必死無疑大豆紫湯産後大善
大豆紫湯治産後百病及中風痱痙或背强
口噤或但煩熱苦渴或頭身皆重或身癢劇
者嘔逆直視此皆因虚風冷濕及勞傷所爲
驗方
　　大豆(五/升)　清酒(一/斗)
　右二味以鐵鐺猛火熬豆令極熱焦烟出
　以酒沃之去滓服一升日夜數服服盡更
　合小汗則愈一以去風二則消血結如姙
　娠傷折胎死在腹中三日服此酒即瘥
獨活紫湯治産後百日中風痙口噤不開并
治血氣痛勞傷補腎方
　　獨活(一/斤)　大豆(五/升)　舊酒(一斗/三升)
　右三味先以酒漬獨活再宿若急須微火
　煑之令减三升去滓别熬大豆極焦使烟
　出以獨活酒沃之去豆服一升日三夜二
小獨活湯治如前狀方
　　獨活(八/兩)　葛根　生薑(各六/兩)
　　甘草(二/兩)
　右四味㕮咀以水九升煑取三升去滓分
　四服微汗佳
甘草湯治在蓐中風背强不得轉動名曰風
痙方
　　甘草　乾地黄　麥門冬
　　麻黄(各二/兩)　栝蔞根　芎藭
　　黄芩(各三/兩)　杏仁(五十/枚)　葛根(半/斤)
　右九味㕮咀以水一斗五升酒五升合煑
　葛根取八升去滓内諸藥煑取三升去滓
　分再服一劑不瘥更合良(千金翼崔氏/有前胡三兩)
獨活湯治産後中風口噤不能言方
　　獨活　生薑(各五/兩)　防風
　　秦艽　桂心　白术
　　甘草　當歸　附子(各二/兩)
　　葛根(三/兩)　防己(一/兩)
　右十一味㕮咀以水一斗二升煑取三升
　去滓分三服
雞糞酒治産後中風及百病并男子中一切
風神效方
　　雞糞(一升熬/令黄)烏豆(一升熬令/聲絶勿焦)
　右二味以清酒三升半先淋雞糞次淋豆
　取汁一服一升温服取汗病重者凡四五
　日服之無不愈
竹葉湯治産後中風發熱面正赤喘氣頭痛
之方
　　淡竹葉(一/握)　葛根(三/兩)　防風(二/兩)
　　桔梗　甘草　人參
　　桂心(各一/兩)　大附子(一/枚)　生薑(五/兩)
　　大棗(十五/枚)
　右十味㕮咀以水一斗煑取二升半去滓
　分三服日三温覆使汗出若頸項强者用
　大附子若嘔者加半夏四兩
防風湯治産後中風背急短氣方(千金翼作/裏急短氣)
　　防風　獨活　葛根(各五/兩)
　　當歸　芍藥人參
　　甘草　乾薑(各二/兩)
　右八味㕮咀以水九升煑取三升去滓分
　三服日三
鹿肉湯治産後風虚頭痛壯熱言語邪僻方
　　鹿肉(三/斤)　芍藥　獨活
　　秦芁　黄芩　黄耆(各三/兩)
　　半夏(一/升)　乾地黄　桂心
　　芎藭(各二/兩)　生薑(六/兩)　甘草
　　阿膠(各一/兩)　茯苓(千金翼/作茯神)人參(各四/兩)
　右十五味㕮咀以水二斗煑肉得一斗二
　升去肉内藥煎取三升去滓内膠令烊分
　四服日三夜一
獨活酒治産後中風方
　　獨活(一/斤)　桂心(三/兩)　秦芁(五/兩)
　右三味㕮咀以酒一斗半漬三日飲五合
　稍加至一升不能多飲隨性服
大豆湯治産後卒中風發病倒悶不知人及
姙娠挾風兼治在蓐諸疾方
　　大豆(五升炒/令微焦)葛根　獨活(各八/兩)
　　防己(六/兩)
　右四味㕮咀以酒一斗二升煑豆取八升
　去滓内藥煑取四升去滓分六服而日四
　夜二
五石湯治産後卒中風發疾口噤倒悶吐沫
瘈瘲眩冒不知人及濕痺緩弱身體痙姙娠
百病方
　　紫石英(三/兩)　鍾乳　赤石脂
　　石膏　白石英　牡蠣
　　人參　黄芩　白术
　　甘草　栝蔞根　芎藭
　　桂心　防己　當歸
　　乾薑(各二/兩)　獨活(三/兩)　葛根(四/兩)
　右十八味末五石㕮咀諸藥以水一斗四
　升煑取三升半分五服日三夜二一方有
　滑石寒水石各二兩棗二十枚
四石湯治産後卒中風發疾口噤瘈瘲悶滿
不知人并緩急諸風毒痺身體痙强及挾胎
中風婦人百病方
　　紫石英　白石英　石膏
　　赤石脂(各三/兩)獨活　生薑(各六/兩)
　　葛根(四/兩)　桂心　芎藭
　　甘草　芍藥　黄芩(各二/兩)
　右十二味㕮咀以水一斗二升煑取三升
　半去滓分五服
小柴胡湯治婦人在蓐得風蓋四肢苦煩熱
皆自發露所爲若頭不痛但煩熱與三物黄
芩湯頭痛與小柴胡湯方
　　柴胡(半/斤)　黄芩　人參
　　甘草(各三/兩)　生薑(二/兩)　大棗(十二/枚)
　　半夏(半/升)
　右七味㕮咀以水一斗二升煑取六升去
　滓服一升日三服
三物黄芩湯方
　　黄苓　苦參(各二/兩)　乾地黄(四/兩)
　右㕮咀以水八升煑取二升去滓適寒温
　服一升日二多吐下蟲
甘草湯治産後腹中傷絶寒熱恍惚狂言見
鬼此病中風内絶藏氣虚所爲方
　　甘草　芍藥(各五/兩)　羊肉(三/斤)
　　通草(三兩産寶/用當歸)
　右四味㕮咀以水一斗六升煑肉取一斗
　去肉内藥煑取六升去滓分五服日三夜
　二
羊肉湯治産後中風久絶不産月水不利乍
赤乍白及男子虚勞冷盛方
　　羊肉(二/斤)　成籜大蒜(去皮/切)
　　香豉(各三/升)
　右三味以水一斗三升煑取五升去滓内
　酥一升更煑取三升分温三服
葛根湯治産後中風口噤痙痹氣息迫急眩
冒困頓并産後諸疾方
　　　葛根　生薑(各六/兩)　獨活(四/兩)
　　當歸(三/兩)　甘草　桂心
　　茯苓　石膏　人參
　　白术　芎藭　防風(各二/兩)
　右十二味㕮咀以水一斗二升煑取三升
　去滓分三服日三
防風酒治産後中風方
　　防風　獨活(各一/斤)　女萎
　　桂心(各二/兩)　茵芋(一/兩)　石斛(五/兩)
　右六味㕮咀以酒二斗漬三宿初服一合
　稍加至三四合日三
木防己膏治産後中風方
　　木防己(半/升)　茵芋(五/兩)
　右二味㕮咀以苦酒九升漬一宿猪膏四
　升煎三上三下膏成炙手摩千遍瘥
治産後中柔風舉體疼痛自汗出者及餘百
疾方
　　獨活(八/兩)　當歸(四/兩)
　右二味㕮咀以酒八升煑取四升去滓分
　四服日三夜一取微汗(葛氏單用獨活小/品加當歸若上氣)
　(者加桂心二/兩不瘥更作)
浴湯治産後中風流腫方
　　鹽(五升熬/令赤)　雞毛(一把燒/作灰)
　右二味以水一石煑鹽作湯内雞毛灰著
　湯中適冷暖以浴大良又浴婦人陰冷腫
　痛凡風腫面欲裂破者以紫湯一服瘥神
　效(紫湯是炒/黑豆作者)
治産後中風頭面手臂通滿方
　　大豆三升以水六升煑取一升半去豆
　　澄清更煎取一升内白术八兩附子三
　　兩獨活三兩生薑八兩添水一斗煎取
　　五升内好酒五升合煎取五升去滓分
　　五服日三夜一間粥頻服三劑
茯神湯治産後忽苦心中衝悸或志意不定
恍恍惚惚言語錯謬心虚所致方
　　茯神(四/兩)　人參　茯苓(各三/兩)
　　芍藥　甘草　當歸
　　桂心(各二/兩)　生薑(八/兩)　大棗(三十/枚)
　右九味㕮咀以水一斗煑取三升去滓分
　三服日三夜一良
遠志湯治産後忽苦心中衝悸不定志意不
安言語錯誤惚惚憒憒情不自覺方
　　遠志　麥門冬　人參
　　甘草　當歸　桂心(各二/兩)
　　芍藥(一/兩)　茯苓(五/兩)生薑(六/兩)
　　大棗(二十/枚)
　右十味㕮咀以水一斗煑取三升去滓分
　三服日三羸者分四服産後得此正是心
　虚所致無當歸用芎藭若其人心胷逆氣
　加半夏三兩
茯苓湯治産後暴苦心悸不定言語錯謬恍
恍惚惚心中憒憒此皆心虚所致方
　　　茯苓(五/兩)　甘草　芍藥
　　　桂心　當歸(各二/兩)生薑(六/兩)
　　　麥門冬(一/升)大棗(三十/枚)
　右八味㕮咀以水一斗煑取三升去滓分
　三服日三無當歸可用芎藭若苦心志不
　定加人參二兩亦可内遠志二兩若苦煩
　悶短氣加生竹葉一升先以水一斗三升
　煑竹葉取一斗内藥若有微風加獨活三
　兩麻黄二兩桂心二兩用水一斗五升若
　頸項苦急背膊强者加獨活葛根各三兩
　麻黄桂心各二兩生薑八兩用水一斗半
安心湯治産後心衝悸不定恍恍惚惚不自
知覺言語錯誤虚煩短氣志意不定此是心
虚所致方
　　遠志　甘草(各二/兩)　人參
　　茯神　當歸　芍藥(各三/兩)
　　麥門冬(一/升)　大棗(三十/枚)
　右八味㕮咀以水一斗煑取三升去滓分
　三服日三若苦虚煩短氣者加淡竹葉二
　升水一斗二升煑竹葉取一斗内藥若胸
　中少氣者亦甘草爲三兩善
甘草圓治産後心虚不足虚悸心神不安吸
吸乏氣或若恍恍惚惚不自知覺者方
　　甘草　遠志　菖蒲(各三/兩)
　　人參　麥門冬　乾薑
　　茯苓(各二/兩)　澤瀉　桂心(各一/兩)
　　大棗(五十/枚)
　右十味爲末蜜丸如大豆酒服二十丸日
　四五服夜再服不知稍加若無澤瀉以白
　术代之若胸中冷增乾薑
人參圓治産後大虚心悸志意不安不自覺
恍惚恐畏夜不得眠虚煩少氣方
　　人參　甘草　茯苓(各三/兩)
　　麥門冬　菖蒲　澤瀉
　　薯蕷　乾薑(各二/兩)　桂心(一/兩)
　　大棗(五十/枚)
　右十味爲末以蜜棗膏和丸如梧子未食
　酒服二十丸日三夜一不知稍增若有遠
　志内二兩爲善若風氣内當歸獨活三兩
　亦治男子虚損心悸
大遠志圓治産後心虚不足心下驚悸志意
不安恍恍惚惚腹中拘急痛夜卧不安胸中
吸吸少氣内補傷損益氣安定心神亦治虚
損方
　　遠志　甘草　乾地黄
　　桂心　茯苓　麥門冬
　　人參　當歸　白术
　　澤瀉　獨活　菖蒲(各三/兩)
　　薯蕷　阿膠(各二/兩)　乾薑(四/兩)
右十五味爲末蜜和如大豆未食温酒服
　二十丸日三不知稍增至五十丸若大虚
　身體冷少津液加鍾乳三兩爲善
　　　心腹痛第四(方)
蜀椒湯治産後心痛此大寒冷所爲方
　　蜀椒(二/合)　芍藥　當歸
　　半夏　甘草　桂心　
　　人參　茯苓(各二/兩)　蜜(一/升)
　　生薑汁(五/合)
　右十味㕮咀以水九升煑椒令沸然後内
　諸藥煑取二升半去滓内薑汁及蜜煎取
　三升一服五合漸加至六合禁勿冷食
大巖蜜湯治産後心痛方
　　乾地黄　當歸　獨活
　　甘草　芍藥　桂心
　　細辛　小草(各二/兩)　吴茱萸(一/升)
　　乾薑(三/兩)
　右十味㕮咀以水九升煑取三升内蜜五
　合重煑分三服日三(胡洽不用獨活桂心/小草千金翼不用蜜)
乾地黄湯治産後兩脅滿痛兼除百病方
　　乾地黄　芍藥(各三/兩)　當歸
　　蒲黄(各二/兩)　生薑(五/兩)　桂心(六/兩)
　　甘草(一/兩)　大棗(二十/枚)
　右八味㕮咀以水一斗煑取二升半去滓
　分服日三
芍藥湯治産後苦少腹痛方
　　芍藥(六/兩)　桂心　生薑(各三/兩)
　　甘草(二/兩)　膠飴(八/兩)　大棗(十二/枚)
　右六味㕮咀以水七升煑取四升去滓内
　膠飴令烊分三服日三
當歸湯治婦人寒疝虚勞不足若産後腹中
絞痛方
　　當歸　芍藥(各二兩子母/祕録作甘草)
　　生薑(五/兩)　羊肉(一/斤)
　右四味㕮咀以水八升煑羊肉熟取汁煎
　藥得三升適寒温服七合日三(金匱要畧/胡洽不用)
　(芍藥名小/羊肉湯)
桃仁芍藥湯治産後腹中疾痛方
　　桃仁(半/升)　芍藥　芎藭
　　當歸　乾漆　桂心
　　甘草(各二/兩)
　右七味㕮咀以水八升煑取三升分三服
羊肉湯治産後及傷寒大虚上氣腹痛兼微
風方
　　肥羊肉(二斤無羊肉/用獐鹿肉代)　茯苓
　　黄耆　乾薑(各三/兩)　甘草
　　獨活　桂心　人參(各二/兩)
　　麥門冬(七/合)　生地黄(五/兩)　大棗(十二/枚)
　右十一味㕮咀以水二斗煑肉取一斗去
　肉内藥煑取二升半分四服日三夜一(千/金)
　(翼無/乾薑)
羊肉當歸湯治産後腹中心下切痛不能食
徃來寒熱若中風乏氣力方
　　羊肉(三/斤)　當歸　黄芩(肘後用/黄耆)
　　芎藭　防風(肘後用/人參)甘草(各二/兩)
　　芍藥(三/兩)　生薑(四/兩)
　右八味㕮咀以水一斗二升先煑肉熟减
　半内餘藥取三升去滓分三服日三(胡洽/以黄)
　(耆代黄芩白术代芍藥名大羊肉湯子母/祕録以桂心代防風加大棗十七枚良)
羊肉杜仲湯治産後腰痛咳喘方
　　羊肉(四/斤)　杜仲　紫菀
　　當歸　桂心　白术(各三/兩)
　　五味子　細辛　款冬花
　　人參　厚朴　芎藭
　　附子　萆薢　甘草
　　黄耆(各二/兩)　生薑(八/兩)　大棗(三十/枚)
　右十八味㕮咀以水二斗半煑肉取汁一
　斗五升去肉内藥煎取三升半去滓分五
　服日三夜二
羊肉生地黄湯治産後三日腹痛補中益藏
强氣力消血方
　　羊肉(三/斤)　生地黄(切一/升)桂心
　　當歸　甘草　芎藭
　　人參(各二/兩)　芍藥(三/兩)
　右八味㕮咀以水二斗煑肉取一斗去肉
　内藥煎取三升分四服日三夜一
内補當歸建中湯治産後虚羸不足腹中㽲
痛不止吸吸少氣或苦小腹拘急痛引腰背
不能飲食産後一月日得服四五劑爲善令
人力壯方
　　當歸(四/兩)　芍藥(五/兩)　甘草(二/兩)
　　生薑(六/兩)　桂心(三/兩)　大棗(十八/枚)
　右六味㕮咀以水一斗煑取三升去滓分
　三服一日令盡若大虚内飴糖六兩作湯
　成内之於火上飴消若無生薑則以乾薑
　三兩代之若其人去血過多崩傷内竭不
　止加地黄六兩阿膠二兩合八種作湯或
　去滓内阿膠若無當歸以芎藭代之
内補芎藭湯治婦人産後虚羸及崩傷過多
虚竭腹中絞痛方
　　芎藭　乾地黄(各四/兩)芍藥(五/兩)
　　桂心(二/兩)　甘草　乾薑(各三/兩)
　　大棗(四十/枚)
　右七味㕮咀以水一斗二升煑取三升去
　滓分三服日三不瘥復作至三劑若有寒
　苦微下加附子三兩治婦人虚羸少氣傷
　絶腹中拘急痛崩傷虚竭面目無色及唾
　吐血甚良
大補中當歸湯治産後虚損不足腹中拘急
或溺血少腹苦痛或從高墮下犯内及金瘡
血多内傷男子亦宜服之方
　　當歸　續斷　桂心
　　芎藭　乾薑　麥門冬(各三/兩)
　　芍藥(四/兩)　吴茱萸(一/升)乾地黄(六/兩)
　　甘草　白芷(各二/兩)大棗(四十/枚)
　右十二味㕮咀以酒一斗漬藥一宿明旦
　以水一斗合煑取五升去滓分五服日三
　夜二有黄耆入二兩益佳
桂心酒治産後疹痛及卒心腹痛方
　　桂心三兩以酒三升煑取二升去滓分
　　三服日三
生牛膝酒治産後腹中苦痛方
　　生牛膝根五兩以酒五升煑取二升分
　　二服若用乾牛膝根以酒漬之一宿然
　　後可煑
治産後腹中如弦常堅痛無聊賴方
　　當歸末二方寸七内蜜一升煎之適寒
　　温頓服
吴茱萸湯治婦人先有寒冷胷滿痛或心腹
刺痛或嘔吐食少或腫或寒或下痢氣息綿
惙欲絶産後益劇皆主之方
　　吴茱萸(二/兩)　防風　桔梗
　　乾薑　甘草　細辛
　　當歸(各十/二銖)　乾地黄(十八/銖)
　右八味㕮咀以水四升煑取一升半去滓
　分再服
蒲黄湯治産後餘疾胸中少氣腹痛頭疼餘
血未盡除腹中脹滿欲死方
　　蒲黄　生地黄　生薑(各五/兩)
　　芎藭　桂心(各一/兩)　芒硝(二/兩)
　　桃仁(二十/枚)　大棗(十五/枚)
　右八味㕮咀以水九升煑取二升半去滓
　内芒消分三服日三良驗
敗醬湯治産後疹痛引腰腹中如錐刀所刺
之方
　　敗醬(三/兩)　桂心　芎藭(各一/兩半)
　　當歸(一/兩)
　右四味㕮咀以清酒二升水四升微火煑
　取二升去滓適寒温服七合日三食前服
　之(千金翼只用/敗醬味)
芎藭湯治産後腹痛方
　　芎藭　甘草(各二/兩)蒲黄
　　女萎(各一/兩半)　芍藥　大黄(各三/十銖)
　　當歸(十八/兩)　桂心　桃仁
　　黄耆(千金翼/作黄芩)前胡(各一/兩)　生地黄(一/升)
　右十二味㕮咀以水一斗酒二升合煑取
　三升去滓分四服日三夜一
獨活湯治産後腹痛引腰背拘急痛方
　　獨活　當歸　桂心
　　芍藥　生薑(各三/兩)　甘草(二/兩)
　　大棗(二十/枚)
　右七味㕮咀以水八升煑取三升去滓分
　三服服後相去如人行十里久再進
芍藥黄耆湯治産後心腹痛方
　　芍藥(四/兩)　黄耆　白芷
　　桂心　生薑　人參
　　芎藭　當歸　乾地黄
　　甘草(各二/兩)　茯苓(三/兩)　大棗(十/枚)
　右十二味㕮咀以酒水各五升合煑取三
　升去滓先食服一升日三(千金翼無人參/當歸芎藭地黄)
　(茯苓爲/七味)
治産後腹脹痛不可忍者方
　　煑黍粘根爲飲一服即愈
治婦人心痛方
　　布裹鹽如彈丸燒作灰酒服愈
又方燒秤錘投酒中服亦佳
又方炒大豆投酒中服佳



孫眞八備急千金要方卷之四
孫眞人備急千金要方卷之五投七
　　　　(宋朝奉郎守太常少卿充/祕閣校理林億等校正)
　婦人方
　　　惡露第五(方)
乾地黄湯治産後惡露不盡除諸疾補不足
之方
　　乾地黄(三/兩)　芎藭　桂心
　　黄耆　當歸(各二/兩)　人參
　　防風　茯苓　細辛
　　芍藥　甘草(各一/兩)
　右十一味㕮咀以水一斗煑取三升去滓
　分三服日再夜一
桃仁湯治産後往來寒熱惡露不盡方
　　桃仁(五/兩)　吴茱萸(二/升)　黄耆
　　當歸　芍藥(各三/兩)　生薑
　　醍醐(百鍊/酥)　柴胡(各八/兩)
　右八味㕮咀以酒一斗水二升合煑取三
　升去滓適寒温先食服一升日三
澤蘭湯治産後惡露不盡腹痛不除小腹急
痛痛引腰背少氣力方
　　澤蘭　當歸　生地黄(各二/兩)
　　甘草(一兩/半)　生薑(三/兩)　芍藥(一/兩)
　　大棗(十/枚)
　右七味㕮咀以水九升煑取三升去滓分
　三服日三墮身欲死服亦瘥
甘草湯治産乳餘血不盡逆搶心胷手足逆
冷脤乾腹脹短氣方
　　甘草　芍藥　桂心
　　阿膠(各三/兩)　大黄(四/兩)
　右五味㕮咀以東流水一斗煑取三升去
　滓内阿膠令烊分三服一服入腹中面即
　有顔色一日一夜盡此三升即下腹中惡
　血一二升立瘥當養之如新産者
大黄湯治産後惡露不盡方
　　大黄　當歸　甘草
　　生薑　牡丹　芍藥(各三/兩)
　　吴茱萸(一/升)
　右七味㕮咀以水一斗煑取四升去滓分
　四服一日令盡加人參二兩名人參大黄
　湯
柴胡湯治産後徃來寒熱惡露不盡方
　　柴胡　生薑(各八/兩)　桃仁(五十/枚)
　　當歸　黄耆　芍藥(各三/兩)
　　吴茱萸(二/升)
　右七味㕮咀以水一斗三升煑取三升去
　滓先食服一升日三(千金翼以清/酒一斗煑)
蒲黄湯治産後餘疾有積血不去腹大短氣
不得飲食上衝胷脅時時煩憒逆滿手足悁
疼胃中結熱方
　　蒲黄(半/兩)　大黄　硭硝
　　甘草　黄芩(各一/兩)　大棗(三十/枚)
　右六味㕮咀以水五升煑取一升清朝服
　至日中下若不止進冷粥半盞即止若不
　下與少熱飲自下人羸者半之(千金翼名/大黄湯而)
　不用芒硝
銅鏡鼻湯治産後餘疾惡露不除積聚作病
血氣結搏心腹疼痛方
　　銅鏡鼻(十八銖/燒末)　大黄(二兩/半)
　　芍藥　乾地黄　芎藭
　　乾漆　硭硝(各二/兩)　亂髮(雞子/大燒)
　　大棗(三十/枚)
　右九味㕮咀以水七升煑取二升二合去
　滓内髮灰鏡鼻末分三服
小銅鏡鼻湯治如前狀方
　　銅鏡鼻(十銖/燒末)大黄　甘草
　　黄芩　硭硝　乾地黄(各二/兩)
　　桃仁(五十/枚)
　右七味㕮咀以酒六升煑取三升去滓内
　鏡鼻末分三服亦治遁尸心腹痛及三十
　六尸疾
栀子湯治産後兒生處空流血不盡小腹絞
痛方
　栀子三十枚以水一斗煑取六升内當歸
　芍藥各二兩蜜五合生薑五兩羊脂一兩
　於栀子汁中煎取二升分三服日三
生地黄湯治産後三日至七日腹中餘血未
盡絞痛强滿氣息不通方
　　生地黄(五/兩)　生薑(三/兩)　大黄
　　芍藥　茯苓　細辛
　　桂心　當歸　甘草
　　黄芩(各一/兩半)　大棗(二十/枚)
　右十一味㕮咀以水八升煑取二升半去
　滓分三服日三
大黄乾漆湯治新産後有血腹中切痛方
　　大黄　乾漆　乾地黄
　　桂心　乾薑(各二/兩)
　右五味㕮咀以水三升清酒五升煑取三
　升去滓温服一升血當下若不瘥明旦服
　一升滿三服病無不瘥
麻子酒治産後血不去方
　麻子五升擣以酒一斗漬一宿明旦去滓
　温服一升先食服不瘥夜服一升不吐下
　忌房事一月將養如初産法
升麻湯治産後惡物不盡或經一月半歲一
歲方
　升麻三兩以清酒五升煑取二升去滓分
　再服當吐下惡物勿怪良
治産後惡血不盡腹中絞刺痛不可忍方
　　大黄　黄芩　桃仁(各三/兩)
　　桂心　甘草　當歸(各二/兩)
　　芍藥(四/兩)　生地黄(六/兩)
　右八味㕮咀以水九升煑取二升半去滓
　食前分三服
治産後漏血不止方
　　露蜂房　敗船茹
　右二味等分作灰取酪若漿服方寸七日
　三
又方
　　大黄(三/兩)　硭硝(一/兩)　桃仁
　　水蛭　蝱蟲(各三/十枚)　甘草
　　當歸(各二/兩)　䗪蟲(四十/枚)
　右八味㕮咀以水三升酒二升合煑取三
　升去滓分三服當下血
又方
　　桂心　蠐螬(各二/兩)栝蔞根
　　牡丹(各三/兩)豉(一/升)
　右五味㕮咀以水八升煑取三升去滓分
　三服
治産後血不可止者方
　乾菖蒲三兩以清酒五升漬煑取三升分
　再服即止
治産後惡血不除四體并惡方
　續骨木二十兩破如算子大以水一斗煑
　取三升分三服相去如人行十里久間食
　粥或小便數或惡血下即瘥此木得三遍
　煑
治産後下血不盡煩悶腹痛方
　　羚羊角(燒成灰刮/取三兩)　芍藥(二兩熬/令黄)
　　枳實(一兩細切/熬令黄)
　右三味治下篩煑水作湯服方寸七日再
　夜一稍加至二七
又方鹿角燒成灰擣篩煑豉汁服方寸七日
三夜再稍加至二七不能用豉清煑水作湯
服之
又方擣生藕取汁飲二升甚驗
又方生地黄汁一升酒三合和温頓服之
又方赤小豆擣散取東流水和服方寸七不
瘥更服
治産後血瘕痛方
　古鐵一斤秤鎚斧頭鐵杵亦得炭火燒令
　赤内酒五升中稍稍服之神妙
治婦人血瘕心腹積聚乳餘疾絶生小腹堅
滿貫臍中熱腰背痛小便不利大便難不下
食有伏蟲臚脹癰疽腫久寒留熱胃管有邪
氣方
　　半夏(一兩/六銖)　石膏　藜蘆
　　牡蒙　蓯蓉(各十/八銖)　桂心
　　乾薑(各一/兩)　烏喙(半/兩)　巴豆(六十枚/研如膏)
　右九味爲末蜜丸如小豆服二丸日三及
　治男子疝病
治婦人血瘕痛方
　　乾薑　烏賊魚骨(各一/兩)
　右二味治下篩酒服方寸七日三
又方末桂心温酒服方寸七日三
　　　下痢第六(方)
膠蠟湯治産後三日内下諸雜五色痢方
　　阿膠　黄檗(各一/兩)　蠟(如棋子/三箇)
　　當歸(一兩/半)　黄連(二/兩)　陳廪米(一/升)
　右六味㕮咀以水八升煑米蟹目沸去米
　内藥煑取二升去滓内膠蠟令烊分四服
　一日令盡
桂蜜湯治産後餘寒下痢便膿血赤白日數
十行腹痛時時下血方
　　桂心　甘草(各二/兩)乾薑(二/兩)
　　附子(一/兩)　蜜(一/升)　當歸(三/兩)
　　赤石脂(十/兩)
　右七味㕮咀以水六升煑取三升去滓内
　蜜煎一兩沸分三服日三
治産後下赤白腹中絞痛湯方
　　芍藥　乾地黄(各五/兩)甘草
　　阿膠　艾葉　當歸(各二/兩)
　右六味㕮咀以水七升煑取二升半去滓
　内膠令烊分三服
治産後赤白下久不斷身面悉腫方
　　大豆(微/熬)　小麥　蒲黄(各一/升)
　　吴茱萸(半/升)
　右四味以水九升煑取三升去滓分三服
　此方神驗亦可以水五升酒一斗煎取四
　升分四服
治産後痢赤白心腹刺痛方
　　薤白(一/兩)　當歸(二/兩)　酸石榴皮(三/兩)
　　地榆根(四/兩)　粳米(五/合)
　右五味㕮咀以水六升煑取二升半去滓
　分三服(必效方加厚朴一兩阿膠/人參甘草黄連各一兩半)
當歸湯治産後下痢赤白腹痛方
　　當歸　龍骨(各三/兩)　乾薑
　　白术(各二/兩)　芎藭(二兩/半)　甘草
　　白艾(熟/者)　附子(各一/兩)
　右八味㕮咀以水六升煑取二升去滓分
　三服一日令盡
白頭翁湯治産後下痢兼虚極方
　　白頭翁　阿膠　秦皮
　　黄連　甘草(各二/兩)黄檗(三/兩)
　右六味㕮咀以水七升煑取二升半去滓
　内膠令烊分三服日三
鼈甲湯治産後早起中風冷泄痢及帶下方
　　鼈甲(如手/大)　當歸　黄連
　　乾薑(各二/兩)　黄檗(長一尺/廣三寸)
　右五味㕮咀以水七升煑取三升去滓分
　三服日三(千金翼加白/頭翁一兩)
龍骨圓治産後虚冷下血及穀下晝夜無數
兼治産後惡露不斷方
　　龍骨(四/兩)　乾薑　甘草
　　桂心(各二/兩)
　右四味爲末蜜和暖酒服二十丸如梧子
　日三一方用人參地黄各二兩
阿膠圓治産後虚冷洞下心腹絞痛兼泄瀉
不止方
　　阿膠(四/兩)　人參　甘草
　　龍骨　桂心　乾地黄
　　白术　黄連　當歸
　　附子(各二/兩)
　右十味爲末蜜丸如梧子温酒服二十丸
　日三
澤蘭湯治産後餘疾寒下凍膿裏急胸脇滿
痛欬嗽嘔血寒熱小便赤黄大便不利方
　　澤蘭　石膏(各二十/四銖)當歸
　　甘草　厚朴(各十/八銖)　遠志(三十/銖)
　　藁本　芎藭(各十/五銖)　乾薑
　　人參　桔梗　乾地黄(各十/二銖)
　　白术　蜀椒　白芷
　　柏子仁　防風　山茱萸
　　細辛(各九/銖)桑白皮　麻子仁(各半/升)
　右二十一味㕮咀以水一斗五升先内桑
　白皮煑取七升半去之内諸藥煑取三升
　五合去滓分三服
乾地黄湯治産後下痢方
　　乾地黄(二/兩)　白頭翁黄連(各一/兩)
　　蜜蠟(一方/寸)　阿膠(如手掌/大一枚)
　右五味㕮咀以水五升煑取二升半去滓
　内膠蠟令烊分三服日三(千金翼用/乾薑一兩)
生地黄湯治産後忽著寒熱下痢方
　　生地黄(五/兩)　甘草黄連
　　桂心(各一/兩)　大棗(二十/枚)赤石脂(二/兩)
　　淡竹葉(二升一/作竹皮)
　右七味㕮咀以水一斗煑竹葉取七升去
　滓内藥煑取二升半分三服日三
藍青圓治産後下痢方
　　藍青(熬)　附子　鬼臼
　　蜀椒(各一/兩半)　厚朴　阿膠
　　甘草(各二/兩)　艾葉　龍骨
　　黄連　當歸(各三/兩)黄蘖
　　茯苓　人參(各一/兩)
　右十四味爲末蜜和丸如梧子每服二十
　丸空腹飲下一方用赤石脂四兩
赤石脂圓治産後虚冷下痢方
　　赤石脂(三/兩)　當歸白术
　　黄連　乾薑　秦皮
　　甘草(各二/兩)　蜀椒　附子(各一/兩)

　右九味爲末蜜丸如梧子酒服二十丸日
　三(千金翼作散空/腹飲服方寸七)
赤散治産後下痢方
　　赤石脂　代赭(各三/兩)桂心(一/兩)
　右三味治下篩酒服方寸七日三十日愈
黑散治産後下痢方
　　麻黄　貫衆　桂心(各一/兩)
　　甘草　乾漆(各三/兩)　細辛(二/兩)
　右六味治下篩酒服五撮日再五日愈麥
　粥下尤佳
黄散治産後下痢方
　　黄連(二/兩)　黄芩　䗪蟲
　　乾地黄(各一/兩)
　右四味治下篩酒服方寸七日三十日愈
龍骨散治産後痢方
　　五色龍骨　代赭　赤石脂
　　黄檗根皮(蜜炙/令焦)　艾(各一/兩半)
　　黄連(二/兩)
　右六味治下篩飲服方寸七日三
　　　淋渴第七(方)
栝蔞湯治産後小便數兼渴方
　　栝蔞根　麥門冬　甘草
　　黄連(各二/兩)　人參　生薑(各三/兩)
　　大棗(十五/枚)　桑螵蛸(二十/枚)
　右八味㕮咀以水七升煑取二升半分三
　服
又方治産後渴不止方
　　栝蔞根(四/兩)　人參　麥門冬(各三/兩)
　　甘草(崔氏/不用)　乾地黄(各二/兩)大棗(二十/枚)
　　土瓜根(五兩崔氏/用蘆根)
　石七味㕮咀以水一斗二升煑取六升分
　六服
雞肶胵湯治産後小便數方
　　雞肶胵(二三/具)雞腸(三具/洗)　乾地黄
　　當歸　甘草(各二/兩)　麻黄(四/兩)
　　厚朴　人參(各三/兩)　生薑(五/兩)
　　大棗(二十/枚)
　右十味㕮咀以水一斗煑肶胵及腸大棗
　取七升去滓内諸藥煎取三升半分三服
治婦人結氣成淋小便引痛上至小腹或時
溺血或如豆汁或如膠飴每發欲死食不生
肌面目萎黄師所不能治方
　　貝齒(四枚燒/作末)葵子(一/升)石膏(五兩/碎)
　　滑石(二兩/末)
　右四味以水七升煑二物取二升去滓内
　二末及猪脂一合更煎三沸分三服日三
　不瘥再合服
石韋湯治産後卒淋氣淋血淋石淋方
　　石韋　黄芩　通草
　　甘草(各二/兩)　榆皮(五/兩)　大棗(三十/枚)
　　葵子(二/升)　白术(産寶用/芍藥)生薑(各三/兩)
　右九味㕮咀以水八升煑取一升半分三
　服(集驗無甘草生薑崔/氏同産寶不用薑棗)
葵根湯治産後淋澀方
　　葵根(二/兩)　車前子(一/升)　亂髮(燒/灰)
　　大黄　桂心　滑石(各一/兩)
　　通草(三/兩)生薑(六/兩)冬瓜練(七合/作汁)
　右九味㕮咀以水七升煑取二升半分三
　服(千金翼不/用冬瓜練)
茅根湯治産後淋方
　　白茅根(一/斤)　瞿麥　茯苓(各四/兩)
　　地脉　人參(各二/兩)　生薑(三/兩)
　　桃膠　甘草(各一/兩)　鯉魚齒(一百/枚)
　右九味㕮咀以水一斗煑取二升半分三
　服
滑石散治産後淋方
　　滑石(五/兩)　通草　車前子
　　葵子(各四/兩)
　右四味治下篩酢漿水服方寸七稍加至
　二七
竹葉湯治産後虚渴少氣力方
　　竹葉(三/升)　生薑　半夏(各三/兩)
　　大棗(十四/枚)　小麥(五/合)　甘草
　　茯苓　人參(各一/兩)　麥門冬(五/兩)
　右九味㕮咀以水九升煑竹葉小麥取七
　升去滓内諸藥更煎取二升半一服五合
　日三夜一
　　　雜治第八(方灸/法)
治婦人勞氣食氣胃滿吐逆其病頭重結痛
小便赤黄大下氣方
　　烏頭　黄芩　巴豆(各半/兩)
　　半夏(三/兩)　大黄(八/兩)　戎鹽(一兩/半)
　　䗪蟲　桂心　苦參(各十/八銖)
　　人參　消石(各一/兩)
　右十一味爲末以蜜青牛膽拌和擣三萬
　杵丸如梧子宿不食酒服五丸安卧須臾
　當下下黄者小腹積也青者疝也白者内
　風也如水者留飲也青如粥汁膈上邪氣
　也血如腐肉者傷也赤如血者乳餘疾也
　如蟲刺者蠱也既下必渴渴飲粥饑食酥
　糜三日後當温食食必肥濃三十日平復
　亦名破積烏頭丸主心腹積聚氣悶脹疝
　瘕内傷瘀血産乳餘疾及諸不足
竹茹湯治婦人汗血吐血尿血下血方
　　竹茹(二/升)　人參　芍藥
　　桔梗　芎藭　當歸
　　甘草　桂心(各一/兩)　乾地黄(四/兩)
　右九味㕮咀以水一斗煑取三升分三服
治婦人自少患風頭疼眼眩方
　　石南(一方用/石韋)細辛　天雄
　　茵芋(各二/兩)　薯蕷　防風
　　貫衆　獨活　蘼蕪(各四/兩)
　　乾薑　山茱萸(各三/兩)
　右十一味㕮咀以酒三斗漬五日初飲二
　合日三服後稍稍加之
治婦人經服硫黄丸忽患頭痛項冷冷歇又
心胷煩熱眉骨眼眦癢痛有時生瘡喉中乾
燥四體痛癢方
　　栝蔞根　麥門冬　龍膽(各三/兩)
　　大黄(二/兩)　杏仁(二/升)　土瓜根(八/兩)
　右六味爲末蜜丸如梧子大飲服十枚日
　三後漸加之
治婦人患癖按時如有三五箇而作水聲殊
不得寢食常心悶方
　牽牛子三升治下篩飲服方寸七日一服
　三十服後可服好硫黄一兩
治婦人忽與鬼交通方
　　松脂(二/兩)　雄黄(一兩/末)
　右二味先烊松脂乃内雄黄末以虎爪攪
　令相得藥成取如雞子中黄夜卧以著熏
　籠中燒令病人取自升其上以被自覆惟
　出頭勿令過熱及令氣得泄也
厚朴湯治婦人下焦勞冷膀胱腎氣損弱白
汁小便俱出
　厚朴如手大長四寸以酒五升煑兩沸去
　滓取桂一尺爲末内汁中調和一宿勿食
　旦頓服之
温經湯治婦人小腹痛方
　茯苓(六/兩)　土瓜根　芍藥(各三/兩)
　薏苡仁(半/斤)
　右四味㕮咀以酒三升漬一宿旦加水七
　升煎取二升分再服
半夏厚朴湯治婦人胷滿心下堅咽中帖帖
如有炙肉臠吐之不出咽之不下方
　　半夏(一/升)　厚朴(三/兩)　茯苓(四/兩)
　　生薑(五/兩)　蘇葉(二/兩)
　右五味㕮咀以水七升煑取四升分四服
　日三夜一不瘥頓服一方無蘇葉生薑
治婦人氣方
　平旦服烏牛尿日一止
昆布圓治婦人胸中伏氣方
　　昆布　海藻　芍藥
　　桂心　白石英　款冬花
　　桑白皮　人參(各二/兩)　柏子仁
　　茯苓　鍾乳(各二/兩半)　紫菀
　　甘草(各一/兩)　乾薑(一兩/六銖)　吴茱萸
　　五味子　細辛(各一/兩半)　杏仁(百/枚)
　　橘皮蘇子(各五/合)
　右二十味爲末蜜和丸如梧子酒服二十
　丸日再加至四十丸
治婦人無故憂恚胷中迫塞氣不下方
　　芍藥　滑石　黄連
　　石膏　山茱萸　前胡(各一兩/六銖)
　　大黄　麥門冬　細辛
　　生薑(各一/兩)　半夏(十八/銖)　桂心(半/兩)
　右十二味爲末蜜丸如梧子酒服二十丸
　加至三十丸日三服
婦人斷産方
　蠶子故紙方一尺燒爲末酒服之終身不
　産
又方油煎水銀一日勿息空肚服棗一枚永
斷不損人
治勞損産後無子陰中冷溢出子門閉積年
不瘥身體寒冷方
　　防風(一兩/半)　桔梗(三十/銖)　人參(一/兩)
　　菖蒲　半夏　丹參
　　厚朴　乾薑　紫菀
　　杜蘅(各十/八銖)　秦艽　白歛
　　牛膝　沙參(各半/兩)
　右十四味爲末白蜜和丸如小豆食後服
　十五丸日三服不知增至二十丸有娠止
　夫不在勿服之服藥後七日方合陰陽
五加酒治産後癖瘦玉門冷方
　　五加皮　枸杞子(一/升)　蛇床子(一/升)
　　杜仲(一/升)　乳床(半/斤)　乾地黄
　　丹參(各二/兩)　乾薑(三/兩)　天門冬(四/兩)
　右九味㕮咀以絹袋子盛酒三斗漬三宿
　一服五合日再稍加至十合佳
治子門閉血聚腹中生肉癥臟寒所致方
　　乾漆(半/斤)　生地黄汁(三/升)生牛膝汁(一/斤)
　右三味先擣漆爲散内汁中攪微火煎爲
　丸如梧子大酒服三丸日再若覺腹中痛
　食後服之
治産後勞玉門開而不閉方
　　硫黄(四/兩)　吴茱萸(一兩/半)菟絲子(一兩/六銖)
　　蛇床子(一/兩)
　右四味爲散以水一升煎二方寸七洗玉
　門日再洗
治産後陰道開不閉方
　石灰一斗熬令燒草以水二斗投之適寒
　温入汁中坐漬之須臾復易坐如常法此
　方已效千金不傳
黄芩散治婦人陰脫方
　　黄芩　猬皮　當歸各半兩
　　芍藥一兩　牡蠣竹皮各二兩半
　　狐莖一具千金翼用松皮
　右七味治下篩飲服方寸匕日三禁舉重
　房勞冷食
硫黄散治同前
　　硫黄　烏澤魚骨各半兩
　　五味子三銖
　右三味治下篩以粉其上良日再三粉之
當歸散治同前
　　當歸　黄芩(各二/兩)　蝟皮(半/兩)
　　牡蠣(二兩/半)　芍藥(一兩/六銖)
　右五味治下篩酒服方寸七日三服禁舉
　重良
治産後陰下脫方
　蛇床子一升布裹炙熨之亦治産後陰中
　痛
又方燒人屎爲末酒服方寸七日三
又方燒弊箒頭爲灰酒服方寸七
又方鼈頭五枚燒末以井花水服方寸七日
三
又方
　　皂莢(半/兩)　半夏　大黄
　　細辛(各十/八銖)　蛇床子(三/銖)
　右五味治下篩用薄絹囊盛大如指内陰
　中日二易即瘥
又方
　　吴茱萸　蜀椒(各一/升)　戎鹽(如雞/子大)
　右三味皆熬令變色爲末以綿裹如半雞
　子大内陰中日一易二十日瘥
治婦人陰下脫若脫肛方
　羊脂煎訖適冷暖取塗上以鐵精傅脂上
　多少令調以火炙布令暖熨肛上漸推内
　之然後末磁石酒服方寸七日三
治陰下挺出方
　　蜀椒(廣濟方/不用)烏頭　白芨(各半/兩)
　右三味治末以方寸七綿裹内陰中入三
　寸腹中熱易之日一度明旦乃復著七日
愈
當歸洗湯治産後臟中風冷陰腫痛方
　　當歸　獨活　白芷
　　地榆(各三/兩)　敗醬(金不/用)　礬石(各二/兩)
　右六味以水一斗半煑取五升適冷暖稍
　稍洗陰日三
又方熟擣桃仁傅之良日三度
灸法月水不利賁豚上下并無子灸四滿三
十壯穴在丹田兩邊相去各一寸半丹田在
臍下二寸是也
婦人胞落頽灸臍中三百壯　又灸身交五
十壯三報在臍下横文中　又灸背脊當臍
五十壯　又灸玉泉五十壯三報　又灸龍
門二十壯三報在玉泉下女入陰内外之際
此穴卑今廢不針灸
婦人胞下垂注陰下脫灸俠玉泉三寸隨年
壯三報　婦人陰冷腫痛灸歸來三十壯三
報俠玉泉五寸是其穴
又人欲斷産灸右踝上一寸二壯即斷
孫眞人備急千金要方卷之五
孫眞人備急千金要方卷之六分一
　　　　(宋朝奉郎守太常少卿充/祕閣校理林億等校正)
　婦人方
　　　補益第一(論/方)
論曰凡婦人欲求美色肥白罕比年至七十
與少不殊者勿服紫石英令人色黑當服鍾
乳澤蘭丸也
栢子人圓治婦人五勞七傷羸冷瘦削面無
顔色飲食减少貌失光澤及産後斷緒無子
能久服令人肥白補益方
　　栢子仁　黄耆　乾薑
　　紫石英(各二/兩)蜀椒(一兩/半)　杜仲
　　當歸　甘草芎藭(各四十/二銖)
　　厚朴　桂心　桔梗
　　赤石脂　蓯蓉　五味子
　　白术　細辛　獨活
　　人參　石斛　白芷
　　芍藥(各一/兩)　澤蘭(二兩/六銖)　藁本
　　蕪荑(各十/八銖)　乾地黄　烏頭(一方作/牛膝)
　　防風(各三/十銖)　鍾乳白　石英(各二/兩)
　右三十味爲末蜜和酒服二十丸如梧子
　不知加至三十丸(千金翼無烏頭有龍骨/防葵茯苓秦芁各半兩)
　(爲三十三味并治/産後半身枯悴)
大五石澤蘭圓治婦人風虚寒中腹内雷鳴
緩急風頭痛寒熱月經不調繞臍惻惻痛或
心腹痞堅逆飲食手足冷多夢身體痺痛榮
衛不和虚弱不能動及産後虚損并宜服方
　　鍾乳　禹餘粮　紫石英
　　甘草　黄耆(各二/兩半)　石膏
　　白石英　蜀椒　乾薑(各二/兩)
　　澤蘭(二兩/六銖)　當歸　桂心
　　芎藭　厚朴　栢子仁
　　乾地黄　細辛　茯苓
　　五味子　龍骨(各一/兩半)　石斛
　　遠志　人參　續斷
　　白术　防風　烏頭(各三/十銖)
　　山茱萸　紫菀(各一/兩)　白芷
　　藁本　蕪荑(各十/八銖)
　右三十二味爲末蜜和丸如梧子大酒服
　二十丸加至三十丸(千金翼有陽/起石二兩)
小五石澤蘭圓治婦人勞冷虚損飲食减少
面無光色腹中冷痛經候不調吸吸少氣無
力補益温中方
　　鍾乳　紫石英　礬石(各一/兩半)
　　白石英　赤石脂　當歸
　　甘草(各四十/二銖)石膏　陽起石
　　乾薑(各二/兩)　澤蘭(二兩/六銖)　蓯蓉
　　龍骨　桂心(各二/兩半)　白术
　　芍藥　厚朴　人參
　　蜀椒　山茱萸(各三/十銖)栢子仁
　　藁本(各一/兩)　蕪荑(十八/銖)
　右二十三味爲末蜜和丸如梧子大酒服
　二十丸加至三十丸日三
增損澤蘭圓治産後百病理血氣補虚勞方
　　澤蘭　甘草　當歸
　　芎藭(各四十/二銖)附子　乾薑
　　白术　白芷　桂心
　　細辛(各一/兩)　防風　人參
　　牛膝(各三/十銖)　栢子仁　乾地黄
　　石斛(各三十/六銖)厚朴　藁本
　　蕪荑(各半/兩)　麥門冬(二/兩)
　右二十味爲末蜜和丸如梧子空腹酒下
　十五丸至二十丸
大補益當歸圓治産後虚羸不足胸中少氣
腹中拘急疼痛或引腰背痛或所下過多血
不止虚竭乏氣晝夜不得眠及崩中面目脫
色唇乾口燥亦治男子傷絶或從高墮下内
有所傷藏虚吐血及金瘡傷犯皮肉方
　　當歸　芎藭　續斷
　　乾薑　阿膠　甘草(各四/兩)
　　白术　吴茱　萸附子
　　白芷(各三/兩)　桂心　芍藥(各二/兩)
　　乾地黄(十/兩)
　右十三味爲末蜜和丸如梧子大酒服二
　十丸日三夜一不知加至五十丸若有眞
　蒲黄加一升絶妙
白芷圓治産後所下過多及崩中傷損虚竭
少氣面目脫色腹中痛方
　　白芷(五/兩)　乾地黄(四/兩)　續斷
　　乾薑　當歸　阿膠(各三/兩)
　　附子(一/兩)
　右七味爲末蜜和丸如梧子大酒服二十
　丸日四五服無當歸芎藭代入蒲黄一兩
　妙無續斷大薊根代
紫石英栢子仁圓治女子遇冬天時行温風
至春夏病熱頭痛熱毒風虚百脉沉重下赤
白不思飲食而頭眩心悸酸𢠹恍惚不能起
居方
　　紫石英　栢子仁(各三/兩)烏頭
　　桂心　當歸　山茱萸
　　澤瀉　芎藭　石斛
　　遠志　寄生　蓯蓉
　　乾薑　甘草(各二/兩)　蜀椒
　　杜蘅(一作/杜仲)　辛夷(各一/兩)　細辛(一兩/半)
　右十八味爲末蜜和丸如梧子酒服二十
　丸漸加至三十丸日三服一方用牡蠣一
　兩
鍾乳澤蘭圓治婦人久虚羸瘦四肢百體煩
疼臍下結冷不能食面目瘀黑憂恚不樂百
病方
　　鍾乳(三/兩)　澤蘭(三兩/六銖)　防風(四十/二銖)
　　人參　栢子仁　麥門冬
　　乾地　黄石膏　石斛(各一/兩半)
　　芎黄　甘草　白芷
　　牛膝　山茱萸　薯蕷
　　當歸　藁本(各三/十銖)　細辛
　　桂心(各一/兩)　蕪荑(半/兩)　艾葉(十八/銖)
　右二十一味爲末蜜和丸如梧子酒服二
　十丸加至四十丸日二服
大澤蘭圓治婦人虚損及中風餘病疝瘕陰
中冷痛或頭風入腦寒痺筋攣緩急血閉無
子面上遊風去來目泪出多涕唾忽忽如醉
或胃中冷逆胸中嘔不止及泄痢淋瀝或五
臟六腑寒熱不調心下痞急邪氣咳逆或漏
下赤白陰中腫痛胸脇支滿或身體皮膚中
澀如麻豆苦癢痰癖結氣或四肢拘攣風行
周身骨節疼痛目眩無所見或上氣惡寒洒
淅如瘧或喉痺鼻齆風癇癲疾或月水不通
魂魄不定飲食無味并産後内衂無所不治
服之令人有子方
　　澤蘭(二兩/六銖)　藁本　當歸
　　甘草(各一兩/十八銖)紫石英(二/兩)　芎藭
　　乾地黄　柏子仁　五味子(各一/兩半)
　　桂心　石斛　白术(各一兩/六銖)
　　白芷　蓯蓉　厚朴
　　防風　薯蕷　茯苓
　　乾薑　禹餘粮　細辛
　　卷栢(各一/兩)　蜀椒　人參
　　杜仲　牛膝　蛇床子
　　續斷　艾葉　蕪荑(各十/八銖)
　　赤石脂　石膏(各二/兩)
　　一有枳實(十八/銖)麥門冬(一兩/半)
　右三十二味爲末蜜和爲丸如梧子大酒
　服二十丸至四十丸久赤白痢去乾地黄
　石膏麥門冬栢子仁加大麥糵陳麯龍骨
　阿膠黄連(各一兩半有鍾/乳加三兩良)
小澤蘭圓治産後虚羸勞冷身體尪瘦方
　　澤蘭(二兩/六銖)　當歸　甘草(各一兩/十八銖)
　　芎藭　栢子仁　防風
　　茯苓(各一/兩)　白芷　蜀椒
　　藁本　細辛　白术
　　桂心　蕪荑　人參
　　食茱萸　厚朴(各十/八銖)　石膏(二/兩)
　右十八味爲末蜜和丸如梧子大酒服二
　十丸日三服稍加至四十丸無疾者依此
　方春秋二時常服一劑甚良有病虚羸黄
　瘦者服如前一方無茯苓石膏有芍藥乾
　薑(胡洽十五味無柏子仁人參食茱萸除/細辛桂心生用外盡熬令變色爲末蜜)
　(丸如彈子大内暖酒中服之千金/翼無茯苓食茱萸有乾薑一兩)
紫石英天門冬圓主風冷在子宫有子常墮
落或始爲婦便患心痛仍成心疾月水都未
曾來服之肥充令人有子方
　　紫石英　天門冬　禹餘粮(各三/兩)
　　蕪荑　烏頭　蓯蓉
　　桂心甘草五味子
　　栢子仁　石斛　人參
　　澤瀉(一作/澤蘭)遠志　杜仲(各二/兩)
　　蜀椒　卷栢　寄生
　　石南　雲母　當歸(一作/辛夷)
　　烏賊骨(各一/兩)
　右二十二味爲末蜜和爲丸梧子大酒服
　二十丸日二服加至四十丸
三石澤蘭圓治風虚不足通血脉補寒冷方
亦名石斛澤蘭丸
　　鍾乳　白石英(各四/兩)紫石英
　　防風　藁本　茯神(各一兩/六銖)
　　澤蘭(二兩/六銖)　黄耆　石斛
　　石膏(各二/兩)　甘草　當歸
　　芎藭(各一兩/十八銖)白术　桂心
　　人參　乾薑　獨活
　　乾地黄(各一/兩半)白芷　桔梗
　　細辛　栢子仁　五味子
　　蜀椒　黄芩　蓯蓉
　　芍藥　秦芁　防葵(各一/兩)
　　厚朴　蕪荑(各十/八銖)
　右三十二味爲末蜜和丸如梧子大酒服
　二十丸加至三十丸日二三服
大平胃澤蘭圓治男子女人五勞七傷諸不
足定志意除煩滿手足虚冷羸瘦及月水徃
來不調體不能動等病方
　　澤蘭　細辛　黄耆
　　鍾乳(各三/兩)　栢子仁　乾地黄(各二/兩半)
　　大黄　前胡　遠志
　　紫石英(各二/兩)芎藭　白术
　　蜀椒(各一/兩半)　白芷　丹參
　　栀子(一本用/枳實)芍藥　桔梗
　　秦艽　沙參　桂心
　　厚朴　石斛　苦參
　　人參　麥門冬　乾薑(各一/兩)
　　附子(六/兩)　吴茱萸　麥糵(各五/合)
　　陳麴(一/升)　棗(五十枚/作膏)
　右三十二味爲末蜜和丸如梧子大酒服
　二十丸加至三十丸令人肥健(一本無乾/薑有當歸)
　(三/兩)
澤蘭散治産後風虚方
　　澤蘭(九/分)　禹餘粮　防風(各十/分)
　　石膏　白芷　乾地黄
　　赤石脂　肉蓯蓉　鹿茸
　　芎藭(各八/分)　藁本　蜀椒
　　白术　栢子仁(各五/分)桂心
　　甘草當歸乾薑(各七/分)
　　蕪荑細辛厚朴(各四/分)
　　人參三分
　右二十二味治下篩酒服方寸七日三
　　　月水不通第二(方)
桃仁湯治婦人月水不通方
　　桃仁朴硝牡丹皮
　　射干土瓜根黄芩(各三/兩)
　　芍藥大黄柴胡(各四/兩)
　　牛膝桂心(各二/兩)水蛭
　　蝱蟲(各七/十枚)
　右十三味㕮咀以水九升煑取二升半去
　滓分三服
乾薑圓治婦人寒熱羸瘦酸消怠惰胸中支
滿肩背脊重痛腹裏堅滿積聚或痛不可忍
引腰小腹痛四肢煩疼手足厥逆寒至肘膝
或煩滿手足虚熱意欲投水中百節盡痛心
下常苦懸痛時寒時熱惡心涎唾喜岀每愛
鹹酸甜苦之物身體或如雞皮月經不通大
小便苦難食不生肌方
　　乾薑　芎藭　茯苓
　　消石　杏仁　水蛭
　　虻蟲　桃仁　蠐螬
　　䗪蟲(各一/兩)　柴胡　芍藥
　　人參　大黄　蜀椒
　　當歸(各二/兩)
　右十六味爲末蜜和丸如梧子空心飲下
　三丸不知加至十丸(千金翼以療婦人/瘕結脅肋下疾)
乾漆湯治月水不通小腹堅痛不得近方
　　乾漆　萎蕤　芍藥
　　細辛　甘草　附子(各一/兩)
　　當歸　桂心　硭硝
　　黄芩(各二/兩)　大黄(三/兩)　吴茱萸(一/升)
　右十二味㕮咀以清酒一斗浸一宿煑取
　三升去滓内消烊盡分爲三服相去如一
　炊頃
芒消湯治月經不通方
　　硭硝　丹砂(末)　當歸
　　芍藥　土瓜根　水蛭(各二/兩)
　　大黄(三/兩)　桃仁(一/升)
　右八味㕮咀以水九升煑取三升去滓内
　丹砂芒消分爲三服
治月經不通心腹痛絞欲死通血止痛方
　　當歸　大黄　芍藥(各三/兩)
　　吴茱萸　乾地黄　乾薑
　　芎藭　蝱蟲　水蛭(各二/兩)
　　細辛　甘草　桂心(各一/兩)
　　栀子(十四/枚)　桃仁(一/升)
　右十四味㕮咀以水一斗五升煑取五升
　分爲五服一本有牛膝麻子人各三兩
桃人湯治月經不通方
　　桃仁(一/升)　當歸　土瓜根
　　大黄　水蛭　虻蟲
　　硭硝(各二/兩)　牛膝麻子仁
　　桂心(各三/兩)
　右十味㕮咀以水九升煑取三升半去滓
　内消令烊分爲三服(肘後無當歸麻子人/用牡丹射干黄芩芍)
　(藥柴胡各三兩爲十/三味千金翼無蝱蟲)
前胡牡丹湯治婦人盛實有熱在腹月經瘀
閉不通及勞熱熱病後或因月經來得熱不
　通方
　　前胡　牡丹　玄參
　　桃仁　黄芩　射干
　　旋復花　栝蔞根　甘草(各二/兩)
　　芍藥　茯苓　大黄
　　枳實(各三/兩)
　右十三味㕮咀以水一斗煑取三升分爲
　三服
乾地黄當歸圓治月水不通或一月再來或
隔月不至或多或少或淋瀝不斷或來而腰
腹刺痛不可忍四體嘘吸不欲食心腹堅痛
有青黄黑色水下或如清水不欲行動舉體
沉重惟思眠卧欲食酸物虚乏黄瘦方
　　乾地黄(三/兩)　當歸　甘草(各一/兩半)
　　牛膝　芍藥　乾薑
　　澤蘭　人參　牡丹(各一兩/六銖)
　　丹參　蜀椒　白芷
　　黄芩　桑耳　桂心(各一/兩)
　　𧐠(四十/枚)　芎藭(一兩十/八銖)桃仁(二/兩)
　　水蛭　蝱蟲(各七/十枚)　蒲黄(二/合)
　右二十一味爲末蜜和丸如梧子大每日
　空心酒下十五丸漸加至三十丸以知爲
　度(一本/無)
牡丹圓治婦人女子諸病後月經閉絶不通
及從小來不通并新産後瘀血不消服諸湯
利血後餘疢未平宜服之取平復方
　　牡丹(三/兩)　芍藥　玄參
　　桃仁　當歸　桂心(各二/兩)
　　虻蟲　水蛭(各五/十枚)　蠐螬(二/枚)
　　瞿麥　芎藭　海藻(各一/兩)
　右十二味爲末蜜和丸如梧子大酒下十
　五丸加至二十丸血盛者作散服方寸七
　腹中當轉如沸血自化成水去如小便赤
　少除桂心用地膚子一兩
黄芩牡丹湯治女人從小至大月經未嘗來
顔色萎黄氣力衰少飲食無味方
　　黄芩　牡丹　桃仁
　　瞿麥　芎藭(各二/兩)　芍藥
　　枳實　射干　海藻
　　大黄(各三/兩)　蝱蟲(七十/枚)　水蛭(五十/枚)
　　蠐螬(十/枚)
　右十三味㕮咀以水一斗煑取三升分三
　服服兩劑後灸乳下一寸黑員際各五十
　壯
治月經不通方
　　取葶藶一升爲末蜜丸如彈子大綿裹
　　内陰中入三寸每丸一宿易之有汁出
　　止
乾漆圓治月經不通百療不瘥方
　　乾漆　土瓜根　射干
　　芍藥(各一/兩半)　牡丹　牛膝
　　黄芩　桂心　吴茱萸
　　大黄　柴胡(各一兩/六銖)桃仁
　　鼈甲(各二/兩)　䗪蟲　蠐螬(各四/十枚)
　　水蛭　蝱蟲(各七/十枚)大麻仁(四/合)
　　亂髮(雞子木/二枚)菴䕡子(二/合)
　右二十味爲末以蜜和爲丸每日酒下十
　五丸梧子大漸加至三十丸日三仍用後
　浸酒服前丸藥
浸酒方
　　大麻子(三/升)　菴䕡子二升　桃仁一升
　　竈屋炲煤(四/兩)土瓜根　射干(各六/兩)
　　牛膝(八/兩)　桂心(四/兩)
　右八味㕮咀以清酒三斗絹袋盛藥浸五
　宿以一盞下前丸藥甚良或單服之亦好
當歸圓治女人臍下癥結刺痛如蟲所嚙及
如錐刀所刺或赤白帶下十二疾腰背疼痛
月水或在月前或在月後方
　　當歸　葶藶　附子
　　吴茱萸　大黄(各二/兩)　黄芩
　　桂心　乾薑　牡丹
　　芎藭(各一/兩半)　細辛　秦椒
　　柴胡　厚朴(各一兩/六銖)牡蒙(一方/無)
　　甘草(各一/兩)　蝱蟲　水蛭(各五/十枚)
　右十八味爲末蜜和丸如梧子大空心酒
　下十五丸日再有胎勿服之
鼈甲圓治女人小腹中積聚大如七八寸盤
面上下周流痛不可忍手足苦冷欬噫腥臭
兩脇熱如火炙玉門冷如風吹經水不通或
在月前或在月後服之三十日便瘥有孕此
是河内太守魏夫人方
　　鼈甲　桂心(各一/兩半)　蜂房(半/兩)
　　玄參　蜀椒　細辛
　　人參　苦參　丹參
　　沙參　吴茱萸(各十/八銖)䗪蟲
　　水蛭　乾薑　牡丹
　　附子　皂莢　當歸
　　芍藥　甘草　防葵(各一/兩)
　　蠐螬(二十/枚)蝱蟲大黄(各一兩/六銖)

　右二十四味爲末蜜和丸如梧子大酒下
　七丸日三稍加之以知爲度
又方治婦人因産後虚冷堅結積在腹内月
經徃來不時苦腹脹滿繞臍下痛引腰背手
足煩或冷熱心悶不欲食方
　　鼈甲(一兩/半)　乾薑　赤石脂
　　丹參　禹餘粮　當歸
　　白芷(一方/用术)　乾地黄(各一兩/六銖)
　　代赭　甘草　鹿茸
　　烏賊骨　殭蠶(各十/八銖)　桂心
　　細辛　蜀椒　附子(各一/兩)
　右十七味蜜和丸如梧子大空心酒下五
　丸加至十丸
禹餘粮圓治婦人産後積冷堅癖方
　　禹餘粮　爲賊骨　吴茱萸
　　桂心　蜀椒(各二/兩半)　當歸
　　白术　細辛　乾地黄
　　人參　芍藥　芎藭
　　前胡(各一兩/六銖)乾薑(三/兩)　礬石(六/銖)
　　白薇　紫菀　黄芩(各十/八銖)
　　䗪蟲(一/兩)
　右十九味爲末蜜和丸如梧子空心酒若
　飲下二十丸日二不知則加之
牡蒙圓治婦人産後十二癥病帶下無子皆
是冷風寒氣或産後未滿百日胞胳惡血未
盡便利於懸圊上及久坐濕寒入胞裏結在
小腹牢痛爲之積聚小如雞子大者如拳按
之跳手隱隱然或如蟲嚙或如針刺氣時搶
心兩脇支滿不能食飲食不消化上下通流
或守胃管痛連玉門背膊嘔逆短氣汗出小
腹苦寒胞中創欬引陰痛小便自出子門不
正令人無子腰胯疼痛四肢沉重淫躍一身
盡腫乍來乍去大便不利小便淋瀝或月經
不通或下如腐肉青黄赤白黑等如豆汁夢
想不祥方(亦名紫/蓋丸)
　　牡蒙　厚朴　消石
　　前胡　乾薑　䗪蟲
　　牡丹　蜀椒　黄苓
　　桔梗　茯苓　細辛
　　葶藶　人參　芎藭
　　吴茱萸　桂心(各十/八銖)　大黄(二兩/半)
　　附子(一兩/六銖)　當歸(半/兩)
　右二十味爲末蜜和更擣萬杵丸如梧子
　大空心酒服三丸日三不知則加之至五
　六丸下青白黄赤物如魚子者病根出矣
治月經不通結成癥瘕如石腹大骨立宜此
破血下癥方
　　大黄　消石(各六/兩)　巴豆
　　蜀椒(各一/兩)　代赭　柴胡(熬變/色)
　　水蛭熬　丹參(熬令/紫色)　土瓜根(各三/兩)
　　乾漆　芎藭　乾薑
　　蝱蟲　茯苓(各二/兩)
　右十四味爲末巴豆别研蜜和丸如梧子
　空心酒服二丸未知加五丸日再服(千金/翼無)
　(柴胡水蛭丹/參土瓜根)
大蝱蟲圓治月經不通五七年或腫滿氣逆
腹脹瘕痛宜服此數有神驗方
　　蝱蟲(四百/枚)　蠐螬(一/升)乾地黄
　　牡丹　乾漆　芍藥
　　牛膝　土瓜根　桂心(各四/兩)
　　吴茱萸　桃仁　黄芩
　　牡蒙(各三/兩)　茯苓　海藻(各五/兩)
　　水蛭(三百/枚)　硭硝(一/兩)　人參(一兩/半)
　　葶藶(五/合)
　右十九味爲末蜜和丸如梧子大每日空
　心酒下七丸不知加之日三服(千金翼無/芒硝人參)
桂心酒治月經不通結成癥瘕方
　　桂心　牡丹　芍藥
　　牛膝　乾漆　土瓜根
　　牡蒙(各四/兩)　吴茱萸(一/升)　大黄(三/兩)
　　黄芩　乾薑(各二/兩)　蝱蟲(二百/枚)
　　䗪蟲　蠐螬　水蛭(各七/十枚)
　　亂髮灰　細辛(各一/兩)　殭蠶(五十/枚)
　　大麻仁　竈突墨(三/升)　乾地黄(六/兩)
　　虎杖根　鼈甲(各五/兩)　菴䕡子(二/升)
　右二十四味㕮咀以酒四斗分兩甆浸之
　七日併一甆盛攪令調還分作兩甆初服
　二合日二加至三四合
虎杖煎治腹内積聚虚脹雷鳴四肢沉重月
經不通亦治丈夫病方
　　取高地虎杖根細剉二斛以水二石五
　　斗煑取一大斗半去滓澄濾令净取好
　　醇酒五升和煎令如餳每服一合消息
　　爲度不知則加之
又方治月經閉不通結瘕腹大如甆短氣欲
死方
　　虎杖根(百斤去頭去/土曝乾切)　土瓜根
　　牛膝(各取汁/二斗)
　右三味㕮咀以水一斛浸虎杖根一宿明
　旦煎取二斗内土瓜牛膝汁攪令調匀煎
　令如餳每以酒服一合日再夜一宿血當
　下若病去但服
桃人煎治帶下經閉不通方
　　桃仁　蝱蟲(各一/升)　朴硝(五/兩)
　　大黄(六/兩)
　右四味爲末别治桃人以醇苦酒四升内
　銅鐺中炭火煎取二升下大黄桃人蝱蟲
　等攪勿住手當欲可丸下朴硝更攪勿住
　手良久出之可丸乃止取一丸如雞子黄
　投酒中預一宿勿食服之至晡時下如大
　豆汁或如雞肝凝血蝦蟇子或如膏此是
　病下也
治月經不通臍下堅結大如杯升發熱徃來
下痢羸瘦此爲氣瘕一作血瘕若生肉癥不
可爲也療之之方
　　生地黄(三十斤/取汁)　乾漆(一斤/爲末)
　右二味以漆末内地黄汁中微火煎令可
　丸每服酒下如梧子大三丸不知加之常
　以食後服
治月經不通甚極閉塞方
　　牛膝(一/斤)　麻子(三升/蒸)　土瓜根(三/兩)
　　桃仁(二/升)
　右四味㕮咀以好酒一斗五升浸五宿一
　服五合漸加至一升日三能多益佳
治産後風冷留血不去停結月水閉塞方
　　桃仁　麻子仁(各二/升)菴䕡子(一/升)
　右三味㕮咀以好酒三斗浸五宿每服五
　合日三稍加至一升
五京圓治婦人腹中積聚九痛七害及腰中
冷引小腹害食得冷便下方
　　乾薑　蜀椒(各三/兩)　附子(一/兩)
　　吴茱萸(一/升)　當歸　狼毒
　　黄芩　牡蠣(各二/兩)
　右八味爲末蜜和丸如梧子初服三丸日
　二加至十丸此出京氏五君故名五京久
　患冷困當服之
雞鳴紫圓治婦人癥瘕積聚方
　　皂莢(一/分)　藜蘆　甘草
　　礬石　烏喙　杏仁
　　乾薑　桂心　巴豆(各二/分)
　　前胡　人參(各四/分)　代赭(五/分)
　　阿膠(六/分)　大黄(八/分)
　右十四味爲末蜜丸如梧子雞鳴時服一
　丸日益一丸至五丸止仍從一起下白者
　風也赤者癥瘕也青微黄者心腹病
遼東都尉所上圓治臍下堅癖無所不治方
　　恒山　大黄　巴豆(各一/分)
　　天雄(二/枚)　苦參　白薇
　　乾薑　人參　細辛
　　狼牙　龍膽　沙參
　　玄參　丹參(各三/分)　芍藥
　　附子　牛膝　茯苓(各五/分)
　　牡蒙(四/分)　雚蘆(六分一方云/二兩三分)
　右二十味爲末蜜丸宿勿食服五丸日三
　大羸瘦月水不調當二十五日服之下長
　蟲或下種種病出二十五日服中所苦悉
　愈肌膚盛五十日萬病除斷緒有子
牡蠣圓治經閉不通不欲飲食方
　　牡蠣(四/兩)　大黄(一/斤)　柴胡(五/兩)
　　乾薑(三/兩)　芎藭　茯苓(各二/兩半)
　　蜀椒(十/兩)　葶藶子　硭硝
　　杏仁(各五/合)　水蛭　蝱蟲(各半/兩)
　　桃仁(七十/枚)
　右十三味爲末蜜丸如梧子大飲服七丸
　日三
當歸圓治腰腹痛月水不通利方
　　當歸　芎藭(各四/兩)　蝱蟲
　　烏頭　丹參　乾漆(各一/兩)
　　人參　牡蠣　土瓜根
　　水蛭(各二/兩)桃仁(五十/枚)
　右十一味爲末以白蜜丸如梧子大酒下
　三丸日三服
消石湯治血瘕月水留瘀血大不通下病散
堅血方
　　消石　附子　蝱蟲(各三/兩)
　　大黄　細辛　乾薑
　　黄芩(各一/兩)　芍藥　土瓜根
　　丹參　代赭　蠐螬(各二/兩)
　　大棗(十/枚)　桃仁(二/升)　牛膝(一/斤)
　　朴硝(四/兩)
　右十六味㕮咀以酒五升水九升漬藥一
　宿明旦煎取四升去滓下朴硝消石烊盡
　分四服相去如炊頃去病後食黄鴨羹勿
　見風

孫眞人備急千金要方卷之六















孫眞人備急千金要方卷之七分二
　　　　(宋朝奉郎守太常少卿充/祕閣校理林億等校正)
　婦人方
　　　赤白帶下崩中漏下第三(論方/灸法)
論曰諸方說三十六疾者十二癥九痛七害
五傷三痼不通是也何謂十二癥是所下之
初一曰狀如膏二曰如黑血三曰如紫汁四
曰如赤肉五曰如膿痂六曰如豆汁七曰如
葵羹八曰如凝血九曰如清血血似水十曰
如米泔十一曰如月浣乍前乍却十二曰經
度不應期也何謂九痛一曰陰中痛傷二曰
陰中淋瀝痛三曰小便即痛四曰寒冷痛五
曰經來即腹中痛六曰氣滿痛七曰汁出陰
中如有蟲嚙痛八曰脇下分痛九曰腰胯痛
何謂七害一曰竅孔痛不利二曰中寒熱痛
三曰小腹急堅痛四曰藏不仁五曰子門不
端引背痛六曰月浣乍多乍少七曰害吐何
謂五傷一曰兩脇支滿痛二曰心痛引脇三
曰氣結不通四曰邪思洩利五曰前後痼寒
何謂三痼一曰羸瘦不生肌膚二曰絶産乳
三曰經水閉塞病有異同具治之方
白堊圓治女人三十六疾方(又方/見後)
　　白堊　龍骨　芍藥(各十/八銖)
　　黄連　當歸　茯苓
　　黄芩　瞿麥　白歛
　　石韋　甘草　牡蠣
　　細辛　附子禹餘粮
　　白石脂　人參　烏賊骨
　　藁本甘皮大黄(已上各/半兩)
　右二十一味爲末蜜和丸如梧子大空腹
　飲服十丸日再不知加之二十日知一月
　百病除若十二癥倍牡蠣禹餘粮烏賊骨
　白石脂龍骨若九痛倍黄連白歛甘草當
　歸若七害倍細辛藁本甘皮加椒茱萸各
　一兩若五傷倍大黄石韋瞿麥若三痼倍
　人參加赤石脂礬石巴戟天各半兩合藥
　時隨病增减之
治女人腹中十二疾一曰經水不時二曰經
來如清水三曰經水不通四曰不周時五曰
生不乳六曰絶無子七曰陰陽减少八曰腹
苦痛如刺九曰陰中寒十曰子門相引痛十
一曰經來凍如葵汁狀十二曰腰急痛凡此
十二病得之時因與夫卧起月經不去或卧
濕冷地及以冷水洗浴當時取快而後生百
病或瘡痍未瘥便合陰陽及起早作勞衣單
席薄寒從下入方
　　赤石脂　半夏(各一兩/六銖)蜀椒
　　乾薑　吴茱萸　當歸
　　桂心　丹參　白歛
　　防風(各一/兩)　雚蘆(半/兩)
　右十一味爲末蜜和丸如梧子大每日空
　心酒服十丸日三不知稍加以知爲度
白石脂圓治婦人三十六疾胞中痛漏下赤
白方
　　白石脂　烏賊骨　禹餘粮
　　牡蠣(各十/八銖)赤石脂乾地黄
　　乾薑　龍骨　桂心
　　石韋　白歛　細辛
　　芍藥　黄連　附子
　　當歸　黄芩　蜀椒
　　鍾乳　白芷　芎藭
　　甘草(各半/兩)
　右二十二味爲末蜜和丸如梧子大每日
　空心酒下十五丸日再一方有黄檗半兩
小牛角䚡散治帶下五賁一曰熱病下血二
曰寒熱下血三曰經脉未斷爲房事則血漏
四曰經來舉重傷任脉下血五曰産後臟開
經利五賁之病外實内虚方
　　牛角䚡(一枚燒/令赤)　鹿茸
　　禹餘粮　當歸　乾薑
　　續斷(各二/兩)　阿膠(三/兩)　烏賊骨
　　龍骨(各一/兩)　赤小豆(二/升)
　右十味治下篩空腹以酒服方寸七日三
　(千金翼無鹿/茸烏賊骨)
龍骨散治淳下十二病絶産一曰白帶二曰
赤帶三曰經水不利四曰陰胎五曰子藏堅
六曰藏癖七曰陰陽患痛八曰内强九曰腹
寒十曰藏閉十一曰五藏酸痛十二曰夢與
鬼交宜服之(淳下一本/作腹下)
　　龍骨(三/兩)　黄檗　半夏
　　竈中黄土　桂心　乾薑(各二/兩)
　　石韋　滑石(各一/兩)　烏賊骨
　　代赭(各四/兩)　白僵蠶(五/枚)
　右十一味治下篩酒服方寸七日三白多
　者加烏賊骨殭蠶各二兩赤多者加代赭
　五兩小腹冷加黄檗二兩子藏堅加乾薑
　桂心各二兩已上各隨病增之服藥三月
　有子即住藥藥太過多生兩子當審方取
　好藥寡婦童女不可妄服
治女人帶下諸病方
　　大黄(蒸三斗/米下)附子　茯苓
　　牡蒙　牡丹　桔梗
　　葶藶(各三/兩)　厚朴　芎藭
　　人參　當歸　蝱蟲
　　蜀椒　吴茱萸　柴胡
　　乾薑　桂心(各半/兩)　細辛(二兩/半)
　右十八味爲末蜜和丸如梧子大每日空
　心酒服二丸不知加之以腹中温温爲度
　(一本有麻子三兩澤蘭/半兩而無蜀椒葶藶)
治帶下百病無子服藥十四日下血二十日
下長蟲及青黄汁出三十日病除五十日肥
白方
　　大黄(破如豆粒/熬令黑色)　柴胡
　　朴硝(各一/斤)芎藭(五/兩)　乾薑
　　蜀椒(各一/升)　茯芩(如雞子/大一枚)
　右七味爲末蜜丸如梧子大先食米飲服
　七丸不知加至十丸以知爲度
治帶下方
　　枸杞根(一/斤)　生地黄(五/斤)
　右二味㕮咀以酒一斗煑取五升分爲三
　服水煑亦得
治婦人及女子赤白帶下方
　　禹餘粮　當歸　芎藭(各一/兩半)
　　赤石脂　白石脂　阿膠
　　龍骨　石韋(一兩/六銖)　烏賊骨
　　黄檗　白歛黄芩(一用/黄連)
　　續斷　桑耳　牡蠣(各一/兩)
　右十五味爲末蜜丸如梧子大空心飲下
　十五丸日再加至三十丸爲度
白馬蹄圓治女人下焦寒冷成帶下赤白浣
方
　　白馬蹄鼈甲鯉魚甲
　　龜甲蜀椒(各一/兩)磁石
　　甘草杜仲萆薢
　　當歸續斷芎藭
　　禹餘粮桑耳附子(各二/兩)
　右十五味爲末蜜丸梧子大以酒服十丸
　加至三十丸日三服(一本無/龜甲)
白馬䭷散治帶下方(下白者取白馬䭷下赤/者取赤馬䭷隨色取之)
　　白馬䭷(二/兩)龜甲(四/兩)鼈甲(十八/銖)
　　牡蠣(一兩十/八銖)
　右四味治下篩空心酒下方寸七日三服
　加至一七半
治五色帶下方
　　服大豆紫湯日三服(方見/别卷)
又方燒馬左蹄爲末以酒服方寸七日三服
又方燒狗頭和毛皮骨爲末以酒服方寸七
又方煑甑帶汁服一杯良
又方燒馬蹄底護乾爲末以酒服之方寸七
日三
雲母芎藭散衛公治五崩身瘦咳逆煩滿少
氣心下痛面生瘡腰痛不可俯仰陰中腫如
有瘡狀毛中癢時痛與子藏相通小便不利
常拘急頭眩頸項急痛手足熱氣逆衝急心
煩不得卧腹中急痛食不下吞醋噫苦上下
腸鳴漏下赤白青黄黑汁大臭如膠污衣狀
皆是内傷所致中寒即下白熱即下赤多飲
即下黑多食即下黄多藥即下青或喜或怒
心中常恐或憂勞便發動大惡風寒方
　　雲母芎藭代赭
　　東門邊木(燒各/一兩)　白殭蠶
　　烏賊骨　白堊　猬皮(各六/銖)
　　鱉甲(一作/龜甲)　桂心　伏龍肝
　　生鯉魚頭(各十/八銖)
　右十二味治下篩酒服方寸七日三夜一
　(一方有龍/骨乾葛)
愼火草散治崩中漏下赤白青黑腐臭不可
近令人面黑無顔色皮骨相連月經失度徃
來無常小腹弦急或苦絞痛上至心兩脇腫
脹食不生肌膚令人偏枯氣息乏少腰背痛
連脇不能久立每嗜卧困懶(又方/見後)
　　愼火　白石脂　禹餘粮
　　鼈甲　乾薑　細辛
　　當歸　芎藭　石斛
　　芍藥　牡蠣(各二/兩)　黄連
　　薔薇根皮　乾地黄(各四/兩)熟艾
　　桂心(各一/兩)
　右十六味治下篩空腹酒服方寸七日三
　稍加至二七若寒多者加附子椒熱多者
　加知母黄芩各一兩白多者加乾薑白石
　脂赤多者加桂心代赭各二兩
禹餘粮圓治崩中赤白不絶困篤方
　　禹餘粮(五/兩)　白馬蹄(十/兩)　龍骨(三/兩)
　　鹿茸(二/兩)　烏賊魚骨(一/兩)
　右五味爲末蜜丸梧子大以酒服二十丸
　日再以知爲度
增損禹餘粮圓治女人勞損因成崩中狀如
月經來去多不可禁止積日不斷五臟空虚
失色黄瘦崩竭暫止少日復發不耐動摇小
勞輒劇治法且宜與湯未宜與此丸也發時
服湯减退即與此丸若是疾久可以長與此
方
　　禹餘粮　龍骨　人參
　　桂心紫石英烏頭
　　寄生　杜仲　五味子
　　遠志(各二/兩)　澤瀉　當歸
　　石斛　蓯蓉　乾薑(各三/兩)
　　蜀椒　牡蠣　甘草(各一/兩)
　右十八味爲末蜜丸梧子大空心酒下十
　丸漸加至二十丸日三服
治女人白崩及痔病方
　　槐耳　白歛　艾葉
　　蒲黄　白芷(各二/兩)　黄耆
　　人參　續斷　當歸
　　禹餘粮橘皮茯苓
　　乾地黄蝟皮(各三/兩)　牛角䚡(四/兩)
　　猪後懸蹄(二十/箇)　白馬蹄(四兩/酒浸)
　　(一宿/熬)
　右十七味爲末蜜丸每日空心酒下二十
　丸日二加之
治婦人忽暴崩中去血不斷或如鵝鴨肝者
方
　　小薊根(六/兩)　當歸　阿膠
　　續斷　青竹茹　芎藭(各三/兩)
　　生地黄(八/兩)　釜月下土(絹/裹)地榆(各四/兩)
　　馬通(一升赤帶用赤/馬白帶用白馬)
　右十味㕮咀以水八升和馬通汁煑取三
　升分三服不止頻服三四劑未全止續服
　後丸方
　　續斷　甘草　地榆
　　鹿茸　小薊根　丹參(各三/十銖)
　　乾地黄(二兩/半)芎藭赤石脂
　　阿膠　當歸(各一/兩半)　龜甲
　　秦牛角䚡(各三兩剉/熬令黑)栢子仁(一兩/集驗)
　　(作栢/葉)
　右十四味爲末蜜丸梧子大空心以酒服
　十丸日再後稍加至三十丸
治女人崩中去赤白方
　　白馬蹄(五/兩)　蒲黄　鹿茸
　　禹餘粮　白馬鬐毛小薊根
　　白芷　續斷(各四/兩)　人參
　　乾地黄　栢子仁　烏賊骨
　　黄耆　茯苓　當歸(各三/兩)
　　艾葉　蓯蓉　伏龍肝(各二/兩)
　右十八味爲末蜜丸如梧子大空心飲服
　二十丸日再加至四十丸
當歸湯治崩中去血虚羸方
　　當歸　芎藭　黄芩
　　芍藥　甘草(各二/兩)　生竹茹(二/升)
　右六味㕮咀以水一斗煑竹茹取六升去
　滓内諸藥煎取三升半分二服忌勞動嗔
　怒禁百日房事
治崩中晝夜十數行衆醫所不能瘥者方
　　芎藭八兩㕮咀以酒五升煑取三升分
　　三服不飲酒者水煑亦得
治崩中下血出血一斛服之即斷或月經來
過多及過期不來者服之亦佳方
　　吴茱萸　當歸(各三/兩)　芎藭
　　人參　芍藥　牡丹
　　桂心　阿膠　生薑
　　甘草(各二/兩)　半夏(八/兩)　麥門冬(一/升)
　右十二味㕮咀以水一斗煑取三升分爲
　三服
治暴崩中去血不止方
　　牡蠣　兔骨(各二兩/半炙)
　右二味治下篩酒服方寸七日三
治女人白崩方
　　芎藭　桂心　阿膠
　　赤石脂　小薊根(各二/兩)乾地黄(四/兩)
　　伏龍肝(如雞子/大七枚)
　右七味㕮咀以酒六升水四升合煑取三
　升去滓内膠令烊盡分三服日三(千金翼/只六味)
　(無伏/龍肝)
伏龍肝湯治崩中去赤白或如豆汁方
　　伏龍肝(如彈丸/七枚)　生薑(五/兩)
　　生地黄(四升一/方五兩)　甘草
　　艾葉　赤石脂　桂心(各二/兩)
　右七味㕮咀以水一斗煑取三升分四服
　日三夜一
大牛角中仁散治積冷崩中去血不止腰背
痛四肢沉重虚極方
　　牛角仁(一枚/燒)續斷　乾地黄
　　桑耳　白术　赤石脂
　　礬石　乾薑　附子
　　龍骨　當歸(各三/兩)　人參(一/兩)
　　蒲黄　防風　禹餘粮(各二/兩)
　右十五味治下篩以温酒未食服方寸七
　日三不知稍加
治崩中去血積時不止起死方
　　肥羊肉(三/斤)　乾薑　當歸(各三/兩)
　　生地黄(二/升)
　右四味㕮咀以水二斗煑羊肉取一斗三
　升下地黄汁及諸藥煑取三升分四服即
　斷尤宜羸瘦人服之
生地黄湯治崩中漏下日去數升方
　　生地黄(一/斤)　細辛(三/兩)
　右二味㕮咀以水一斗煑取六升服七合
　久服佳
治崩中漏下赤白不止氣虚竭方
　　龜甲　牡蠣(各三/兩)
　右二味治下篩酒服方寸七日三
又方燒亂髮酒和服方寸七日三
又方
　　桑耳(二兩/半)鹿茸(十八/銖)
　右二味以醋五升漬炙燥漬盡爲度治下
　篩服方寸七日三
又方燒鹿角爲末酒服方寸七日三
又方燒桃核爲末酒服方寸七日三
又方
　　地榆　知母
　右二味各指大長一尺者㕮咀以醋三升
　東向竈中治極濃去滓服之
又方桑木中蜴屎燒灰酒服方寸七
治崩中下血羸瘦少氣調中補虚止血方
　　澤蘭　蜀椒(二兩/六銖)　藁本
　　栢子仁　山茱萸　厚朴(各十/八銖)
　　乾地黄　牡蠣(各一/兩半)　代赭
　　桂心　防風　細辛
　　乾薑(各一/兩)　甘草　當歸
　　芎藭(各一兩/十八銖)蕪荑(半/兩)
　右十七味治下篩空心温酒服方寸七日
　三神良一方加白芷龍骨各十八銖人參
　一兩十八銖爲二十味
治崩中方
　　白茅根(三/斤)　小薊根(五/斤)
　右二味㕮咀以水五斗煎取四斗稍稍服
　之(外臺用/酒煎)
丹參酒治崩中去血及産餘疾方
　　丹參　艾葉　地黄
　　忍冬　地榆(各五/斤)
　右五味剉先洗臼熟舂以水漬三宿出滓
　煑取汁以黍米一斛炊飯釀酒酒熟窄之
　初服四合後稍稍添之
牡丹皮湯治崩中血盛併服三劑即瘥方
　　牡丹皮　乾地黄　斛脉(各三/兩)
　　禹餘　粮艾葉　龍骨
　　栢葉　厚朴　白芷
　　伏龍肝　青竹茹　芎藭
　　地榆(各二/兩)　阿膠(一/兩)　芍藥(四/兩)
　右十五味㕮咀以水一斗五升煑取五升
　分五服相去如人行十里久再服
治崩中單方
　　燒牛角末以酒服方寸七日三服亦治
　　帶下
又方桑耳燒令黑爲末酒服方寸七日二服
亦治帶下
又方生薊根一斤半擣取汁温服亦可酒煑
服之
又方羊𦚟一具以酢煑去血服之即止忌猪
魚酢滑物犯之便死亦治帶下
治白崩方
　　灸小腹横文當臍孔直下百壯又灸内
　　踝上三寸左右各百壯
論曰治漏血不止或新傷胎及産後餘血不
消作堅使胞門不閉淋瀝去血經逾日月不
止者未可以諸斷血湯宜且與牡丹丸散等
待血堅消便停也堅血消者所去淋瀝便自
止亦漸變消少也此後有餘傷毁不復處此
乃可作諸主治耳婦人産乳去血多傷胎去
血多崩中去血多金瘡去血多拔牙齒去血
多未止心中懸虚心悶眩冐頭重目暗耳聾
滿舉頭便悶欲倒宜且煑當歸芎藭各三兩
以水四升煑取二升去滓分二服即定展轉
續次合諸湯治之
白堊圓治女人三十六疾胞中病漏下不絶
方(又方/見前)
　　邯鄲白堊　禹餘粮　白芷
　　白石脂　乾薑　龍骨
　　桂心　瞿麥　大黄
　　石韋　白歛　細辛
　　芍藥　甘草　黄連
　　附子　當歸　茯苓
　　鍾乳　蜀椒　黄芩(各半/兩)
　　牡蠣　烏賊骨(各十/八銖)
　右二十三味爲末蜜丸梧子大空心酒服
　五丸日再服不知加至十丸
治女人漏下或瘥或劇常漏不止身體羸瘦
飲食减少或赤或白或黄使人無子者方
　　牡蠣　伏龍肝　赤石脂
　　白龍骨　桂心　烏賊骨
　　禹餘粮(各等/分)
　右七味治下篩空心酒服方寸七日二白
　多者加牡蠣龍骨烏賊骨赤多者加赤石
　脂禹餘粮黄多者加伏龍肝桂心隨病加
　之(張文仲同亦療崩中肘/後無白龍骨以粥飲服)
治婦人漏下不止散方
　　鹿茸　阿膠(各三/兩)　烏賊骨
　　當歸(各二/兩)　蒲黄(一/兩)
　右五味治下篩空心酒服方寸七日三夜
　再服
治女人産後漏下及痔病下血方
　　礬石(一/兩)　附子(一/枚)
　右二味爲末蜜丸如梧子大空心酒下二
　丸日三稍加至五丸數日瘥能百日服之
　永斷
芎藭湯治帶下漏血不止方
　　芎藭　乾地黄　黄耆
　　芍藥　吴茱萸　甘草(各二/兩)
　　當歸　乾薑(各三/兩)
　右八味㕮咀以水一斗煑取三升分三服
　若月經後因有赤白不止者除地黄吴茱
　萸加杜仲人參各二兩
治漏下去血不止方
　　取水蛭治下篩酒服一錢許日二惡血
　　消即愈
治漏下神方
　　取槐子燒末酒服方寸七日三立瘥
治漏下去黑方
　　乾漆　麻黄　細辛
　　桂心(各一/兩)　甘草(半/兩)
　右五味治下篩以指撮著米飲中服之
治漏下去赤方
　　白术(二/兩)　白薇(半/兩)　黄蘖(二兩/半)
　右三味治下篩空心酒服方寸七日三
治漏下去黄方
　　黄連　大黄　桂心(各半/兩)
　　黄芩　䗪蟲　乾地黄(各六/銖)
　右六味治下篩空心酒服方寸七日三
治漏下去青方
　　大黄　黄芩　白薇(各半/兩)
　　桂心　牡蠣(各六/銖)
　右五味治下篩空心酒服方寸七日三
治漏下去白方
　　鹿茸(一/兩)　白歛(十八/銖)　狗脊(半/兩)
　右三味治下篩空心米飲服方寸七日三
治女子漏下積年不斷困篤方
　　取鵲重巢柴燒灰作末服方寸七日三
　　服三十日愈甚良重巢者去年在巢中
　　産今年又在上作重巢産者是也
馬通湯治漏下血積月不止方
　　赤馬通汁(一升取新馬屎絞取/汁乾者水浸絞取汁)
　　生艾葉　阿膠(各三/兩)　當歸
　　乾薑(各二/兩)　好墨(半/圓)
　右六味㕮咀以水八升酒二升煑取三升
　去滓内馬通汁及膠微火煎取二升分再
　服相去如人行十里久
馬蹄屑湯治白漏不絶方
　　白馬蹄　赤石脂(各五/兩)禹餘粮
　　烏賊骨　龍骨　牡蠣(各四/兩)
　　附子　乾地黄　當歸(各三/兩)
　　甘草(二/兩)　白殭蠶(一/兩)
　右十一味㕮咀以水二斗煑取九升分六
　服日三
馬蹄圓治白漏不絶方
　　白馬蹄　禹餘粮(各四/兩)龍骨(三/兩)
　　烏賊骨　白殭蠶　赤石脂(各二/兩)
　右六味爲末蜜丸梧子大酒服十丸不知
　加至三十丸
愼火草散治漏下方(又方/見前)
　　愼火草(十兩/熬黄)當歸鹿茸
　　阿膠(各四/兩)　龍骨(半/兩)
　右五味治下篩先食酒服方寸七日三
蒲黄散治漏下不止方
　　蒲黄(半/升)　鹿茸　當歸(各二/兩)
　右三味治下篩酒服五分七日三不知稍
　加至方寸七
灸法
女人胞漏下血不可禁止灸關元兩傍相去
三寸
女人陰中痛引心下及小腹絞痛腹中五寒
灸關儀百壯穴在膝外邊上一寸宛宛中是
女人漏下赤白及血灸足太陰五十壯穴在
内踝上三寸足太陰經内踝上三寸名三陰
交
女人漏下赤白月經不調灸交儀三十壯穴
在内踝上五寸
女人漏下赤白灸營池四穴三十壯穴在内
踝前後兩邊池中脉上一名陰陽是
女人漏下赤白四肢酸削灸漏陰三十壯穴
在内踝下五分微動脚脉上
女人漏下赤白泄注灸陰陽隨年壯三報穴
在足拇趾下屈裏表頭白肉際是
　　　月經不調第四(方灸/法)
白堊圓治婦人月經一月再來或隔月不來
或多或少淋瀝不斷或來而腰腹痛嘘吸不
能食心腹痛或青黄黑色或如水舉體沉重
方
　　白堊　白石脂　牡蠣
　　禹餘粮　龍骨　細辛
　　烏賊骨(各一/兩半)當歸　芍藥
　　黄連　茯苓　乾薑
　　桂心　人參　瞿麥
　　石韋　白芷　白斂
　　附子　甘草(各一/兩)　蜀椒(半/兩)
　右二十一味爲末蜜丸如梧子大空心酒
　下二十丸日三至月候來時日四五服爲
　佳
桃仁湯治産後及墮身月水不調或淋瀝不
斷斷後復來狀如瀉水四體嘘吸不能食腹
中堅痛不可行動月水或前或後或經月不
來舉體沉重惟欲眠卧多思酸物方
　　桃仁(五十/枚)　澤蘭　甘草
　　芎藭　人參(各二/兩)　牛膝
　　桂心　牡丹皮　當歸(各三/兩)
　　芍藥　生薑　半夏(各四/兩)
　　地黄(八/兩)　蒲黄(七/合)
　右十四味㕮咀以水二斗煑取六升半分
　六服
杏仁湯治月經不調或一月再來或兩月三
月一來或月前或月後閉塞不通方
　　杏仁(二/兩)　桃仁(一/兩)　大黄(三/兩)
　　水蛭　蝱蟲(各三/十枚)
　右五味㕮咀以水六升煑取二升分三服
　一服當有物隨大小便有所下下多者止
　之少者勿止盡三服
大黄朴硝湯治經年月水不利胞中有風冷
所致宜下之方
　　大黄　牛膝(各五/兩)　朴硝
　　牡丹　甘草　紫菀(各三兩/作紫葳)
　　代赭(一/兩)　桃仁　蝱蟲
　　水蛭　乾薑　細辛
　　硭硝(各二/兩)　麻仁(五/合)
　右十四味㕮咀以水一斗五升煑取五升
　去滓内消令烊分五服五更爲首相去一
　炊頃自下後將息忌見風
茱萸蝱蟲湯治久寒月經不利或多或少方
　　吴茱萸(三/升)　蝱蟲　水蛭
　　䗪蟲牡丹(各一/兩)　生薑(一/斤)
　　小麥　半夏(各一/升)　大棗(二十/枚)
　　桃仁(五十/枚)　人參　牛膝(各三/兩)
　　　桂心(六/兩)　甘草(一兩/半)　芍藥(二/兩)
　右十五味㕮咀以酒一斗水二斗煑取一
　斗去滓適寒温一服一升日三不能飲酒
　人以水代之湯欲成乃内諸蟲不耐藥者
　飲七合
抵虎湯治月經不利腹中滿時自减并男子
膀胱滿急方
　　虎掌(千金翼/作虎杖)大黄(各二/兩)　桃仁(三十/枚)
　　水蛭(二十/枚)
　右四味以水三升煑取一升盡服之當下
　惡血爲度
七熬圓治月經不利手足煩熱腹滿默默不
欲寤心煩方
　　大黄(一兩/半)　前胡(一作/柴胡)　硭硝(熬各/五兩)
　　葶藶　蜀椒(并熬各/六銖)生薑
　　芎藭(各十/八銖)　茯苓(十五/銖)　杏仁(九銖/熬)
　　桃仁(二十/枚熬)　水蛭(半合/熬)　蝱蟲(熬)
　右十二味爲末蜜丸梧子大空腹飲服七
　丸日三不知加一倍(千金翼無芎藭又一/方有䗪蟲牡丹各二)
　(兩爲十/四味)
桃仁散治月經來繞臍痛上衝心胸徃來寒
熱如瘧疰狀方
　　桃仁(五十/枚)　䗪蟲(二十/枚)　桂心(五/寸)
　　茯苓(一/兩)　薏苡仁　牛膝
　　代赭(各二/兩)　大黄(八/兩)
　右八味治下篩宿勿食温酒服一錢七日
　三
治月經徃來腹腫腰腹痛方
　　䗪蟲(四/枚)　蜀椒　乾薑(各六/銖)
　　大黄　女青　桂心
　　芎藭(各半/兩)
　右七味治下篩取一刀圭先食酒服之日
　三十日微下善養之
治月經不調或月頭或月後或如豆汁腰痛
如折兩脚疼胞中風寒下之之方
　　大黄　朴硝(各四/兩)　牡丹(三/兩)
　　桃仁(一/升)　人參　陽起石
　　茯苓　甘草　水蛭
　　蝱蟲(各二/兩)
　右十味㕮咀以水九升煑取三升去滓内
　朴硝令烊盡分三服相去如一飯頃
陽起石湯治月水不調或前或後或多或少
乍赤乍白方
　　陽起石　甘草　續斷
　　乾薑　人參　桂心(各二/兩)
　　附子(一/兩)　赤石脂(三/兩)　伏龍肝(五/兩)
　　生地黄(一/升)
　右十味以水一斗煑取三升二合分四服
　日三夜一
治婦人憂恚心下支滿膈中伏熱月經不利
血氣上搶心欲嘔不可多食懈怠不能動方
　　大黄　芍藥　蝱蟲(各二/兩)
　　土瓜根　蜀椒　黄芩
　　白术　乾薑　地骨皮(一作/炭皮)
　　芎藭(各一/兩)　桂心　乾漆(各一/兩半)
　右十二味爲末蜜丸如梧子每服十丸日
　三不知加之
牛膝圓治産後月水徃來乍多乍少仍復不
通時時疼痛小腹裏急下引腰身重方
　　牛膝　芍藥　人參
　　大黄(各三/兩)　牡丹皮　甘草
　　當歸　芎藭(各二/兩)　桂心(一/兩)
　　䗪蟲　蠐螬　蜚蠊(各四/十枚)
　　蝱蟲　水蛭(各七/十枚)
　右十四味爲末蜜丸如梧子酒服五丸日
　三不知稍增
又方鹿角末服之良
又方生地黄汁三升煑取二升服之
又方飲人乳汁三合善
又方燒月經衣井花水服之
又方燒白狗糞焦作末酒服方寸七日三
又方取白馬尿服一升良
治月經不斷方
　　船茹一斤净洗河水四升半煑取二升
　　分二服
又方服地黄酒良
又方服大豆酒佳
又方燒箕舌灰酒服之
又方灸内踝下白肉際青脉上隨年壯
孫眞人備急千金要方卷之七
孫眞人備急千金要方卷之八分三
　　　　(宋朝奉郎守太常少卿充/祕閣校理林億等校正)
　　少小嬰孺方上
　　　序例第一(方)
論曰夫生民之道莫不以養小爲大若無於
小卒不成大故易稱積小以成大詩有厥初
生民傳云聲子生隱公此之一義即是從微
至著自少及長人情共見不待經史故今斯
方先婦人小兒而後丈夫耆老者則是崇本
之義也然小兒氣勢微弱醫士欲留心救療
立功差難今之學者多不存意良由嬰兒在
於襁褓之内乳氣腥臊醫者操行英雄詎肯
瞻視靜言思之可爲太息者矣小品方云凡
人年六歲已上爲小十六歲已上爲少(巢源/外臺)
(作十八已/上爲少)三十已上爲壯(巢源外臺作二/十以上爲壯)五
十已上爲老其六歲已下經所不載所以乳
下嬰兒有病難治者皆爲無所承據也中古
有巫妨(巢源作/巫方)者立小兒顱□經以占夭壽
判疾病死生世相傳授始有小兒方焉逮于
晋宋江左推諸蘇家傳習有驗流於人間齊
有徐王者亦有小兒方三卷故今之學者頗
得傳授然徐氏位望隆重何瑕留心於少小
詳其方意不甚深細少有可採未爲至祕今
博撰諸家及自經用有效者以爲此篇凡百
居家皆宜達兹養小之術則無横夭之禍也
又曰小兒病與大人不殊惟用藥有多少爲
異其驚癇客忤解顱不行等八九篇合爲此
卷下痢等餘方並散在諸篇可披而得之
凡生後六十日瞳子成能咳笑應和人百日
任脉成能自反覆(一作百/五十日)百八十日尻骨成
能獨坐二百一十日掌骨成能匍匐三百日
臏骨成能獨立三百六十日膝骨成能行此
其定法若不能依期者必有不平之處
凡兒生三十二日一變六十四日再變變且
蒸九十六日三變一百二十八日四變變且
蒸一百六十日五變一百九十二日六變變
且蒸二百二十四日七變二百五十六日八
變變且蒸二百八十八日九變三百二十日
十變變且蒸積三百二十日小蒸畢後六十
四日大蒸蒸後六十四日復大蒸蒸後一百
二十八日復大蒸凡小兒自生三十二日一
變再變爲一蒸凡十變而五小蒸又三大蒸
積五百七十六日大小蒸都畢乃成人小兒
所以變蒸者是榮其血脉改其五臟故一變
竟輙覺情態有異其變蒸之候變者上氣蒸
者體熱變蒸有輕重其輕者體熱而微驚耳
冷尻冷上脣頭白泡起如魚目珠子微汗出
其重者體壯熱而脉亂或汗或不汗不欲食
食輙吐□目白精微赤黑精微白又云目白
者重赤黑者微變蒸畢自精明矣此其證也
單變小微兼蒸小劇凡蒸平者五日而衰遠
者十日而衰先期五日後之五日爲十日之
中熱乃除耳兒生三十二日一變二十九日
先期而熱便治之如法至三十六七日蒸乃
畢耳恐不解了故重說之且變蒸之時不欲
驚動勿令傍多人兒變蒸或早或晩不如法
者多又初變之時或熱甚者違日數不歇審
計變蒸之日當其時有熱微驚愼不可治及
灸刺但和視之若良久熱不可已少與紫丸
微下熱歇便止若於變蒸之中加以時行温
病或非變蒸時而得時行者其診皆相似惟
耳及尻通熱口上無白泡耳當先服黑散以
發其汗汗出温粉粉之熱當歇便就瘥若猶
不都除乃與紫丸下之兒變蒸時若有寒加
之即寒熱交爭腹腰夭糺啼不止者熨之則
愈也(熨法出下篇灸/粉絮熨者是)變蒸與温壯傷寒相似
若非變蒸身熱耳熱尻亦熱此乃爲他病可
作餘治審是變蒸不得爲餘治也
又一法凡兒生三十二日始變變者身熱也
至六十四日再變變且蒸其狀卧端正也至
九十六日三變定者候丹孔出而泄至一百
二十八日四變變且蒸以能咳笑也至一百
六十日五變以成機關也至一百九十二日
六變變且蒸五機成也至二百二十四日七
變以能匍匐也至二百五十六日八變變且
蒸以知欲學語也至二百八十八日九變以
亭亭然也凡小兒生至二百八十八日九變
四蒸也當其變之日愼不可妄治之則加其
疾變且蒸者是兒送迎月也蒸者甚熱而脉
亂汗出是也近者五日歇遠者八九日歇也
當是蒸上不可灸刺妄治之也
紫圓治小兒變蒸發熱不解并挾傷寒温壯
汗後熱不歇及腹中有痰癖哺乳不進乳則
吐哯食癇先寒後熱方
　　赤石脂　代赭(各一兩)巴豆(叁拾枚)
　　杏仁(伍拾枚)
　右四味爲末巴豆杏仁别研爲膏相和更
　擣二千杵當自相得若硬入少蜜同擣之
　密器中收三十日兒服如麻子一丸與少
　乳汁令下食頃後與少乳勿令多至日中
　當小下熱除若未全除明旦更與一丸百
　日兒服如小豆一丸以此準量增减夏月
　多熱喜令發疹二三十日輙一服佳紫圓
　無所不療雖下不虚人
黑散治小兒變蒸中挾時行温病或非變蒸
時而得時行者方
　　麻黄　杏仁(各半兩)大黄(陸/銖)
　右三味先擣麻黄大黄爲散别研杏人如
　脂乃細細内散又擣令調和内密器中一
　月兒服小豆大一枚以乳汁和服抱令得
　汗汗出温粉粉之勿使見風百日兒服如
　棗核以兒大小量之
擇乳母法
凡乳母者其血氣爲乳汁也五情善惡悉是
血氣所生也其乳兒者皆宜愼於喜怒夫乳
母形色所宜其候甚多不可求備但取不胡
臭癭瘻氣嗽瘑疥癡癃白秃癧瘍瀋唇耳聾
齆鼻瘨癇無此等疾者便可飲兒也師見其
故灸瘢便知其先疾之源也
孫眞人備急千金要方卷之八










孫眞人備急千金要方卷之九
　　　　(宋朝奉郎守太常少卿充/祕閣校理林億等校正)
　　　初生岀腹第二(論)
論曰小兒初生先以綿裹指拭兒口中及舌
上青泥惡血此爲之玉𢖍(一作/銜)若不急拭啼
聲一發即入腹成百病矣兒生落地不作聲
者取暖水一器灌之須臾當啼兒生不作聲
者此由難産少氣故也可取兒臍帶向身却
捋之令氣入腹仍呵之至百度啼聲自發亦
可以葱白徐徐鞭之即啼兒已生即當舉之
舉之遲晚則令中寒腹内雷鳴乃先浴之然
後斷臍不得以刀子割之須令人隔單衣物
咬斷兼以暖氣呵七遍然後纏結所留臍帶
令至兒足趺上短則中寒令兒腹中不調常
下痢若先斷臍然後浴者則臍中水臍中水
則發腹痛其臍斷訖連臍帶中多有蟲宜急
剔撥去之不爾入兒腹成疾斷兒臍者當令
長六寸長則傷肌短則傷藏不以時斷若挼
汁不盡則令暖氣漸微自生寒令兒臍風生
兒宜用其父故衣裹之生女宜以其母故衣
皆勿用新帛爲善不可令衣過厚令兒傷皮
膚害血脉發雜瘡而黄兒衣綿帛特忌厚熱
愼之愼之凡小兒始生肌膚未成不可暖衣
暖衣則令筋骨緩弱宜時見風日若都不見
風則令肌膚脆輭便易中傷皆當以故絮衣
之勿用新綿也凡天和暖無風之時令母將
兒於日中嬉戲數見風日則血凝氣剛肌肉
牢密堪耐風寒不致疾病若常藏在幃帳之
中重衣温暖譬猶陰地之草木不見風日輭
脆不堪風寒也凡裹臍法椎治白練令柔輭
方四寸新綿厚半寸與帛等合之調其緩急
急則令兒吐哯兒生二十日乃解視臍若十
許日兒怒啼似衣中有刺者此或臍燥還刺
其腹當解之易衣更裹裹臍時閉户下帳然
火令帳中温暖换衣亦然仍以温粉粉之此
謂冬時寒也若臍不愈燒絳帛末粉之若過
一月臍有汁不愈燒蝦蟆灰粉之日三四度
若臍中水及中冷則令兒腹絞痛夭糺啼呼
面目青黑此是中水之過當炙粉絮以熨之
不時治護臍至腫者當隨輕重重者便灸之
乃可至八九十壯輕者臍不大腫但出汁時
時啼呼者擣當歸末和胡粉傅之炙絮日熨
之至百日愈以啼呼止爲候若兒糞青者冷
也與臍中水同兒洗浴斷臍竟棚抱畢未可
與朱蜜宜與甘草湯以甘草如手中指一節
許打碎以水二合煑取一合以綿纏沾取與
兒吮之連吮汁計得一蜆殻入腹止兒當快
吐吐去心胷中惡汁也如得吐餘藥更不須
與若不得吐可消息計如饑渴須臾更與之
若前所服及更與并不得吐者但稍稍與之
令盡此一合止如得吐出惡汁令兒心神智
慧無病也飲一合盡都不吐者是兒不含惡
血耳勿復與甘草湯乃可與朱蜜以鎮心神
安魂魄也兒新生三日中與朱蜜者不宜多
多則令兒脾胃冷腹脹喜陰癇氣急變噤痙
而死新生與朱蜜法以飛鍊朱砂如大豆許
以赤蜜一蜆殻和之以綿纏箸頭沾取與兒
吮之得三沾止一日令盡此一豆許可三日
與之則用三豆許也勿過此則傷兒也與朱
蜜竟可與牛黄如朱蜜多少也牛黄益肝膽
除熱定精神止驚辟惡氣除小兒百病也新
生三日後應開腸胃助穀神可研米作厚飲
如乳酪厚薄以豆大與兒咽之頻咽三豆許
止日三與之滿七日可與哺也兒生十日始
哺如棗核二十日倍之五十日如彈丸百日
如棗若乳汁少不得從此法當用意小增之
若三十日而哺者令兒無疾兒哺早者兒不
勝穀氣令生病頭面身體喜生瘡愈而復發
令兒尪弱難養三十日後雖哺勿多若不嗜
食勿强與之不消復生疾病哺乳不進者腹
中皆有痰癖也當以四物紫丸微下之節哺
乳數日便自愈小兒微寒熱亦當爾利之要
當下之然後乃瘥凡乳兒不欲太飽飽則嘔
吐每候兒吐者乳太飽也以空乳乳之即消
日四乳兒若臍未愈乳兒太飽令風中臍也
夏不去熱乳令兒嘔逆冬不去寒乳令兒欬
痢母新房以乳兒令兒羸瘦交脛不能行母
有熱以乳兒令變黄不能食母怒以乳兒令
喜驚發氣疝又令上氣癫狂母新吐下以乳
兒令虚羸母醉以乳兒令身熱腹滿凡新生
小兒一月内常飲猪乳大佳凡乳母乳兒當
先極挼散其熱氣勿令汁奔出令兒噎輙奪
其乳令得息息已復乳之如是十返五返視
兒飢飽節度知一日中幾乳而足以爲常又
常捉去宿乳兒若卧乳母當以臂枕之令乳
與兒頭平乃乳之令兒不噎母欲寐則奪其
乳恐填口鼻又不知飢飽也浴兒法凡浴小
兒湯極須令冷熱調和冷熱失所令兒驚亦
致五藏疾也凡兒冬不可久浴浴久則傷寒
夏不可久浴浴久則傷熱數浴背冷則發癇
若不浴又令兒毛落新生浴兒者以猪膽一
枚取汁投湯中以浴兒終身不患瘡疥勿以
雜水浴之兒生三日宜用桃根湯浴桃根李
根梅根各二兩枝亦得㕮咀之以水三斗煑
二十沸去滓浴兒良去不祥令兒終身無瘡
疥治小兒驚辟惡氣以金虎湯浴金一斤虎
頭骨一枚以水三斗煑爲湯浴但須浴即煑
用之凡小兒初出腹有鵝口者其舌上有白
屑如米劇者鼻中亦有之此由兒在胞胎中
受穀氣盛故也或姙娠時嗜糯米使之然治
之之法以髮纏箸頭沾井花水撩拭之三日
如此便脫去如不脫可煑栗荴汁令濃以綿
纏箸頭拭之若春夏無栗荴可煑栗木皮如
用井花水法小兒初出腹有連舌舌下有膜
如石榴子中隔連其舌下後喜令兒言語不
發不轉也可以爪摘斷之微有血出無害若
血出不止可燒髮作灰末傅之血便止也小
兒出腹六七日後其血氣收歛成肉則口舌
喉頰裏清净也若喉裏舌上有物如蘆籜盛
水狀者若懸癰有脹起者可以綿纏長針留
刃處如粟米許大以針刺决之令氣泄去青
黄赤血汁也一刺之止消息一日未消者來
日又刺之不過三刺自消盡餘小小未消三
刺亦止自然得消也有著舌下如此者名重
舌有著頰裏及上腭如此者名重腭有著齒
齗上者名重齗皆刺去血汁也小兒生輙死
治之法
　當候視兒口中懸癰前上腭有胞者以指
　摘取頭决令潰去血勿令血入咽入咽殺
　兒急急愼之
小兒初出腹骨肉未斂肌肉猶是血也血凝
乃堅成肌肉耳其血沮敗不成肌肉則使面
目繞鼻口左右悉黄而啼閉目聚口撮面口
中乾燥四肢不能伸縮者皆是血脉不歛也
喜不育若有如此者皆宜與龍膽湯也(方出/下驚)
(癇/篇)
相兒命短長法
　　兒初生呌聲連延相屬者壽聲絶而復
　　揚急者不壽
　　啼聲散不成人　啼聲深不成人
　　臍中無血者好　臍小者不壽
　　通身軟弱如無骨者不壽
　　鮮白長大者壽　自開目者不成人
　　目視不正數動者大非佳
　　　汗血者多厄不壽
　　汗不流不成人
　　小便凝如脂膏不成人
　　頭四破不成人　常摇手足者不成人
　　早坐早行早齒早語皆惡性非佳人
　　頭毛不周匝者不成人
　　髮稀少者强不聽人(一作/不聦)
　　額上有旋毛者早貴妨父母
　　兒生枕骨不成者能言而死
　　尻骨不成者能倨而死
　　掌骨不成者能匍匐而死
　　踵骨不成者能行而死
　　臏骨不成者能立而死
　　身不收者死　魚口者死
　　股間無生肉者死
　　頤下破者死　陰不起者死
　　陰囊下白者死赤者死
　　卵縫通達黑者壽
論曰兒三歲已上十歲已下視其性氣高下
即可知其夭壽大略兒小時識悟通敏過人
者多夭大則項橐顔回之流是也小兒骨法
成就威儀回轉遲舒稍費人精神雕琢者壽
其預知人意迴旋敏速者亦夭即楊修孔融
之徒是也由此觀之夭壽大略可知也亦猶
梅花早發不覩歲寒甘菊晩成終於年事是
知晩成者壽之兆也
孫眞人備急千金要方卷之十分四
　　　　(宋朝奉郎守太常少卿充/祕閣校理林億等校正)
　　少小嬰兒孺方
　　　驚癇第三(論候癇法/方灸法)
論曰少小所以有癇病及痙病者皆由臟氣
不平故也新生即癇者是其五臟不收歛血
氣不聚五脉不流骨怯不成也多不全育其
一月四十日已上至期歲而癇者亦由乳養
失理血氣不和風邪所中也病先身熱掣瘲
驚啼呌唤而後發癇脉浮者爲陽癇病在六
腑外在肌膚猶易治也病先身冷不驚掣不
啼呼而病發時脉沉者爲陰癇病在五臟内
在骨髓極難治也病發身軟時醒者謂之癇
也身强直反張如弓不時醒者謂之痙也諸
反張大人脊不容側手小兒容三指者不可
復治也凡脉浮之與沉以判其病在陰陽表
裏耳其浮沉復有大小滑澁虚實遲駃諸證
各依脉形爲治神農本草經說小兒驚癇有
一百二十種其證候微異於常便是癇候也
初出腹血脉不歛五臟未成稍將養失宜即
爲病也時不成人其經變蒸之後有病餘證
并寬惟中風最暴卒也小兒四肢不好驚掣
氣息小異欲作癇及變蒸日滿不解者并宜
與龍膽湯凡小兒之癇有三種有風癇有驚
癇有食癇然風癇驚癇時時有之十兒之中
未有一二是風驚者凡是先寒後熱發者皆
是食癇也驚癇皆按圖灸之風癇當與猪心
湯食癇當下乃愈紫丸佳凡小兒所以得風
癇者縁衣暖汗出風因入也風癇者初得之
時先屈指如數乃發作者此風癇也驚癇者
起於驚怖大啼乃發作者此驚癇也驚癇微
者急持之勿復更驚之或自止也其先不哺
乳吐而變熱後發癇者此食癇早下則瘥四
味紫丸逐癖飲最良去病速而不虚人赤丸
(本無赤丸方諸醫方并無按此服四味紫丸/不得下者當以赤丸赤丸瘥駃病重者當用)
(之今次後癖結脹滿篇中第一方八味名紫/雙丸者用朱砂色當赤用巴豆又用甘遂比)
(紫丸當駃疑/此即赤丸也)瘥駃病重者當用之凡小兒不
能乳哺當與紫丸下之小兒始生生氣尚盛
但有微惡則須下之必無所損及其愈病則
致深益若不時下則成大疾疾成則難治矣
凡下四味紫丸最善雖下不損人足以去疾
若四味紫丸不得下者當以赤丸下之赤丸
不下當倍之若已下而有餘熱不盡當按方
作龍膽湯稍稍服之并摩赤膏(方見本/篇末)風癇
亦當下之然當以猪心湯下之驚癇但按圖
灸之及摩生膏(方見本/篇末)不可大下也何者驚
癇心氣不定(一作/足)下之内虚益令甚爾驚癇
甚者特爲難治故養小兒常愼驚勿令聞大
聲抱持之間當安徐勿令驚怖又天雷時當
塞兒耳并作餘細聲以亂之也凡養小兒皆
微驚以長其血脉但不欲大驚大驚乃灸驚
脉若五六十日灸者驚復更甚生百日後灸
驚脉乃善兒有熱不欲哺乳卧不安又數驚
此癇之初也服紫丸便愈不愈復與之兒眠
時小驚者一月輙一以紫丸下之减其盛氣
令兒不病癇也兒立夏後有病治之愼勿妄
灸不欲吐下但以除熱湯浴之除熱散粉之
(除熱湯散見下/篇傷寒條中)除熱赤膏摩之又以膏塗臍
中令兒在凉處勿禁水漿常以新水飲之小
兒衣甚薄則腹中乳食不消不消則大便皆
醋臭此欲爲癖之漸也便將紫丸以微消之
服法先從少起常令大便稀勿大下也稀後
便漸减之不醋臭乃止藥也凡小兒冬月下
無所謂夏月下難瘥然有病者不可不下下
後腹中當小脹滿故當節哺乳數日不可妄
下又乳哺小兒當令多少有常劑兒漸大當
稍稍增之若减少者此腹中已有小不調也
便微服藥勿復哺之但當與乳甚者十許日
微者五六日止哺自當如常若都不肯食哺
而但欲乳者此是有癖爲疾重要當下之不
可不下不下則致寒熱或吐而發癇或更致
下痢此皆病重不早下之所爲也此即難治
矣但先治其輕時兒不耗損而病可速愈凡
小兒屎黄而臭者此腹中有伏熱宜微將服
龍膽湯若白而醋臭者此挾宿寒不消也當
服紫丸微者少與藥令内消甚者小增藥令
小下皆復節乳哺數日令胃氣平和若不節
乳哺則病易復復下之則傷其胃氣令腹脹
滿再三下之尚可過則傷矣凡小兒有癖其
脉大必發癇此爲食癇下之便愈當審候掌
中與三指脉不可令起而不時下致於發癇
則難療矣若早下之此肰終不起也脉在掌
中尚可早療若至指則病增矣凡小兒腹中
有疾生則身寒熱寒熱則血脉動動則心不
定心不定則易驚驚則癇發速也
候癇法
夫癇小兒之惡病也或有不及求醫而致困
者也然氣發於内必先有候常宜審察其精
神而採其候也
　　手白肉魚際脉黑者是癇候魚際脉赤
　　者熱
　　脉青大者寒脉青細者爲平也
　　鼻口乾燥大小便不利是癇候
　　眼不明上視喜陽是癇候
　　耳後完骨上有青絡盛卧不靜是癇候
　　青脉刺之令血出也
　　小兒髮逆上啼笑面暗色不變是癇候
　　鼻口青時小驚是癇候
　　目閉青時小驚是癇候
　　身熱頭常汙出是癇候
　　身熱吐哯而喘是癇候
　　身熱目時直視是癇候
　　喜欠目上視是癇候
　　身熱目視不精是癇候
　　目瞳子卒大黑於常是癇候
　　卧惕惕而驚手足振摇是癇候
　　卧夢笑手足動摇是癇候
　　意氣下而妄怒是癇候
　　咽乳不利是癇候
　　身熱小便難是癇候
　　吐痢不止厥痛時起是癇候
　　弄舌摇頭是癇候
已上諸候二十餘條皆癇之初也見其候便
爪其陽脉所應灸爪之皆重手令兒驟啼及
足絶脉亦依方與湯直視瞳子動腹滿轉鳴
下血身熱口噤不得乳反張脊强汗出發熱
爲卧不悟手足掣瘲喜驚凡八條癇之極者
也如有此非復湯爪所能救便當時灸之
論曰若病家始發便來詣師師可診候所解
爲法作次序治之以其節度首尾取瘥也病
家已經雜治無次序不能制病病則變異其
本候後師便不知其前證虚實直依其後證
作治亦不得瘥也要應精問察之爲前師所
配依取其前蹤迹以爲治乃無逆耳前師處
湯本應數劑乃瘥而病家服一兩劑未效便
謂不驗已後更問他師師不尋前人爲治寒
温次序而更爲治而不次前師治則弊也或
前已下之後須平和療以接之而得瘥也或
前人未下之或不去者或前治寒温失度後
人應調治之是爲治敗病皆須邀射之然後
免耳不依次第及不審察必及重弊也
龍膽湯治嬰兒出腹血脉盛實寒熱温壯四
肢驚掣發熱大吐哯者若已能進哺中食實
不消壯熱及變蒸不解中客人鬼氣并諸驚
癇方悉主之十歲已下小兒皆服之小兒龍
膽湯第一此是新出腹嬰兒方若日月長大
者以次依此爲例若必知客忤及有鬾氣者
可加人參當歸各如龍膽多少也一百日兒
加三銖二百日兒加六銖一歲兒加半兩餘
藥皆准耳
　　龍膽　釣藤皮　柴胡
　　黄芩　桔梗　芍藥
　　茯苓(一作/茯神)甘草(各六/銖)　蜣螂(二/枚)
　　大黄一兩
　右十味㕮咀以水一升煑取五合爲劑也
　服之如後節度藥有虚實虚藥如足數合
　水也兒生一日至七日分一合爲三服兒
　生八日至十五日分一合半爲三服兒生
　十六日至二十日分二合爲三服兒生二
　十日至三十日分三合爲三服兒生三十
　日至四十日盡以五合爲三服皆得下即
　止勿再服也
大黄湯治少小風癇積聚腹痛夭矯二十五
癇方
　　大黄　人參　細辛
　　乾薑　當歸　甘皮(各三/銖)
　右六味㕮咀以水一升煑取四合服如棗
　許日三
白羊鮮湯治小兒風癇胷中有疾
　　白羊鮮(三/銖)　蚱蟬(二/枚)　大黄(四/銖)
　　甘草　釣藤皮　細辛(各二/銖)
　　牛黄(如大豆/四枚)蛇蜕皮(一/寸)
　右八味㕮咀以水二升半煑取一升二合
　分五服日三若服已盡而癇不斷者可更
　加大黄釣藤各一銖以水漬藥半日然後
　煑之
增損續命湯治小兒卒中風惡毒及久風四
肢角弓反張不隨并軃□僻不能行步方
　　麻黄　甘草　桂心(各一/兩)芎藭
　　葛根　升麻　當歸獨活(各/十)
　　(八/銖)　人參　黄芩　石膏(各/半)
　　(兩)　杏仁(二十/枚)
　右十二味㕮咀以水六升煑麻黄去上沫
　乃納諸藥煑取一升二合三歲兒分爲四
　服一日令盡少取汗得汗以粉粉之
石膏湯治小兒中風惡痱不能語口眼了戾
四肢不隨方
　　石膏(一/合)　麻黄(八/銖)　甘草
　　射干　桂心　芍藥
　　當歸(各四/銖)　細辛(二/銖)
　右八味㕮咀以水三升半先煑麻黄三沸
　去上沫内餘藥煑取一升三歲兒分爲四
　服日三
治少小中風狀如欲絶湯方
　　大黄　牡蠣　龍骨
　　栝蔞根　甘草　桂心(各二/十銖)
　　赤石脂　寒水石(各六/銖)
　右八味㕮咀以水一升内藥重半兩煑再
　沸絞去滓半歲兒服如雞子大一枚大兒
　盡服入口中即愈汗出粉之藥無毒可每
　日二服有熱加大黄不汗加麻黄無寒水
　石朴消代之
二物石膏湯治少小中風手足拘急方
　　石膏(如雞子大/一塊碎)眞珠(一/兩)
　右以水二升煑石膏五六沸内眞珠煑取
　一升稍稍分服
桂枝湯治少小中風脉浮發熱自汗出項强
鼻鳴乾嘔方
　　桂心　生薑　甘草
　　芍藥(各一/兩)　大棗(四/枚)
　右五味㕮咀三物以水三升煑取一升分
　三服(此方與傷寒/篇中方相重)
二物驢毛散治少小新生中風方
　　驢毛一圯(取背前交脊上會中拔/取如手拇指大一把)
　　麝香(二豆/大)
　右以乳汁和銅器中微火煎令焦熟出爲
　末小兒不能飲以乳汁和之葦筒貯瀉著
　咽中然後飲乳令入腹
茵芋圓治少小有風癇疾至長不除或遇天
陰節變便發動食飲堅强亦發百脉攣縮行
步不正言語不便者服之永不發方
　　茵芋葉　鈆丹　秦芁
　　釣藤皮　石膏　杜蘅
　　防葵(各一/兩)　菖蒲　黄芩(各一/兩半)
　　松蘿(半/兩)　蜣螂(十/枚)　甘草(三/兩)
　右十二味爲末蜜丸如小豆大三歲已下
　服五丸三歲已上服七丸五歲已上服十
　丸十歲已上可至十五丸
鎮心圓治小兒驚癇百病鎮心氣方
　　銀屑(拾二/銖)　水銀(二十/銖)　牛黄(六/銖)
　　大黄(六/分)　茯苓(三/分)　茯神
　　遠志　防己　白歛
　　雄黄　人參　芍藥(各二/分)
　　紫石英　眞珠　防葵
　　鐵精(各四/分)
　右十六味先以水銀和銀屑如泥别治諸
　藥和丸二歲兒如麻子二丸隨兒大小增
　之一方無牛黄一味
丹參赤膏治少小心腹熱除熱方
　　丹參　雷丸　硭硝
　　戎鹽　大黄(各一/兩)
　右五味㕮咀以苦酒半升浸四種一宿以
　成鍊猪肪一斤煎三上三下去滓乃内芒
　消膏成以摩心下冬夏可用一方但用丹
　參雷丸亦佳
五物甘草生摩膏治少小新生肌膚幼弱喜
爲風邪所中身體壯熱或中大風手足驚掣
方
　　甘草　防風(各一/兩)　白术
　　桔梗(各二十/銖)雷丸(二兩/半)
　右㕮咀以不中水猪肪一斤煎爲膏以煎
　藥微火上煎消息視稠濁膏成去滓取如
　彈丸大一枚炙手以摩兒百過寒者更熱
　熱者更寒小兒雖無病早起常以膏摩顖
　上及手足心甚辟寒風
灸法
論曰小兒新生無疾愼不可逆針灸之如逆
針灸則忍痛動其五脉因喜成癇河洛關中
土地多寒兒喜病痙其生兒三日多逆灸以
防之又灸頰以防噤有噤者舌下脉急牙車
筋急其土地寒皆决舌下去血灸頰以防噤
也吴蜀地温無此疾也古方既傳之今人不
詳南北之殊便按方而用之是以多害於小
兒也所以田舍小兒任其自然皆得無有夭
横也小兒驚啼眠中四肢掣動變蒸未解愼
不可針灸爪之動其百脉仍因驚成癇也惟
陰癇噤痙可針灸爪之凡灸癇當先下兒使
虚乃承虚灸之未下有實而灸者氣逼前後
不通殺人癇發平旦者在足少陽晨朝發者
在足厥陰日中發者在足太陽黄昏發者在
足太陰人定發者在足陽明夜半發者在足
少陰
　右癇發時病所在視其發早晩灸其所也
夫癇有五藏之癇六畜之癇或在四肢或在
腹内當審其候隨病所在灸之雖少必瘥若
失其要則爲害也
肝癇之爲病面青目反視手足摇灸足少陽
厥陰各三壯
心癇之爲病面赤心下有熱短氣息微數灸
心下第二肋端宛宛中此爲巨闕也又灸手
心主及少陰各三壯
脾癇之爲病面黄腹大喜痢灸胃管三壯俠
胃管傍灸二壯足陽明太陰各二壯
肺癇之爲病面目白口沫出灸肺輸三壯又
灸手陽明太陰各二壯
腎癇之爲病面黑正直視不摇如尸壯灸心
下二寸二分三壯又灸肘中動脉各二壯又
灸足太陽少陰各二壯
膈癇之爲病目反四肢不舉灸風府又灸頂
上鼻人中下唇承漿皆隨年壯
腸癇之爲病不動摇灸兩承山又灸足心兩
手勞宫又灸兩耳後完骨各隨年壯又灸臍
中五十壯
　右五藏癇證候
馬癇之爲病張口摇頭馬鳴欲反折灸項風
府臍中三壯病在腹中燒馬蹄末服之良
牛癇之爲病目正直視腹脹灸鳩尾骨及大
椎各三壯燒牛蹄末服之良
羊癇之爲病喜揚目吐舌灸大椎上三壯
猪癇之爲病喜吐沫灸完骨兩傍各一寸七
壯
犬癇之爲病手屈拳攣灸兩手心一壯灸足
太陽一壯灸肋户一壯
雞癇之爲病摇頭反折喜驚自摇灸足諸陽
各三壯
　右六畜癇證候
小兒暴癇灸兩乳頭女兒灸乳下二分
治小兒暴癇者身軀正直如死人及腹中雷
鳴灸太倉及臍中上下兩傍各一寸凡六處
又灸當腹度取背以繩繞頸下至臍中竭轉
繩向背順脊下行盡繩頭灸兩傍各一寸五
壯
若面白啼聲色不變灸足陽明太陰
若目反上視眸子動當灸囟中取之法横度
口盡兩吻際又横度鼻下亦盡兩邊折去鼻
度半都合口爲度從額上髮際上行度之灸
度頭一處正在顖上未合骨中隨手動者是
此最要處也次灸當額上入髮二分許直望
鼻爲正次灸其兩邊當目瞳子直上入髮際
二分許次灸頂上廻毛中次灸客主人宂在
眉後際動脉是次灸兩耳門當耳開口則骨
解開動張陷是也次灸兩耳上捲耳取之當
捲耳上頭是也一法大人當耳上横三指小
兒各自取其指也次灸兩耳後完骨上青脉
亦可以針刺令血出次灸玉枕項後高骨是
也次灸兩風池在項後兩轅動筋外髮際陷
中是也次灸風府當項中央髮際亦可與風
池三處高下相等次灸頭兩角兩角當廻毛
兩邊起骨是也
右頭部凡十九處兒生十日可灸三壯三十
日可灸五壯五十日可灸七壯病重者具灸
之輕者惟灸顖中風池玉枕也艾使熟炷令
平正著肉火勢乃至病所也艾若生炷不平
正不著肉徒灸多炷故無益也
若腹滿短氣轉鳴灸肺募在兩乳上第二肋
間宛宛中懸繩取之當瞳子是次灸膻中次
灸胷堂次灸臍中次灸薜息薛息在兩乳下
第一肋間宛宛中是也次灸巨闕大人去鳩
尾下一寸小兒去臍作六分分之去鳩尾下
一寸是也并灸兩邊次灸胃管次灸金門金
門在穀道前囊之後當中央是也從陰囊下
度之大孔前中分之
右腹部十二處胷堂巨闕胃管十日兒可灸
三壯一月已上可五壯陰下縫中可三壯或
云隨年壯
　　强反張灸大椎并灸諸臟輸及督脊上
當中從大椎　　窮骨中屈更從大椎度之
灸度下頭是督脊也
右背部十二處十日兒可灸三壯一月已上
可灸五壯
若手足掣瘲驚者灸尺澤次灸陽明次灸少
商次灸勞宫次灸心主次灸合谷次灸三間
次灸少陽
右手部十六處其要者陽明少商心主尺澤
合谷少陽也壯數如上
又灸伏兔次灸三里次灸腓腸次灸鹿溪次
灸陽明次灸少陽次灸然谷
右足部十四處皆要可灸壯數如上
手足陽眀謂人四指凡小兒驚癇皆灸之若
風病大動手足掣瘲者盡灸手足十指端又
灸本節後


孫眞人備急千金要方卷之十






孫眞人備急千金要方卷之十一分五
　　　　(宋朝奉郎守太常少卿充/祕閣校理林億等校正)
　　少小嬰孺方
　　　客忤第四(論方灸法呪法)
論曰少小所以有客忤病者是外人來氣息
忤之一名中人是爲客忤也雖是家人或别
房異户雖是乳母及父母或從外還衣服經
履鬼神粗惡暴氣或牛馬之氣皆爲忤也執
作喘息乳氣未定者皆爲客忤其乳母遇醉
及房勞喘後乳兒最劇能殺兒也不可不愼
凡諸乘馬行得馬汗氣臭未盥洗易衣裝便
向兒邊令兒中馬客忤兒卒見馬來及聞馬
鳴驚及馬上衣物馬氣皆令小兒中馬客忤
愼護之特重一歲兒也凡小兒衣布帛綿中
不得有頭髮履中亦爾白衣青帶青衣白帶
皆令中忤凡非常人及諸物從外來亦能驚
小兒致病欲防之法諸有從外來人及有異
物入户當將兒避之勿令見也若不避者燒
牛屎令常有烟氣置户前則善
小兒中客爲病者無時不有此病也而秋初
一切小兒皆病者豈是一切小兒悉中客邪
夫小兒所以春冬少病秋夏多病者秋夏小
兒陽氣在外血脉嫩弱秋初夏末晨夕時有
暴冷小兒嫰弱其外則易傷暴冷折其陽陽
結則壯熱胃冷則下痢是故夏末秋初小兒
多壯熱而下痢也未必皆是中客及鬾也若
治少小法夏末秋初常宜候天氣温凉也有
暴寒卒冷者其少小則多患壯熱而下痢也
愼不可先下之皆先殺毒後下之耳玄中記
云天下有女鳥名曰姑獲(肘後子母祕/録作烏獲)一名
天帝女一名隱飛鳥一名夜行遊女又名釣
星鬼喜以陰雨夜過飛鳴徘徊人村里唤得
來者是也鳥淳雌無雄不産陰氣毒化生喜
落毛羽於人中庭置兒衣中便令兒作癇病
必死即化爲其兒也是以小兒生至十歲衣
被不可露也七八月尤忌
凡中客忤之爲病類皆吐下青黄白色水穀
解離腹痛大糺面色變易其候似癇但眼不
上插耳其脉急數者是也宜與龍膽湯下之
加人參當歸各如龍膽秤分等多少也小兒
中客急視其口中懸癰左右當有青黑腫脉
核如麻豆大或赤或白或青如此便宜用針
速刺潰去之亦可爪摘决之并以綿纏釵頭
拭去血也少小中客之爲病吐下青黄赤白
汁腹中痛及反倒偃側喘似癇狀但目不上
插少睡耳面變五色其脉弦急若失時不治
小久則難治矣欲療之方用豉數合水拌令
濕擣熟丸如雞子大以摩兒顖及手足心各
五六遍畢以丸摩兒心及臍上下行轉摩之
食頃破視其中當有細毛即擲丸道中痛即
止
治少小中客忤强項欲死方
　　取衣中白魚十枚爲末以傅母乳頭上
　　令兒飲之入咽立愈一方二枚著兒母
　　手掩兒臍中兒吐下愈亦以摩兒項及
　　脊强處
治少小客忤二物黄土塗頭方
　　竈中黄土蚯蚓屎等分擣合水和如雞
　　子黄大塗兒頭上及五心良一方云雞
　　子清和如泥
又方
　　吞麝香如大豆許立愈
治少小犯客忤發作有時者方
　　以母月衣覆兒上大良
治小兒卒中忤方
　　剪取驢前膊脾上旋毛大如彈子以乳
　　汁煎之令毛消藥成著乳頭飲之下喉
　　即愈
又方燒母衣帶三寸并髮合乳汁服之
又方取牛鼻津服之
又方取牛口沫傅乳頭飲之
一物猪蹄散治小兒寒熱及赤氣中人方
　　猪後脚懸蹄燒末搗篩以飲乳汁一撮
　　立效
治少小卒中客忤不知人者方
　　取熱馬屎一丸絞取汁飲兒下咽便愈
　　亦治中客忤而𠸯啼面青腹强者
二物燒髮散治少小見人來卒不佳腹中作
聲者方
　　用向來者人顖上髮十莖斷兒衣帶少
　　許合燒灰細末和乳飲兒即愈
治小兒卒客忤方
　　銅鏡鼻燒令赤著少許酒中大兒飲之
　　小兒不能飲者含與之即愈
一物馬通浴湯治少小中忤方
　　馬通三升燒令烟絶以酒一斗煮三沸
　　去滓浴兒即愈
一物猪通浴湯治小兒中人忤𠸯啼面青腹
强者方
　　猳猪通二升以熱湯灌之適寒温浴兒
治小兒中馬客忤而吐不止者方
　　灸手心主間使大都隱白三陰交各三
　　壯可用粉丸如豉法并用唾唾而呪之
　　呪法如左
呪客忤法
　　呪曰摩家公摩家母摩家子兒苦客忤
　　從我始扁鵲雖良不如善唾良呪訖棄
　　丸道中
又法取一刀横著竈上解兒衣發其心腹訖
　　取刀持向兒呪之唾輙以刀擬向心腹
　　啡啡曰(音非出/唾貌)煌煌日出東方背陰向
　　陽葛公葛公不知何公子來不視去不
　　顧過與生人忤梁上塵天之神户下土
　　鬼所經大刀鐶犀對竈君二七唾客愈
　　兒驚唾啡啡如此二七啡啡每唾以刀
　　擬之呪當三遍乃畢用豉丸如上法五
　　六遍訖取此丸破視其中有毛棄丸道
　　中客忤即愈矣
小兒鬾方
論曰凡小兒所以有鬾病者是婦人懷娠有
惡神導其腹中胎妒嫉他小兒令病也鬾者
小鬼也姙娠婦人不必悉招鬾魅人時有此
耳鬾之爲疾喜微微下痢寒熱或有去來毫
毛鬢髮𩮩鬡不悅是其證也宜服龍膽湯凡
婦人先有小兒未能行而母更有娠使兒飲
此乳亦作鬾也令兒黄瘦骨立髮落壯熱是
其證也
治鬾方
　　炙伏翼熟嚼哺之
又方燒伏翼末飲服之
又方以水二升煑萹蓄冬瓜各四兩取浴之
白鮮皮湯治少小客鬾挾實方
　　白鮮皮　大黄　甘草(各一/兩)
　　芍藥　茯苓　細辛
　　桂心(各十/八銖)
　右七味㕮咀以水二升煑取九合分三服
小兒夜啼
龍角圓治小兒五驚夜啼方(崔氏名五驚丸)
　　龍角(六/銖)　牡蠣(一作/牡丹)　川大黄(各九/銖)　
　　黄芩(半/兩)　蚱蟬(二/枚)　牛黄(如小豆/五枚)
　右六味末蜜丸如麻子蓐裏兒服二丸隨
　兒大小增减
芎藭散治小兒夜啼至明即安寐方
　　芎藭　白术　防己(各半/兩)
　右三味治下篩以乳和與兒服之量多少
　又以兒母手掩臍中亦以摩兒頭及脊驗
　二十日兒未能服散者以乳汁和服如麻
　子一丸兒大能服散者以意斟酌與之
一物前胡圓治少小夜啼方
　　前胡隨多少擣末以蜜和丸如大豆服
　　一丸日三稍加至五六丸以瘥爲度
又方以姙娠時食飲偏有所思者物以此哺
　　兒則愈
又方
　　伏龍肝交道中土(各一/把)
　右二味治下篩水和少許飲之
又方取馬骨燒灰傅乳上飲兒啼即止
治小兒夜啼不已醫所不治者方
　　取狼屎中骨燒灰爲末水服如黍米粒
　　大二枚即定
治小兒驚啼方
　　取雞屎白熬末以乳服之佳
又方酒服亂髮灰
又方車轄脂如小豆許内日中及臍中
又方臘月縛猪繩燒灰服之
又方燒蝟皮三寸灰著乳頭飲之
千金湯治小兒暴驚啼絶死或有人從外來
邪氣所逐令兒得疾衆醫不治方
　　蜀椒左顧牡蠣(各六/銖碎)
　右二味以酢漿水一升煑取五合每服一
　合
　　　傷寒第五(論方/灸法)
論曰夫小兒未能冐涉霜雪乃不病傷寒也
大人解脫之久傷於寒冷則不論耳然天行
非節之氣其亦得之有時行疾疫之年小兒
出腹便患斑者也治其時行節度故如大人
法但用藥分劑少異藥小冷耳
麥門冬湯治小兒未滿百日傷寒鼻衂身熱
嘔逆方
　　麥門冬(十八/銖)石膏寒水石
　　甘草(各半/兩)桂心(八/銖)
　右五味㕮咀以水二升半煑取一升每服
　一合日三
芍藥四物解肌湯治少小傷寒方
　　芍藥黄芩升麻
　　葛根(各半/兩)
　右四味以水三升煑取九合去滓分服朞
　歲已上分三服
麻黄湯治少小傷寒發熱欬嗽頭面熱者方
　　麻黄　生薑　黄芩(各一/兩)
　　甘草　桂心　石膏
　　芍藥(各半/兩)　杏仁(十/枚)
　右八味㕮咀以水四升煑取一升半分二
　服兒若小以意减之
治小兒傷寒方
　　葛根汁淡竹瀝(各六/合)
　右二味相合二三歲兒分三服百日兒斟
　酌服之不宜生煑服佳
治小兒時氣方
　　桃葉三兩擣以水五升煑十沸取汁日
　　五六遍淋之若復發燒雄鼠屎二枚燒
　　水調服之
五味子湯治小兒傷寒病久不除瘥後復劇
瘦瘠骨立方
　　五味子(十/銖)　大黄　黄連
　　黄芩　麥門冬　前胡(各六/銖)
　　硭硝(五/銖)　石膏(一/兩)　甘草
　　當歸(各十/二銖)
　右十味㕮咀以水三升煑取一升半服二
　合得下便止計大小增减之
莽草浴湯治
　　莽草(半/斤)雷丸(三十/枚)
　　大黄(一/兩)　蛇床子(一/升)
　右五味以水三斗煑取斗半適寒温以浴
　兒避眼及陰
又方治小兒卒寒熱不佳不能服藥方
　　莽草　丹參　桂心(各三/兩)
　　菖蒲(半/斤)　雷丸(一/升)　蛇床子(二/兩)
　右六味以水二斗煑三五沸適寒温以浴
　兒避眼及陰
雷丸浴湯治小兒忽寒熱方
　　雷丸(二十/枚)　大黄(四/兩)　黄芩(一/兩)
　　苦參　石膏(各三/兩)　丹參(二/兩)
　右六味㕮咀以水二斗煑取一斗半浴兒
　避眼及陰浴訖以粉粉之勿厚衣一宿復
　浴
李葉浴湯治少小身熱方
　　李葉無多少㕮咀以水煑去滓將浴兒
　　良
柳枝浴湯治小兒生一月至五月乍寒乍熱
方
　　細切柳枝煑取汁洗兒若渴絞冬瓜汁
　　服之
青木香浴湯治小兒壯熱羸瘠方
　　青木香(四/兩)　脉子二　竹葉一
　　虎骨(五/兩)　白芷(三/兩)
　右五味㕮咀以水二斗煑取一斗稍稍浴
　兒
十二物寒水石散治少小身體壯熱不能服
藥方
　　寒水石　硭硝　滑石
　　石膏　赤石脂　青木香
　　大黄　甘草　黄芩
　　防風　芎藭　麻黄根
　右各等分合洽下篩以粉一升藥屑三合
　相和復以篩篩之以粉兒身日三
李根湯治小兒暴有熱得之二三日者方
　　李根　桂心　硭硝(各十/八銖)
　　麥門冬　甘草(各一/兩)
　右五味㕮咀以水三升煑取一升分五服
升麻湯治小兒傷寒變熱毒病身熱面赤口
燥心腹堅急大小便不利或口瘡者或因壯
熱便四肢攣掣驚仍成癇疾時發時醒醒後
身熱如火者悉主之方
　　升麻　白薇　麻黄
　　萎蕤　柴胡　甘草(各半/兩)
　　黄芩(一/兩)　朴硝　大黄
　　釣藤(各六/銖)
　右十味㕮咀以水三升先煑麻黄去上沫
　内諸藥煑取一升兒生三十日至六十日
　一服二合六十日至百日一服二合半百
　日至二百日一服三合
大黄湯治小兒肉中久挾宿熱瘠瘠熱進退
休作無時方
　　大黄　甘草　芒消(各半/兩)
　　桂心(八/銖)　石膏(一/兩)　大棗(五/枚)
　右六味㕮咀以水三升煑取一升每服二
　合
蜀㯃湯治小兒潮熱方
　　蜀㯃　甘草　知母
　　龍骨　牡蠣(各半/兩)
　右五味㕮咀以水四升煑取一升去滓一
　歲兒少少温服半合日再
治小兒腹大短氣熱有進退食不安穀爲不
化方
　　大黄　黄芩　甘草
　　麥門冬　芒消(各半/兩)　石膏(一/兩)
　　桂心(八/銖)
　右七味㕮咀以水三升煑取一升半分三
　服朞歲已下小兒作五服
竹葉湯治小兒夏月患腹中伏熱温壯來往
或患下痢色或白或黄三焦不利方
　　竹葉(切)　小麥(各五/合)　柴胡
　　麥門冬　人參　甘草(各半/兩)
　　茯苓(十八/銖)　黄芩(一兩/六銖)
　右八味㕮咀以水四升煑竹小麥取三升
　去竹葉小麥下諸藥煑取一升半分三服
　若小兒夏月忽壯熱燒人手洞下黄溏氣
　力惙然脉極洪數用此方加大黄二兩再
　服得下即瘥
又方治五六歲兒温壯腹中急滿息不利或
有微腫亦治極羸不下飲食堅痞手足逆冷
方
　　竹葉(切一/升)　小麥(半/升)　甘草
　　黄芩　栝蔞根　澤瀉
　　茯苓　知母　白术
　　大黄(各一/兩)　桂心(二/銖)　生薑(一兩/半)
　　人參　麥門冬　半夏(各二/兩)
　　當歸十八銖
　右十六味㕮咀以水七升煑竹葉小麥取
　四升去滓内藥煎取一升六合分四服
治小兒連壯熱實滯不去寒熱徃來微驚悸
方
　　大黄(一/兩)　黄芩　栝蔞根
　　甘草(各十/八銖)　滑石(二/兩)　桂心
　　牡蠣　人參　龍骨
　　凝水石　白石脂　消石(各半/兩)
　右十二味㕮咀以水四升煑取一升半每
　服三合一日一夜令盡雖吐亦與之(一本/加紫)
　(石英/半兩)
調中湯治小兒春秋月晨夕中暴冷冷氣折
其四肢熱不得泄則壯熱冷氣入胃變下痢
或欲赤白滯起數去小腹脹痛極壯熱氣脉
洪大或急數者服之熱便歇下亦瘥也但壯
熱不吐下者亦主之之方
　　葛根　黄芩　茯苓
　　桔梗　芍藥　白术
　　藁本　大黄　甘草
　右九味㕮咀以水二升煑取五合服如後
　法兒生一日至七日取一合分三服生八
　日至十五日取一合半分三服生十六日
　至二十日取二合分三服生二十日至三
　十日取三合分三服生三十日至四十日
　取五合分三服恐喫五合未得更以意斟
　酌百日至三百日兒一如前篇龍膽湯加
　之
生地黄湯治小兒寒熱進退啼呼腹痛方
　　生地黄　桂心(各二/兩)
　右二味以水三升煑取一升期歲以下服
　二合已上三合一方七味有芍藥寒水石
　黄芩當歸甘草各半兩
治小兒傷寒發黄方
　　擣土瓜根汁三合服之
又方擣韭根汁澄清取如大豆許滴兒鼻中
　　即出黄水瘥
又方擣青麥汁服之
又方
　　小豆(三/枚)　瓜蒂(十四/枚)　糯米(四十/粒)
　右三味爲末吹入鼻中
二物通汗散治少小有熱不汗方
　　粉(半/斤)　雷丸(四/兩)
　右擣爲細末和下篩以粉兒身
二物茯苓粉散治少小頭汗方
　　茯苓　牡蠣(各四/兩)
　右治下篩以粉八兩合擣爲散有熱輙取
　粉汗即自止
三物黄連粉散治少小盜汗方
　　黄連　牡蠣　貝母(各十/八銖)
　右以粉一升合擣下篩取粉兒身佳
犀角飲子此由心臟熱之所感宜服此方
　　犀角(十八/銖)　茯神(一/兩)　麥門冬(一兩/半)
　　甘草(半/兩)　白术(六/銖)
　右五味㕮咀以水九合煎取四合分服加
　龍齒一兩佳
恒山湯治小兒温瘧方
　恒山(切一/兩)　小麥(二/合)　淡竹葉(切一/升)
　右三味以水一升半煑取五合一日至七
　日兒一合爲三服八日至十五日兒一合
　半爲三服十六日至二十日兒二合爲三
　服四十日至六十日兒六合爲三服六十
　日至百日兒一服二合半百日至二百日
　兒一服三合
又方鹿角末臨發時先服一錢七
又方燒鼈甲灰以酒服一錢七至發時服三
　七并以火炙身
又方燒雞䏶胵中黄皮爲末和乳與服男雄
　　女雌
又方灸兩乳下一指三壯

孫眞人備急千金要方卷之十一
孫眞人備急千金要方卷之十二分六
　　　　(宋朝奉郎守太常少卿充/祕閣校理林億等校正)
　　少小嬰孺方
　　　欬嗽第六(方)
小兒出胎二百許日頭身患小小瘡治護小
瘥復發五月中忽小小欬嗽微温和治之因
變癇一日二十過發四肢縮動背脊䠷眺眼
反須臾氣絶良久復蘇已與常治癇湯得快
吐下經日不間爾後單與竹瀝汁稍進一日
一夕中合進一升許發時小踈明日與此竹
瀝湯得吐下發便大折其間猶稍稍與竹瀝
汁
竹瀝湯方
　　竹瀝(五/合)　黄芩(三十/銖)　木防己
　　羚羊角　白术(各六銖/作白蘚)
　　大黄(二/兩)　茵芋(三/銖)　麻黄
　　白薇　桑寄生　萆薢
　　甘草(各半/兩)
　右十二味㕮咀以水二升半煑取藥减半
　内竹瀝煎取一升分服二合相去一食久
　進一服(一方無/萆薢)
紫菀湯治小兒中冷及傷寒暴嗽或上氣咽
喉鳴氣逆或鼻塞清水出方
　　紫菀　杏仁　黄芩
　　當歸　甘草　橘皮
　　青木香　麻黄　桂心(各六/銖)
　　大黄(一/兩)
　右十味㕮咀以水三升煑取九合去滓六
　十日至百日兒一服二合半一百日至二
　百日兒一服三合
五味子湯治小兒風冷入肺上氣氣逆面青
喘迫欬嗽晝夜不息食則吐不下方
　　五味子　當歸(各半/兩)　麻黄
　　乾薑　桂心　人參
　　紫菀　甘草(各六/兩)細辛
　　款冬花(各二/銖)大黄(一兩/半)　白术
　右十二味㕮咀以水二升半煑取九合去
　滓兒六十日至百日一服二合半一百日
　至二百日一服三合其大黄别浸一宿下
　　(一方無款冬花大/黄有大棗三枚)
治小兒大人欬逆短氣胷中吸吸呵出涕唾
嗽出臭膿方
　　燒淡竹瀝煑二十沸小兒一服一合日
　　五服大人一升亦日五服不妨食息乳
　　哺
治小兒寒熱欬逆膈中有癖乳若吐不欲食
方
　　乾地黄(四/兩)　麥門冬　五味子
　　蜜(各半/升)　大黄　消石(各一/兩)
　右六味㕮咀以水三升煑取一升去滓内
　消石蜜煑令沸服二合日三胸中當有宿
　乳汁一升許出大者服五合
射干湯治小兒欬逆喘息如水雞聲方
　　射干　麻黄　紫菀
　　甘草　生薑(各一/兩)　半夏(五/枚)
　　桂心(五/寸)　大棗(二十/枚)
　右八味㕮咀以水七升煑取一升五合去
　滓内蜜五合煎一沸分温服二合日三
又方半夏(四/兩)紫菀桂心
　　生薑　細辛　阿膠
　　甘草(各二/兩)　款冬花(二/合)　蜜一合
　右九味㕮咀以水一斗煑半夏取六升去
　滓内諸藥煑取二升五合五歲兒服一升
　二歲服六合量大小多少加减之服之立
　效
杏仁圓治大人小兒欬逆上氣方
　　杏仁三升熟擣如膏蜜一升爲三分以
　　一分内杏仁擣令强更内一分搗之如
　　膏又内一分擣熟止先食已含咽之多
　　少自在日三每服不得過半方寸七則
　　利
又方
　　半夏(二斤去皮河水/洗六七度完用)　白礬(一斤/爲末)
　　丁香　甘草　草豆蔻
　　川升麻　縮砂(各四兩/粗夀)
　右七味以好酒一斗與半夏拌和匀同浸
　春冬三七日夏秋七日密封口日足取出
　用冷水急洗風吹乾每服一粒嚼破用薑
　湯下或乾喫候六十日乾方得服(疑非孫/思邈方)
八味生薑煎治少小嗽方
　　生薑(七/兩)　乾薑(四/兩)　桂心(二/兩)
　　甘草欵冬花(各三/兩)紫菀(各三/兩)
　　杏仁　蜜(各一/升)
　右合諸藥爲末微火上煎取如飴餔量其
　大小多少與兒含咽之百日小兒如棗核
　許日四五服甚有驗
四物欵圓治小兒嗽晝瘥夜甚初不得息不
能復啼方
　　欵冬花　紫菀(各一/兩半)　桂心(半/兩)
　　伏龍肝(六/銖)
　右爲末蜜和如泥取如棗核大傅乳頭令
　兒飲之日三傅之漸漸令兒飲之
菖蒲圓治小兒暴冷嗽及積風冷嗽兼氣逆
鳴方
　　菖蒲　烏頭　杏仁
　　礬石　細辛　皂莢(各六/銖)
　　欵冬花　乾薑　桂心
　　紫菀(各十/八銖)　蜀椒(五/銖)　吴茱萸(六/合)
　右十二味爲末蜜丸如梧子三歲兒飲服
　五丸加至十丸日三兒小以意减之兒大
　以意加之暴嗽數服便瘥
桂枝湯治少小十日已上至五十日卒得謦
欬吐乳嘔逆暴嗽晝夜不得息方
　　桂枝(半/兩)　甘草(二兩/半)　紫菀(十八/銖)
　　麥門冬一兩十八銖
　右四味㕮咀以水二升煑取半升以綿著
　湯中捉綿滴兒日中晝夜四五過與之節
　乳哺
麻黄湯治少小卒肩息上氣不得安此惡風
入肺方
　　麻黄(四/兩)　甘草(一/兩)　桂心(五/寸)
　　五味子(半/升)　半夏　生薑(各二/兩)
　右六味㕮咀以水五升煑取二升百日兒
　服一合大小節度服之便俞
　　癖結脹滿第七(方灸法霍亂附)
雙紫圓治小兒身熱頭痛食飲不消腹中脹
滿或小腹絞痛大小便不利或重下數起小
兒無異疾惟飲食過度不知自止哺乳失節
或驚悸寒熱惟此丸治之不瘥更可重服小
兒欲下是其蒸候哺食减少氣息不快夜啼
不眠是腹内不調悉宜用此丸不用他藥數
用神驗千金不傳方(臣億等詳序例中凡云/服紫丸者即前變蒸篇)
(中四味者是也云服紫丸不下者服赤丸赤/丸差駃病重者當用之方中并無赤丸而此)
(用朱砂又力緊於紫/丸疑此即赤丸也)
　　巴豆　蕤核仁(各十/八銖)麥門冬(十/銖)
　　甘草(五/銖)　甘遂　朱砂(各二/銖)
　　牡蠣　蠟(各八/銖)
　右八味以湯熟洗巴豆研新布絞去油别
　擣甘草甘遂牡蠣麥門冬下篩訖研蕤核
　仁令極熟乃内散更擣二千杵藥燥不能
　相丸更入少蜜足之半歲兒服如荏子一
　雙一歲二歲兒服如半麻子一雙三四歲
　者服如麻子二丸五六歲者服如大麻子
　二丸七歲八歲服如小豆二丸九歲十歲
　微大於小豆二丸常以雞鳴時服至日出
　時不下者熱粥飲數合即下丸皆雙出也
　下甚者飲以冷粥即止
治小兒胎中宿熱乳母飲食粗惡辛苦乳汁
不起兒乳哺不爲肌膚心腹痞滿萎黄瘦瘠
四肢痿躄繚戾服之可令充悅方
　　芍藥　柴胡(各二/兩)　大黄
　　人參(各一/兩)　乾薑(如熱以/枳實代)甘草(各半/兩)
　　鼈甲　茯苓(各一/兩半)
　右八味爲末蜜丸如大豆服一丸一歲已
　上乳服三丸七歲兒服十丸日二
牛黄圓治小兒宿乳不消腹痛驚啼方
　　牛黄(三/銖)附子(二/枚)眞珠
　　巴豆杏仁(各一/兩)
　右五味擣附子眞珠爲末下篩别擣巴豆
　杏人令如泥内藥及牛黄擣一千二百杵
　藥成若乾入少蜜足之百日兒服如粟米
　一丸三歲兒服如麻子一丸五六歲兒服
　如胡豆一丸日二先哺乳了服之膈上下
　悉當微轉藥完出者病愈散出者更服以
　藥完出爲度
芒消紫圓治小兒宿食癖氣痰飲往來寒熱
不欲食消瘦方
　　硭硝　大黄(各四/兩)　半夏
　　甘遂(各二/兩)　代赭(一/兩)　巴豆(二百/枚)
　　杏仁(一百二/十枚)
　右七味爲末别搗巴豆杏仁治如膏旋内
　藥末擣三千杵令相和合强者内少蜜百
　日兒服如胡豆一丸過百日至一歲服二
　丸隨兒大小以意節度當候兒大便中藥
　出爲愈若不出更服如初
治八歲已上兒熱結痰實不能食自下方
　　芍藥　栀子　知母
　　大黄(各二/兩)　柴胡(二兩/六銖)　升麻
　　黄連　黄芩(各二/兩半)　竹葉(切一/升半)
　　桔梗(一兩/半)　細辛(十五/銖)
　右十一味㕮咀以水六升煑取一升八合
　去滓分四服十歲兒爲三服一本有枳實
　杏仁各一兩半而無桔梗黄連
治十五已下兒熱結多痰食飲减自下方
　　大黄　柴胡　黄芩(各三/兩)
　　枳實(一兩十/八銖)升麻　芍藥
　　知母栀子(各二/兩半)　生薑(十八/銖)
　　杏仁(二/兩)　竹葉(切一/升半)
　右十一味㕮咀以水六升半煑取二升十
　歲至十五者分三服
牛黄雙圓治小兒結實乳食不消心腹痛方
　　牛黄　太山甘遂(各半/兩)
　　眞珠(六/銖)　杏仁　芍藥
　　黄芩(各一/兩)　巴豆(十八/銖)
　右七味爲末蜜丸一歲兒飲服如麻子二
　丸但隨兒大小加减之
牛黄鼈甲圓治少小癖實壯熱食不消化中
惡忤氣方
　　牛黄　厚朴　茯苓
　　桂心　芍藥　乾薑(各半/兩)
　　鼈甲　麥麴　柴胡
　　大黄　枳實　芎藭(各一/兩)
　右十二味爲末蜜丸如小豆大日三服以
　意量之
芫花圓治小兒心下痞痰癖結聚腹大脹滿
身體壯熱不欲哺乳方
　　芫花　黄芩(各一/兩)　大黄
　　雄黄(各二/兩半)
　右四味爲末蜜和更擣一千杵三歲兒至
　一歲已下服如粟米一丸欲服丸内兒喉
　中令母與乳若長服消病者當以意消息
　與服之與乳哺相避
眞珠圓治小兒痰實結聚宿癖羸露不能飲
食方
　　眞珠(半/兩)麥門冬(一/兩)蕤仁(二百/枚)
　　巴豆(四十/枚)
　右四味爲末蜜丸朞歲兒服二丸如小豆
　大二百日兒服如麻子二丸漸增以知爲
　度當下病赤黄白黑葵汁下勿絶藥病盡
　下自止久服使小兒肥白已試驗
鼈甲圓治少小腹中結堅脅下有疹手足煩
熱方
　　鼈甲　芍藥　大黄(各三/十銖)
　　茯苓　柴胡　乾薑(各二十/四銖)
　　桂心六銖　䗪蟲　蠐螬(各二/十枚)
　右九味爲末蜜和服如梧子七丸漸漸加
　之以知爲度
鼈頭圓治小兒痞氣脅下腹中有積聚堅痛
方
　　鼈頭(一/枚)甘皮(半/兩)蝱蟲
　　䗪蟲　桃仁(各十/八銖)
　右五味爲末蜜丸服如小豆二丸日三大
　便不利加大黄十八銖以知爲度
治小兒羸瘦惙惙宜常服不妨乳方
　　甘草五兩爲末蜜丸一歲兒服如小豆
　　十丸日三服盡即更合
桂心橘皮湯治小兒五六日不食氣逆方
　　桂心　人參(各半/兩)　橘皮(三/兩)
　　黍米(五/合)　成籜薤(五/兩)
　右五味㕮咀以水七升先煑藥煎取二升
　次下薤米米熟藥成稍稍服之
地黄圓治少小胃氣不調不嗜食生肌肉方
　　乾地黄大黄(各一兩/六銖)茯苓(十八/銖)
　　當歸柴胡杏仁(各半/兩)
　右六味爲末以蜜丸如麻子大服五丸日
　三
馬通粟圓治少小脅下有氣内痛喘逆氣息
難徃來寒熱羸瘦不食方
　　馬通中粟(十八/銖)杏仁　紫菀
　　細辛(各半/兩)　五味子　石膏
　　秦艽　半夏　茯苓(各六/銖)
　右九味爲末蜜丸服如小豆十丸日三不
　知加至二十丸
治小兒下痢腹大且堅方
　　以故衣帶多垢者切一升水三升煑取
　　一升分三服
又方
　　腹上摩衣中白魚亦治陰腫
治少小腹脹滿方
　　燒父母指甲灰乳頭上飲之
又方
　　韭根汁和猪脂煎細細服之
又方
　　車轂中脂和輪下土如彈丸吞之立愈
又方
　　米粉鹽等分炒變色腹上摩之
治小兒癖
　　灸兩乳下一寸各三壯
當歸圓治小兒胎寒𠸯啼腹中痛舌上黑青
涎下方(一名/黑丸)
　　當歸　狼毒(各九/銖)　吴茱萸(一作/杏人)
　　蜀椒(各半/兩)　細辛　乾薑
　　附子(各十/八銖)　巴豆(十/枚)　豉(七/合)
　右九味擣七種下篩稱藥末令足研巴豆
　如膏稍稍内末擣令相得蜜和桑杯盛蒸
　五升米飯下出擣一千杵一月兒服如黍
　米一丸日一夜二不知稍加以知爲度亦
　治水癖
馬齒礬圓治小兒胎寒𠸯啼驚癇腹脹不嗜
食大便青黄并大人虚冷内冷或有實不可
吐下方
　　馬齒礬一斤燒半日以棗膏和大人服
　　如梧子二丸日三小兒以意减之以腹
　　内温爲度有實實去神妙
治小兒忽患腹痛夭矯汗出名曰胎寒方
　　煑梨葉濃汁七合可三四度飲之
半夏圓治小兒暴腹滿欲死方
　　半夏隨多少微火炮之擣末酒和服如
　　粟米粒大五丸日三立愈
治小兒霍亂吐痢方
　　人參(一/兩)　厚朴　甘草(各半/兩)
　　白术(十八/銖)
　右四味㕮咀以水一升二合煑取半升六
　十日兒服一合百日兒分三服朞歲分二
　服中間隔乳服之乳母忌生冷油膩等一
　方加乾薑一分或加生薑三分
藿香湯治毒氣吐下腹脹逆害乳哺方
　　藿香(一/兩)生薑(三/兩)　青竹茹
　　甘草(各半/兩)
　右四味㕮咀以水二升煑取八合每服一
　合日三有熱加升麻半兩
治孩子霍亂已用立驗方
　　人參　蘆籜(各半/兩)　藊豆藤(二/兩)
　　倉米(一/撮)
　右四味㕮咀以水二升煑取八合分温服
又方
　　人參(一/兩)　木瓜(一/枚)　倉米(一/撮)
　右三味㕮咀以水煑分服以意量之立效
治小兒霍亂方
　　研尿滓乳上服之
又方
　　牛涎灌口中一合
治少小吐痢方
　　亂髮(半兩/燒灰)鹿角(六/銖)
　右二味爲末米汁服一刀圭日三服
又方
　　熱牛屎含之一作牛膝
又方
　　燒特猪屎水解取汁少少服之
孫眞人備急千金要方卷之十二











孫眞人備急千金要方卷之十三分七
　　　　(宋朝奉郎守太常少卿充/祕閣校理林億等校正)
　少小嬰孺方
　　　癰疽瘰癧第八(論方/灸法)
漏蘆湯治小兒熱毒癰疽赤白諸丹毒瘡癤
方
　　漏蘆　連翹(肘後用/白薇)白歛
　　芒消(肘後用/芍藥)甘草(各六/銖)　大黄(一/兩)
　　升麻　枳實　麻黄
　　黄芩(各九/銖)
　右十味㕮咀以水一升半煎取五合兒生
　一日至七日取一合分三服八日至十五
　日取一合半分三服十六日至二十日取
　二合分三服二十日至三十日取三合分
　三服三十日至四十日取五合分三服(肘/後)
　(治大人各用二兩大黄三兩以水一斗煑/取三升分三服其丹毒須針鑱去血經心)
　(録無連翹有知母/芍藥犀角各等分)
五香連翹湯治小兒風熱毒腫腫色白或有
惡核瘰癧附骨癰疽節解不舉白丹走竟身
中白疹瘙不已方
　　青木香　薰陸香　雞舌香
　　沉香　麻黄　黄芩(各六/銖)
　　大黄(二/兩)　麝香(三/銖)　連翹
　　海藻　射干　升麻
　　枳實(各半/兩)　竹瀝(三/合)
　右十四味㕮咀以水四升煑藥減半内竹
　瀝煑取一升二合兒生百日至二百日一
　服三合二百日至期歲一服五合一方不
　用麻黄
連翹圓治小兒無故寒熱强健如故而身體
頸項結核瘰癧及心腹脅背裹有堅核不痛
名爲結風氣腫方
　　連翹　桑白皮　白頭翁
　　牡丹　防風　黄檗
　　桂心　香豉　獨活
　　秦芁(各一/兩)　海藻(半/兩)
　右十一味爲末蜜丸如小豆三歲兒飲服
　五丸加至十丸五歲已上者以意加之
治丹毒大赤腫身壯熱百治不折方
　　寒水石(十六/銖)石膏(十三/銖)　藍青(十二銖/用乾者)
　　犀角　柴胡　杏仁(各八/銖)
　　知母(十/銖)　甘草(五/銖)　羚羊角(六/銖)
　　芍藥　黄芩(各七/銖)　栀子(十一/銖)
　　竹瀝(一/升)　生葛汁(四合/澄清)蜜(二/兩)
　右十五味㕮咀以水五升并竹瀝煑取三
　升三合去滓内杏仁脂葛汁蜜微火煎取
　二升一二歲兒服二合大者量加之
麻黄湯治小兒丹腫及風毒風疹方
　　麻黄(一兩/半)　獨活　射干
　　甘草　桂心　青木香
　　石膏　黄芩(各一/兩)
　右八味㕮咀以水四升煑取一升三歲兒
　分爲四服日再
又方治小兒惡毒丹及風疹方
　　麻黄　升麻　葛根(各一/兩)
　　射干　雞舌香　甘草(各半/兩)
　　石膏(半/合)
　右七味㕮咀以水三升煑取一升三歲兒
　分三服日三
搨湯治小兒數十種丹方
　　大黄　甘草　當歸
　　芎藭　白芷　獨活
　　黄芩　芍藥　升麻
　　沉香　青木香　木蘭皮(各一/兩)
　　芒硝(三/兩)
　右十三味㕮咀以水一斗二升煑取四升
　去滓内芒硝以綿揾湯中適寒温搨之乾
　則易之取瘥止
治小兒溺竈丹初從兩股及臍間起走入陰
頭皆赤方
　　桑根皮切一斗以水二斗煑取一斗以
　　洗浴之
治小兒丹毒方
　　擣愼火草絞取汁塗之良其丹毒方具
　　在别卷
治小兒赤遊腫若徧身入心腹即能殺人方
　　擣伏龍肝爲末以雞子白和傅乾易之
又方白豆末水和傅之勿令乾
治小兒半身皆紅赤漸漸長引者方
　　牛膝　甘草
　右二味㕮咀合得五升以水八升煑三沸
　去滓和伏龍肝末傅之
治小兒身赤腫起者方
　　熬米粉令黑以唾和傅之
又方
　　伏龍肝亂髮灰
　右二味爲末以膏和傅之
治小兒卒腹皮青黑方
　　以酒和胡粉傅上若不急治須臾便死
　　又灸臍上下左右去臍半寸并鳩尾骨
　　下一寸凡五處各三壯
五香枳實湯治小兒著風熱㾦㿔堅如麻豆
粒瘡癢搔之皮剥汁出或徧身頭面年年常
發者方
　　青木香(九/銖)　麝香(六/銖)　雞舌香
　　熏陸香　沈香　防風
　　秦艽　漏蘆(各半/兩)升麻
　　黄芩　白歛　麻黄(各一/兩)
　　枳實(一兩/半)　大黄(一兩十/八銖)
　右十四味㕮咀以水五升煑取一升八合
　兒五六歲者一服四五合七八歲者一服
　六合十歲至十四五者加大黄半兩足水
　爲一斗煑取二升半分三服
治小兒火灼瘡一身盡有如麻豆或有膿汁
乍痛乍癢方
　　甘草　芍藥　白歛
　　黄芩　黄連　黄蘖
　　苦參(各半/兩)
　右七味爲末以蜜和傅之日二夜一亦可
　作湯洗之
治小兒瘡初起熛漿似火瘡名曰熛瘡亦名
爛瘡方
　　桃人熟擣以面脂和傅之亦治徧身赤
　　腫起
又方馬骨燒灰傅之
水銀膏治小兒熱瘡方
　　水銀　胡粉　松脂(各三/兩)
　右三味以猪脂四升煎松脂水氣盡下二
　物攪令匀不見水銀以傅之
治小兒上下徧身生瘡方
　　芍藥　黄連　黄芩(各五/兩)
　　苦參(八/兩)　大黄(二/兩)　蛇床子(一/升)
　　黄蘖(五/兩)　拔葜(一/斤)
　右八味㕮咀以水二斗煑取一斗以浸浴
　兒
苦參湯浴小兒身上下百瘡不瘥方
　　苦參(八/兩)　地榆　黄連
　　王不留行　獨活　艾葉(各五/兩)
　　竹葉(二/升)
　右七味㕮咀以水三斗煑取一斗以浴兒
　瘡上浴訖傅黄連散
治三日小兒頭面瘡起身體大熱方
　　升麻　柴胡　石膏(各六/銖)
　　甘草　當歸(各十/二銖)　大黄
　　黄芩(各十/八銖)
　右七味㕮咀以水四升煑取二升分服日
　三夜一量兒大小用之
治小兒身體頭面悉生瘡方
　　榆白皮隨多少曝令燥下篩醋和塗綿
　　以傅瘡上蟲自出亦可以猪脂和塗之
枳實圓治小兒病風瘙癢痛如疥搔之汁出
徧身㾦㿔如麻豆粒年年喜發面目虚肥手
足乾枯毛髮細黄及肌膚不光澤鼻氣不利
此則少時熱盛極體當風風熱相薄所得也
不早治之成大風疾方
　　枳實(一/兩)　菊花　蛇床子
　　防風　蒺藜子　白薇
　　浮萍(各一/兩)　天雄　麻黄
　　漏蘆(各半/兩)
　右十味爲末蜜和如大豆許五歲兒飲服
　十丸加至二十丸日二五歲已上者隨意
　加之兒大者可爲散服
治小兒風瘙癮疹方
　　蒴藋　防風　羊桃
　　石南　秦椒　升麻
　　苦參　茵芋　芫花(一云/茺蔚)
　　蒺藜　蛇床子　枳實
　　礬石(各一/兩)
　右十三味㕮咀以漿水三斗煑取一斗去
　滓内礬令小沸浴之
又方牛膝末酒服方寸七漏瘡多年不瘥擣
　　末傅之亦主骨疽癲疾瘰癧絶妙
澤蘭湯主丹及癮疹入腹殺人方
　　澤蘭　芎藭　附子
　　茵芋　藁本　莽草
　　細辛(各十/二銖)
　右七味㕮咀以水三升煑取一升半分四
　服先與此湯然後作餘治
治小兒手足及身腫方
　　以小便温暖漬之良
　　巴豆五十枚去心皮以水三升煑取一
　　升以綿内湯中拭病上隨手消并治癮
　　疹
論曰小兒頭生小瘡浸淫疽癢黄膏出不生
痂連年不瘥者亦名妬頭瘡以赤龍皮湯及
天麻湯洗之内服漏蘆湯外宜傅飛烏膏散
及黄連胡粉水銀膏散方具在别卷
藜蘆膏治小兒一切頭瘡久即疽癢不生痂
方
　　藜蘆　黄連　雄黄
　　黄芩　松脂(各二/兩)　猪脂(半/斤)
　　礬石(五/兩)
　右七味爲末煎令調和先以赤龍皮天麻
　湯洗訖傅之(赤龍皮槲/木皮是也)
治小兒頭瘡經年不瘥方
　　松脂　苦參　黄連(各一/兩半)
　　大黄　胡粉(各一/兩)　黄芩
　　水銀(各一兩/六銖)礬石(半/兩)　蛇床子(十八/銖)
　右九味爲末以臘月猪脂和研水銀不見
　傅之
又方取屋塵末和油瓶下滓以皂莢湯洗傅
　　之
又方取大蟲脂傅之亦治白秃
又方髮中生瘡頂白者皆以熊白傅之
治小兒頭瘡方
　　胡粉(一/兩)　黄連(二/兩)
　右二味爲末洗瘡去痂拭乾傅之即瘥更
　發如前傅之
又方
　　胡粉連翹(各一/兩)　水銀(半/兩)
　右三味以水煎連翹内胡粉水銀和調傅
　之
又方
　　白松脂　胡粉(各二/兩)　水銀(一/兩)
　　猪脂(四/兩)
　右四味合煎去滓内水銀粉調傅之大人
　患同
苦參湯治小兒頭瘡方
　　苦參　黄芩　黄連
　　黄蘖　甘草　大黄
　　芎藭(各一/兩)　蒺藜子(三/合)
　右八味㕮咀以水六升煑取二升漬布搨
　瘡上日數過
治小兒頭上惡毒腫痤癤諸瘡方
　　男子屎尖燒灰和臘月猪脂先以酢泔
　　清净洗拭乾傅之
治小兒秃頭瘡方
　　取雄雞屎陳醬汁苦酒和以洗瘡了傅
　　之
又方芫花臘月猪脂和如泥洗去痂傅之日
　　一度(千金翼/治白秃)
治小兒頭秃瘡方
　　葶藶子細末先洗傅之
又方不中水蕪菁葉燒作灰和猪脂傅之
治小兒頭秃瘡無髮苦癢方
　　野葛(末)　猪脂　羊脂(各一/兩)
　右三味合煎令消待冷以傅之不過三上
治少小頭不生髮一物楸葉方
　　楸葉擣取汁傅頭上立生
治小兒頭不生髮方
　　燒鯽魚灰末以醬汁和傅之
治小兒瘻瘡方
　　冢中石灰傅之厚著之良
又方燒桑根灰傅之并燒烏羊角作灰相和
　　傅之
治小兒疽瘻方
　　丹砂　大黄(各三/十銖)　雄黄
　　䕡茹(漆頭/者)　雌黄(各二十/四銖)礬石(馬齒/者)
　　莽草(各十/八銖)黄連(三十/六銖)
　右八味㕮咀以猪脂一升三合微火煎三
　　上三下膏成去滓下諸色末攪凝傅之
治小兒惡瘡方
　　熬豉令黄爲末傅瘡上不過三傅愈
治小兒疽極月初即生常有黄水出方
　　酢和油煎令如粥及熱傅之二日一易
　　欲重傅則以皂莢湯洗瘡乃傅之
治小兒月蝕瘡隨月生死方
　　以胡粉和酥傅之五日瘥
治月蝕九竅皆有瘡者方
　　燒蚯蚓屎末和猪膏傅之
又方水和粉傅之
治小兒浸淫瘡方
　　竈中黄土髮灰
　右二味各等分爲末以猪脂和傅之
治小兒黄爛瘡方
　　四交道中土竈下土
　右二味各等分爲末以傅(亦治/夜啼)
又方燒艾灰傅之
又方燒牛屎傅之亦可滅瘢
治小兒疥方
　　燒竹葉爲灰雞子白和傅之日三亦治
　　疥瘡
又方燒亂髮灰和臘月猪脂傅之
又方以臭酥和胡粉傅之
治小兒頭面瘡疥方
　　麻子五升爲末以水和絞取汁與蜜和
　　傅之若有白犬膽傅之大佳
治小兒濕癬方
　　枸杞根擣作末和臘月猪膏傅之
又方桃青皮擣末和醋傅之日二
又方煎馬尿以洗
又方揩破以牛鼻上津傅之
又方燒狗屎灰和猪脂塗之
治小兒身上生赤疵方
　　取馬尿洗之日四五度
治小兒身上有赤黑疵方
　　針父脚中取血貼疵上即消
又方取狗熱屎傅之皮自卷落
治小兒疣目方
　　以針及小刀子决目四面令血出取患
　瘡人瘡中汁黄膿傅之莫近水三日即
　膿潰根動自脫落


孫眞人備急千金要方卷之十三















孫眞人備急千金要方卷之十四分八
　　　　(宋朝奉郎守太常少卿充/祕閣校理林億等校正)
少小嬰孺方
　　　小兒雜病第九(方灸法)
治小兒臍中生瘡方
　　桑汁傅乳上使兒飲之
又方飲羖羊乳及血
治小兒風臍遂作惡瘡歷年不瘥方
　　取東壁上土傅之大佳若汁不止燒蒼
　　耳子粉之
又方乾蠐螬蟲末粉之不過三四度瘥
治小兒臍不合方
　　取車轄脂燒灰日一傅之
又方燒蜂房灰爲末傅之
治小兒臍中生瘡方
　　燒甑帶灰和膏傅之
治小兒臍赤腫方
　　杏仁(半/兩)猪頰車髓(十八/銖)
　右二味先研杏仁如脂和髓傅臍中腫上
白石脂散治小兒臍汁不止兼赤腫方
　　以白石脂細研熬令微暖以粉臍瘡日
　　三四度
治小兒鵝口不能飲乳方
　　鵝屎汁瀝兒口中
又方黍米汁塗之
又方取小兒父母亂髮净洗纏桃枝沾取井
　　花水東向向日以髮拭口中得口中白
　　乳以置水中七過瀝洗三朝作之
治小兒心熱口爲生瘡重舌鵝口方
　　柘根剉五升無根弓材亦佳以水五升
　　煑取二升去滓更煎取五合細細傅之
　　數次良
治口瘡白漫漫方
　　先以父净髮拭口次取桑汁塗之
治重舌舌强不能收唾方
　　鹿角末如大豆許安舌下日三四度亦
　　治小兒不能乳
又方取蛇蜕燒末以雞毛蘸醇醋點藥掠舌
　　下愈
治小兒重舌方
　　取田中蜂房燒灰酒和塗喉下愈
又方衣魚塗舌上
又方竈月下黄土末苦酒和塗舌上
又方二家屠肉切令如指大摩舌上兒立能
　　啼
又方赤小豆爲末醋和塗舌上
又方燒簸箕灰傅舌下
又方黄蘖以竹瀝漬取細細點舌上良
治重舌方
　　灸行間隨年壯穴在足大趾歧中
　　又灸兩足外踝上三壯
治小兒舌上瘡方
　　蜂房燒灰屋間塵各等分和匀傅之
又方桑白汁塗乳與兒飲之
又方羊蹄骨中生髓和胡粉傅之
治舌腫强滿方
　　滿口含糖醋良
又方飲羖羊乳即瘥
治小兒口瘡不得吮乳方
　　大青(十八/銖)　黄連(十二/銖)
　右二味㕮咀以水三升煑取一升二合一
　服一合日再夜一
又方
　　蜜二升甘草(如指大/三寸)臘月猪脂(一/斤)
　右三味合煎相得含如棗大稍稍咽之日
　三
又方礬石如雞子大置醋中塗兒足下二七
　遍愈
治小兒燕口兩吻生瘡方
　　燒髮灰和猪脂傅之
治小兒口下黄肌瘡方
　　取羖羊髭燒作灰和臘月猪脂傅之角
　　亦可用
治口傍惡瘡方
　　亂髮灰胡絮灰黄連
　　乾薑
　右四味等分爲散以粉瘡上不過三徧
治口噤赤者心噤白者肺噤方
　　雞屎白棗大綿裹以水一合煑二沸分
　　再服
治小兒口噤方
　　鹿角粉　大豆末
　右二味等分和乳塗乳上飲兒
又方
　　驢乳猪乳(各二/升)
　右二味合煎得一升五合服如杏仁許三
　四服瘥
雀屎圓治小兒卒中風口噤不下一物方
　　雀屎如麻子丸之飲下即愈大良雞屎
　　白亦佳
治小兒口中涎出方
　　以白羊屎内口中
又方以東行牛口中沫塗口中及頤上又桑
　　白汁塗之瘥
治小兒卒毒腫著喉頸壯熱妨乳方
　　升麻　射干　大黄(各一/兩)
　右三味㕮咀以水一升五合煑取八合一
　歲兒分三服以滓薄腫上冷更暖以薄大
　兒以意加之
升麻湯治小兒喉痛若毒氣盛便咽塞併治
大人咽喉不利方
　　升麻　生薑　射干(各二/兩)
　　橘皮(一/兩)
　右四味㕮咀以水六升煑取二升去滓分
　三服
治小兒喉痺腫方
　　魚膽二七枚以和竈底土塗之瘥
治小兒喉痺方
　　桂心　杏仁(各半/兩)
　右二味爲末以綿裹如棗大含咽汁
治小兒解顱方
　　熬蛇蜕皮爲末和猪頰車中髓傅頂上
　　日三四度
又方猪牙頰車髓傅顖上瘥
治小兒腦長解顱不合羸瘦色黄至四五歲
不能行半夏熨方
　　半夏　生薑　芎藭(各一/升)
　　細辛(三/兩)　桂心(一/尺)　烏頭(十/枚)
　右六味㕮咀以醇苦酒五升漬之晬時煑
　三沸絞去滓以綿一片浸藥中適寒温以
　熨顖上冷更温之復熨如前朝暮各三四
　熨乃止二十日可愈
治小兒解顱用生蟹足傅方
　　生蟹足　白歛(各半/兩)
　右二味擣末以乳汁和傅顱上立愈
治小兒解顱細辛傅方
　　細辛　桂心(各半/兩)　乾薑(十八/銖)
　右三味爲末以乳汁和傅顱上乾復傅之
　兒面赤即愈
治小兒顖開不合方
　　防風(一兩/半)　栢子仁　白芨(各一/兩)
　右三味爲末以乳和傅顖上日一十日知
　二十日愈
又方取猪牙車骨煎取髓傅顖上愈
小兒顖陷方
　　灸臍上下各半寸及鳩尾骨端又足太
　　陰各一壯
治小兒狐疝傷損生㿗方
　　桂心(十八/銖)　白术(一兩十/八銖)地膚子(二兩/半)
　右三味爲末以蜜和丸白酒服如小豆七
　丸日三(亦治/大人)
又方
　　芍藥　茯苓(各十/八銖)　防葵(一作/防風)
　　大黄(各半/兩)　半夏　桂心
　　蜀椒(各六/銖)
　右七味爲末蜜和服如大豆一丸日五服
　可加至三丸
五等圓治小兒陰偏大又卵核堅㿗方
　　黄蘖　香豉　牡丹
　　防風　桂心(各二/兩)
　右五味爲末蜜丸如大豆兒三歲飲服五
　丸加至十丸兒小以意酌量著乳頭上服
　之
治小兒卵腫方
　　取雞翅六莖燒灰服之隨卵左右取翮
　　(古今録驗云/治陰大如斗)
治小兒㿗方
　　土瓜根　芍藥　當歸(各一/兩)
　右三味㕮咀以水二升煎取一升服五合
　日二
又方三月上除日取白頭翁根擣碎隨偏處
　　傅之一宿作瘡二十日愈
治氣㿗方
　　灸足厥陰大敦左灸右右灸左各一壯
治小兒陰瘡方
　　以人屎灰傅之又狗屎灰傅之又狗骨
　　灰傅之又馬骨末傅之
治小兒歧股間連陰囊生瘡汁出先癢後痛
十日五日自瘥或一月或半月復發連年不
瘥者方
　　灸瘡搔去痂帛拭令乾以蜜傅更溲麫
　　作燒餅熟即以餳塗餅上熨之冷即止
　　再度瘥
治小兒陰腫方
　　狐莖炙擣末酒服之
又方灸大敦七壯
又方斫桑木白汁塗之
又方擣蕪菁薄上
又方擣垣衣傅之又以衣中白魚傅之
又方猪屎五升水煑沸布裹安腫上
治小兒陰瘡方
　　取狼牙濃煑汁洗之
又方黄連胡粉等分以香脂油和傅之
治小兒核腫壯熱有實方
　　青木香甘草石膏
　　甘遂(各十/八銖)麝香(三/銖)大黄
　　前胡(各一/兩)黄芩(半/兩)
　右八味㕮咀以水七升煑取一升九合每
　服三合(日四/夜二)
鼈頭圓治小兒積冷久下瘥後餘脫肛不瘥
腹中冷肛中疼痛不得入者方
　　死鼈頭(二枚炙/令焦)磁石(四/兩)桂心(三/兩)
　　小蝟皮(一枚炙/令焦)
　右四味爲末蜜丸如大豆兒三歲至五歲
　服五丸至十丸日三兒年大以意加之
小兒脫肛方
　　灸頂上旋毛中三壯即入又灸尾翠骨
　　三壯又灸臍中隨年壯
治小兒疳濕瘡方
　　鐵衣著下部中即瘥
又方灸第十五椎挾脊兩傍七壯未瘥加七
　　壯
治小兒疳瘡方
　　以猪脂和胡粉傅之五六度
又方嚼麻子傅之日六七度
又方羊膽二枚和醬汁於下部灌之猪脂亦
　　佳
治濕瘡方
　　濃煑地榆汁洗浴每日二度
治小兒久痢膿濕𧏾方
　　艾葉五升以水一斗煑取一升半分爲
　　三服
除熱結腸圓斷小兒熱下黄赤汁沫及魚腦
雜血肛中瘡爛坐𧏾生蟲方
　　黄連　蘖皮　苦參
　　鬼臼　獨活　橘皮
　　芍藥　阿膠(各半/兩)
　右八味爲末以藍汁及蜜丸如小豆日服
　五丸至十丸(冬無藍汁可用藍/子一合舂蜜和丸)
治小兒蚘蟲方
　　削楝木上蒼皮以水煑取汁飲之量大
　　小多少爲此有小毒
治小兒羸瘦有蚘蟲方
　　雚蘆二兩以水一升米二合煑取米熟
　　去滓與服
又方萹蓄三兩水一升煑取四合分服之擣
　　汁服亦佳
又方
　　桃白皮(三/兩)　東引吴茱萸根白皮(四/兩)
　右二味㕮咀以酒一升二合漬之一宿漸
　與服取瘥
又方取猪膏服之(一云治/蟯蟲)
又方擣槐子内下部中瘥爲度(一云治/蟯蟲)
又方楝實一枚内孔中(一云治/蟯蟲)
治寸白蟲方
　　東行石榴皮一把水一升煑取三合分
　　服
又方桃葉擣絞取汁服之
治小兒三蟲方
　　雷丸　芎藭
　右二味各等分爲末服一錢匕日三
治大便竟出血方
　　鼈頭一枚炙令黄黑爲末以飲下五分
　　匕多少量兒大小日三服
又方燒車釭一枚令赤内一升水中分二服
又方燒甑帶末傅乳頭上令兒飲之
治小兒尿血方
　　燒鵲巢灰井花水服之亦治夜尿牀
又方尿血灸第七椎兩傍各五寸隨年壯
治小兒遺尿方
　　瞿麥　石韋　龍膽
　　皂莢　桂心(各半/兩)　雞腸草
　　人參(各一/兩)車前子(一兩/六銖)
　右八味爲末蜜丸每食後服如小豆大五
　丸日三加至六七丸
又方小豆葉擣汁服
又方燒雞腸爲末漿水服方寸匕日三一云
　　面北斗服
又方灸臍下一寸半隨年壯又灸大敦三
　　壯亦治尿血
地膚子湯治小兒熱毒入膀胱中忽患小便
不通欲小便則澁痛不出出少如血須臾復
出方
　　地膚子　瞿麥　知母
　　黄芩　枳實　升麻
　　葵子　猪苓(各六/銖)　通草
　　海藻　橘皮(各三/銖)　大黄(十八/銖)
　右十二味㕮咀以水三升煑取一升一日
　至七日兒服一合爲三服八日至十五日
　兒一合半爲三服十六日至二十日兒二
　合爲三服四十日兒以此爲準五十日已
　上七歲已下以意加藥益水
治小兒淋方
　　車前子一升水二升煑取一升分服
又方煑冬葵子汁服之
又方取蜂房亂髮燒灰以水服一錢匕日再
治小兒小便不通方
　　車前草(切一/升)小麥(一/升)
　右二味以水二升煑取一升二合去滓煑
　粥服日三四
又方冬葵子一升以水二升煑取一升分服
　　入滑石末(六/銖)
治小兒瘫方
　　蜥蜴一枚燒末酒服之
治小兒吐血方
　　燒蛇蜕皮末以乳服之并治重舌
又方取油三分酒一分和之分再服
治小兒鼻塞生息肉方
　　通草　細辛(各一/兩)
　右二味擣末取藥如豆著綿纏頭内鼻中
　日二
治小兒鼻塞不通足涕出方
　　杏仁(半/兩)蜀椒　附子
　　細辛(各六/銖)
　右四味㕮咀以醋五合漬藥一宿明日以
　猪脂五合煎令附子色黄膏成去滓了更
　以塗絮導鼻孔中(日再兼/摩頂)
治小兒聤耳方
　末石硫黄以粉耳中日一夜一
治小兒耳瘡方
　　燒馬骨灰傅之
又方燒雞屎白筒中吹入
治小兒齒落久不生方
　　以牛屎中大豆貳柒枚小開豆頭以注
　　齒根處數度即生
又方取雄鼠屎二七枚以一屎拭一齒根處
　　盡此止二十一日即生雄鼠屎頭尖
治小兒四五歲不語方
　　末赤小豆酒和傅舌下
又方灸足兩踝各三壯
治小兒數歲不能行方
　　取葬家未開户盜食來以哺之日三便
　　起行
治小兒不能乳方
　　雀屎四枚爲末著乳頭飲兒兒大十枚
蒲黄湯治小兒落床墮地如有瘀血腹中陰
陰寒熱不肯乳哺但啼哭叫唤方
　　蒲黄　麥門冬　大黄
　　黄芩(各十/銖)　甘草(八/銖)　硭硝(七/銖)
　　黄連(十二/銖)
　右七味㕮咀以水二升煑取一升去滓内
　芒消分三服消息視兒羸瘦半之大小便
　血即愈忌冷食
治小兒食不知飢飽方
　　鼠屎二七枚燒爲末服之
治小兒食土方
　　取肉一斤繩繫曳地行數里勿洗火炙
　　與食
治小兒噦方
　　生薑汁　牛乳(各五/合)
　右二味煎取五合分爲二服
又方取牛乳一升煎取五合分五服
治小兒疰方
　　竈中灰鹽等分相和熬熨之
治小兒誤吞針方
　　取磁石如棗核大或吞或含其針立出
治小兒誤吞鐵等物方
　　艾蒿一把剉以水五升煑取一升服之
　　即下
治小兒蠷螋咬繞腹匝即死方
　　擣蒺藜葉傅之無葉子亦可
又方取鷰窠中土猪脂和傅之乾即易之


孫眞人備急千金要方卷之十四















孫眞人備急千金要方卷之十五分九
　　　　(宋朝奉郎守太常少卿充/祕閣校理林億等校正)
　目病第一(論證方/呪法灸法)
論曰凡人年四十五已後漸覺眼暗至六十
已後還漸目明治之法五十已前可服瀉肝
湯五十已後不可瀉肝目中有疾可傅石膽
散藥等無病不可輙傅散但補肝而已自有
肝中有風熱令人眼昏暗者當灸肝輸及服
除風湯圓散數十劑當愈
　　生食五辛接熱飲食熱餐麫食
　　飲酒不已　房室無節　極目遠視
　　數看日月　夜視星火　夜讀細書
　　月下看書　抄寫多年　雕鏤細作
　　博弈不休　久處烟火　泣淚過多
　　刺頭出血過多
　右十六件并是喪明之本養性之士宜熟
　愼焉又有馳騁田獵冒涉風霜迎風追獸
　日夜不息者亦是傷目之媒也恣一時之
　浮意爲百年之痼疾可不愼歟凡人少時
　不自將愼年至四十即漸眼昏若能依此
　愼護可得白首無他所以人年四十已去
　常須瞑目勿顧他視非有要事不宜輙開
　此一術護愼之極也其讀書博弈等過度
　患目者名曰肝勞若欲治之非三年閉目
　不視不可得瘥徒自瀉肝及作諸治終是
　無效人有風疹必多眼昏先攻其風其暗
　自瘥
足太陽陽明手少陽脉動發目病黄帝問曰
余嘗上清泠之臺中陛而顧匍匐而前余私
異之竊内怪之或獨冥視安心定氣久而不
解被髮長跪俯而視復久之又不已卒然自
止何氣使然岐伯對曰五臟六腑之精氣皆
上注於目而爲之睛睛之果者爲眼骨之精
爲瞳子筋之精爲黑眼血之精爲其絡果氣
之精爲白眼肌肉之精爲約束果契筋骨血
氣之精而與脉并爲系系上屬於腦後出於
項中故邪中於項因逢身之虚其入深則隨
眼系以入於腦入於腦則轉轉則引目系急
急則目眩以轉矣邪中其睛則其睛所中者
不相比則睛散睛散則歧故見兩物目者五
臟六腑之精也營衛魂魄之所營也神氣之
所生也故神勞則魂魄散志意亂是故瞳子
黑眼法於陰白眼赤脉法於陽故陰陽合揣
(靈樞作/俱轉)而精明矣目者心之使也心者神之
舍也故神分精亂而不專(靈樞/作轉)卒然見非常
之處精神魂魄散不相得故曰惑帝曰余疑
何其然也余每之東菀未嘗不惑去之則復
余惟獨爲東菀勞神乎何其異也岐伯曰不
然夫心有所喜神有所惡卒然相感則精亂
視誤故神惑神移乃復是故間者爲迷甚者
爲惑
目眥外决於面者爲兊眥在内近鼻者上爲
外眥下爲内眥目赤色者病在心白色者病
在肺青色者病在肝黄色者病在脾黑色者
病在腎黄色不可名者病在胸中
診目痛赤脉從上下者太陽病從下上者陽
明病從外走内者少陽病
夫鼻洞鼻洞者濁下不止傳爲鼽瞢瞑目故
得之氣厥足陽明有挾鼻入於面者名曰懸
顱屬口對入係目本視有過者取之損有餘
益不足反者益甚足太陽有通項入於腦者
正屬目本名曰眼系頭目固痛取之在項中
兩筋間入腦乃别陰蹻陰陽相交陽入陰岀
陽交於兊眥陽氣盛則瞑目陰氣絶則眠瞑
神麫圓主明目百歲可讀注書方
　　神麴(四/兩)　磁石(二/兩)　光明砂(一/兩)
　右三味爲末鍊蜜爲丸如梧子飲服三丸
　日三不禁常服益眼力衆方不及學者宜
　知此方神驗不可言當祕之
瓜子散補肝治眼漠漠不明亦名十子散方
　　冬瓜子　青葙子　茺蔚子
　　枸杞子　牡荆子　蒺藜子
　　菟絲子　蕪菁子　决明子
　　地膚子　柏子仁(各二/合)牡桂
　　蘡薁根(各二/兩)蕤仁(一合一/云二合)車前子(一/兩)
　　細辛(半兩一云/一兩半)
　右十六味治下篩食後以酒服方寸匕日
　二神驗
補肝圓治眼暗方
　　青葙子　桂心　葶藶子
　　杏仁　細辛　茺蔚子
　　枸杞子　五味子(各一/兩)茯苓
　　黄芩　防風　地膚子
　　澤瀉　决明子　麥門冬
　　蕤仁(各一兩/六銖)車前子　菟絲子(各二/合)
　　乾地黄(三/兩)　兔肝(一/具)
　右二十味爲末蜜丸飲下二十丸如梧子
　日再加至三十丸
又方治眼暗𥆨𥆨不明寒則泪出肝痺所損
之方
　　兔肝(二/具)　柏子仁　乾地黄
　　茯苓　細辛　蕤仁
　　枸杞子(各一兩/六銖)　防風
　　芎藭　薯蕷(各一/兩)　車前子(一/合)
　　五味子(十/八)銖　甘草(半/兩)　菟絲子(一/合)
　右十四味爲末蜜丸酒服如梧子二十丸
　日再服加至四十丸
補肝散治目失明漠漠方
　　决明子(半/升)　蓼子(一合熬/令香)
　　青羊肝(一具去上膜薄切之以新瓦瓶/子未用者净拭内肝於中炭火)
　　(上炙之令極/乾汁盡末之)
　右三味合治下篩以粥飲食後服方寸匕
　日二稍加至三匕不過兩劑能一歲服之
　可夜讀細書
又方治三十年失明方
　　鍾乳粉　雲母粉(各鍊/成者)細辛
　　茯苓　遠志　五味子(等/分)
　右六味治下篩以酒服五分匕日三加至
　一錢匕
補肝蕪菁子散常服明目方
　　蕪菁子三升净淘以清酒三升煑令熟
　　曝乾治下篩以井花水和服方寸匕稍
　　加至三匕無所忌可少少作服之令人
　　充肥明目洞視水煑酒服亦可(千金翼/用水煑)
　　三易水
又方胡麻一斗蒸三十徧治下篩每日酒服
一升
又方服小黑豆每日空心吞二七粒
又方三月三日採蔓菁花陰乾治下篩空心
井花水服方寸匕久服長生明目可以夜讀
　細書
補肝散治男子五勞七傷明目方
　　地膚子(一斗陰/乾爲末)生地黄(十斤擣/取汁)
　右二味以地黄汁和散曝乾更爲末以酒
　服方寸匕日二
又方白瓜子七升絹袋盛攪沸沸湯中三徧
曝乾以酢五升浸一宿曝乾治下篩酒服方
寸匕日三服之百日可夜寫細書
栀子人煎治肝實熱目眥痛如刺方
　　栀子仁　决明子　蕤仁(各一/兩)
　　車前葉　秦皮(各一兩/六銖)石膏(一兩碎/如小豆)
　　苦竹葉(二/合)　細辛(半/兩)赤蜜(三/合)
　右九味㕮咀以井花水三升煑取七合去
　滓下蜜更煎取四合以綿濾之乾器貯密
　封勿使草芥落中以藥汁細細仰卧以傅
　目中
瀉肝湯治眼赤漠漠不見物息肉生方
　　柴胡　芍藥　大黄(各四/兩)
　　决明子　澤瀉　黄芩
　　杏仁(各三/兩)　升麻　枳實
　　栀子仁　竹葉(各二/兩)
　右十一味㕮咀水九升煑取二升七合分
　三服熱多體壯加大黄一兩羸老去大黄
　加栀子仁五兩
又方治眼風赤暗方
　　前胡　芍藥(各四/兩)　生地黄(十/兩)
　　硭硝　黄芩　茯苓
　　白芷　枳實(各三/兩)　人參
　　白术　栀子　仁澤瀉(各二/兩)
　　甘草　細辛(各一/兩)　竹葉(五/升)
　右十五味㕮咀以水一斗二升先煎竹葉
　取九升去滓下諸藥煑取三升半分三服
洗肝乾藍煎治肝熱不止衝眼眼眦赤赤脉
息肉痛閉不開熱勢彭彭不歇及目睛黄方
　　乾藍　車前葉　苦竹葉(各三/升)
　　細辛　秦皮　蕤仁
　　栀子仁　芍藥(各三/兩)　决明子(四/兩)
　　升麻(二/兩)
　右十味㕮咀以水二斗先煑乾藍車前竹
　葉取一斗去滓澄清取八升内藥煑取三
　升分三服須利加芒消二兩
大棗煎治目熱眥赤生赤脉侵睛息肉急痛
閉不開如芥在眼磣痛方
　　大棗(七枚去/皮核)黄連(二兩碎/綿裹)淡竹葉(切五/合)
　右三味以水二升煑竹葉取一升澄清取
　八合内棗肉黄連煎取四合去滓令净細
　細以傅目眥中
治目中息肉方
　　驢脂　石鹽(末)
　右二味和合令調注目兩眥頭日三夜一
　瘥
又方五加不聞水聲者根去土取皮擣末一
升和上酒二升浸七日外一日兩時服之禁
醋二七日徧身生瘡若不出未得藥力以生
熟湯浴之取毒瘡出瘥
洗眼湯治熱上出攻目生瞕翳目熱痛汁出
之方
　　秦皮　黄蘖　决明子
　　黄連　黄芩　蕤仁(各十/八銖)
　　栀子(七/枚)　大棗(五/枚)
　右八味㕮咀以水二升浸煑取六合澄清
　仰卧洗日一
治目生翳方
　　貝子十枚燒灰治下篩取如胡豆著翳
　　上日二正仰卧令人傅之炊久乃拭之
　　息肉者加眞珠如貝子等分
治目赤及翳方
　　烏賊骨　鈆丹(大小/等分)
　右二味合研細和白蜜如泥蒸之半食久
　冷著眼四眥
又方白羊髓傅之良
又方熟羊眼睛曝乾治下篩傅目兩角
又方新生孩子胞衣曝乾燒末傅目眥中
又方
　　古錢(一/枚)鹽(方寸/匕)
　右二味合治下篩傅目眥中
治目風泪出浮瞖多膿爛眥方
　　乾薑　决明子　礬石
　　蕤仁　細辛　黄連
　　戎鹽(各六/銖)　銅青(三/銖)
　右八味㕮咀以少許水浸一宿明旦以好
　白蜜八合和之著銅器中綿蓋器上著甑
　中以三斗麥屑蒸之飯熟藥成絞去滓以
　新死大雄鯉魚膽二枚和内藥中又以大
　錢七枚常著藥底兼常著銅器中竹簪綿
　裹頭以注目眥頭晝夜三四不避寒暑數
　著藥乾又以魚膽和好覆藥器頭勿令氣
　歇善
治熱翳漫睛方
　　以羊筋漱口熟嚼夜卧開目内之即閉
　　目睡去膜明日即瘥(千金翼以治/眯目不明)
治風瞖方
　　取死猪鼻燒灰治下篩日一向日水服
　　方寸匕
治目熱生膚赤白膜方
　　取雄雀屎細直者人乳和熟研以傅之
　　當漸消爛
又方以蛔蟲燒爲末傅之良
治人馬白膜漫睛方
　　以雞翎截之近黑睛及當白睛嗍之膜
　　自聚鈎針鈎挽之割去即見物以綿當
　　眼上著血斷三日瘥
蕩風散治目白膚風泪下方(删繁方名/眞珠散)
　　光明朱砂(半/兩)　貝齒(五枚炭上/熟燒爲末)
　　衣中白魚(七/枚)　乾薑(三/銖)
　　一方用生薑自然汁澄粉代乾薑
　右四味於新磁鉢内研之厚帛三下爲散
　仰卧令人取小指爪挑少許傅目中取瘥
　爲度(千金翼名眞珠散主/目翳覆瞳睛不見物)
治目中生息肉膚瞖稍長欲滿目閉瞳子及
生珠管方
　　貝齒(七枚燒/爲末)　眞珠(等分)
　右二味合治如粉以注瞖肉上日三度甚
　良亦治目中眯不出
治目生珠管方
　　滑石(一作/冷石)　手爪甲(燒)龍骨
　　貝齒　丹砂(各等/分)
　右五味治下篩以新筆點取當珠管上日
　三度良
治毒病後目赤痛有瞖方
　　以青布掩目上以冷水漬青布數易之
治熱病後生瞖方
　　豉二七枚燒爲末内管中以吹目中
治熱病後眼暗失明方
　　以羊膽傅之旦暮各一
治風眼爛眥方
　　竹葉黄連(各一/兩)柏白皮(一兩/半)
　右三味㕮咀以水二升煑取五合稍用滴
　目兩眥日三四度
治胎赤眼方
　　取槐木枝如馬鞭大長二尺齊頭油麻
　　一匙置銅鉢中旦使童子以木研之至
　　瞑止夜卧時洗目傅眥日三良
治目爛赤方
　　取三指撮鹽置古文錢上重重火燒赤
　　投少醋中足淹錢以綿沾汁注目眥中
乳汁煎治目中風冷淚出眥赤癢方
　　黄連(十八/銖)蕤仁(半/兩)乾薑(一/兩)
　右三味㕮咀以人乳汁一升浸藥一宿明
　旦以微火煎取三合綿絞去滓取如黍米
　許内目眥頭日三(張文仲方/三味等分)
治目中風腫痛除熱揉眼方
　　礬石三兩燒令汁盡以棗膏和如彈丸
　　揉眼上下食頃日三止
洗眼湯治目赤痛方
　　甘竹葉(七/枚)烏梅古錢(各三/枚)
　右三味以水二升漬藥半日東向竈煑三
　沸三上三下得二合臨欲眠注目眥
治目卒腫方
　　以酢漿水作鹽湯洗之日四五度
治目卒癢痛方
　　削乾薑令圓滑内眥中有汁拭却復内
　　薑味盡易之
治五臟客熱上衝眼内外受風冷目痛不明
方
　　地膚子　瓜仁子　青葙子
　　蒺藜子　茺蔚子　藍子
　　菟絲子　蕤仁(千金翼作車/前子各二合)
　　柏子仁(合/半)决明子(五/合)　細辛(一兩/六銖)
　　桂心(一兩十/八銖)大黄(二/兩)　螢火(六/銖)
　　黄連(一兩/半)
　右十五味爲末蜜丸如梧子每服三十丸
　食後服日三(千金翼無/柏子仁)
治目赤痛方
　　雄黄(一/銖)　細辛　黄連
　　乾薑各二銖
　右四味合治如粉以綿裹釵股唾濡頭注
　藥末内大眥頭急閉目目中淚出須臾止
　勿將手近勿將帛裛勿洗之
又方
　　雄黄　乾薑　黄連
　　礬石(各六/銖)
　右四味合治并如前方一方加細辛六銖
治眼赤暗方
　　古青錢(三/枚)　青鹽(一兩/六銖)　杏仁(杏未熟/時取仁)
　　(擣汁/一合)
　右三味合内垍器中封頭勿泄氣百日後
　出著目四眦頭日二三避風冷
治眼暗赤冷淚方
　　蕤仁波斯鹽
　右二味等分治下篩以驢生脂和每夜傅
　目四角以一粟大密室中將息一月日瘥
　忌五辛失明者三十日傅之
治目痛及淚出不止方
　　削附子作蠶屎大内目中卧良
治目不明淚出方
　　以烏雞膽臨卧傅之
治雀盲方
　　地膚子(五/兩)　决明子(一/升)
　右二味爲末以米飲汁和丸食後服二十
　丸至三十丸日二盡即更合瘥止
治雀目術
　　令雀盲人至黄昏時看雀宿處打令驚
　　起雀飛乃呪曰紫公紫公我還汝盲汝
　　還我明如此日日暝三過作之眼即明
　　曾試有驗(肘後云删繁/載支太醫法)
眞珠散治肝氣虚寒眼青𥆨𥆨不見物方
　　眞珠(一兩/研)　白蜜(二/合)　鯉魚膽
　　鯉魚腦(各一/枚)
　右四味和合微火煎兩沸綿裹内目中當
　汁出藥歇更爲之
治目𥆨𥆨無所見方
　　青羊肝一具細切以水一斗内銅器中
　　煑以麯餅覆上上鑽兩孔如人眼正以
　　目向就熏目不過再熏即瘥(千金翼若/眼暮無所)
　　(見不用/麴餅)
治眼暗方
　　以銅器盛大酢三四升煎七八日覆器
　　濕地取銅青一合以三月杏白仁一升
　　取汁和銅青傅之不過三四度大良
又方
　　古錢(七/枚)　銅青　乾薑
　　石鹽　胡粉　菥蓂子(各中/棗大)
　　烏頭(棗核/大)　黄連(三/銖)　細辛(五/銖)
　　蕤仁(一百三/十枚)酢(二/合)　清酒(五/合)
　　楸葉(一把/取汁)
　右十三味治下篩合煎取三分去一盛瓷
　器中若燥取人乳和傅目愼風冷
又方每朝含黄蘖一爪甲許使津置掌中拭
目訖以水洗之至百日眼眀此法乃可終身
行之永除眼疾神良
又方
　　柴胡(六/銖)　决明子(十八/銖)
　右二味治下篩人乳汁和傅目可夜書見
　五色
治眼暗方
　　七月七日生苦瓠中白絞取汁一合以
　　酢一升浸古文錢七枚微火煎减半以
　　米許大内眥中
治眼漠漠無所見方
　　蕤仁　秦皮　黄連(各十/八銖)
　　螢火(七/枚)　决明子(一/合)
　右五味㕮咀以水八合微火煎取三合冷
　以綿注洗目日三度
蕪菁子常服主輕身益氣明目方
　　蕪菁子一升以水四升煑令汁盡出曝
　　乾復以水四升煑如前法三煑三曝治
　　下篩飲服方寸匕(千金翼云百日身/熱瘡岀不久自瘥)
治明目令髮不落方
　　十月上巳日收槐子内新净甆中以盆
　　密封口三七日發封洗去皮取子從月
　　一日服一枚二日二枚日别加計十日
　　服五十五枚一月日服一百六十五枚
　　一年服一千九百八十枚小月减六十
　　枚此藥主補腦早服之髮不白好顔色
　　長生益壽先病冷人勿服之(肘後云/扁鵲方)
又方牛膽中漬槐子陰乾百日食後吞一枚
十日身輕三十日白髮再黑至百日通神
治目中眯不出方
　　以蠶沙一粒吞下即出
治稻麥芒等入目中方
　　取生蠐螬以新布覆目上將蠐螬從布
　　上摩之芒岀著布良
治砂石草木入目中不出方
　　以雞肝注之
又方以書中白魚和乳汁注目中
治目中眯法
　　旦起對門户跪拜云户門狹小不足宿
　　客乃便瘥
治目爲物所傷觸青黑方
　　煑羊肉令熱熨勿令過熱猪肝亦得
治目痛不得睡方
　　暮炙新青布熨并蒸大豆袋盛枕之夜
　　常令熱
目中赤痛從内眥始取之陰蹻
目中痛不能視上星主之先取譩譆後取天
牖風池
青盲遠視不明承光主之
目瞑遠視𥆨𥆨目窗主之
目𥆨𥆨赤痛天柱主之
目眩無所見偏頭痛引目外眥而急頷猒以
主之
目遠視不明惡風泪出憎寒頭痛目眩瞢内
眥赤痛遠視𥆨𥆨無見眦癢痛淫膚白瞖精
明主之
青盲無所見遠視𥆨𥆨目中淫膚白膜覆瞳
子巨窌主之
目不明泪出目眩瞢瞳子癢遠視𥆨𥆨昏夜
無見目瞤動與項口參相引喎僻口不能言
刺承泣
目痛僻戾不明四白主之
目赤目黄權窌主之
睊目水溝主之
目痛不眀齗交主之
目瞑身汗出承漿主之
青盲𥌰目惡風寒上關主之
青盲商陽主之
𥌰目𥆨𥆨偏歷主之
眼痛下廉主之
目中白瞖前谷主之
目痛泣出甚者如脫前谷主之
白膜覆珠子無所見解谿主之
灸法餘宂見前
𥌰目𥆨𥆨少氣灸五里右取左左取右
眼暗灸大椎下數節第十當脊中安灸二百
壯惟多爲佳至驗
肝勞邪氣眼赤灸當容百壯兩邊各爾宂在
眼小眥近後當耳前三陽三陰之會處以兩
手按之有上下横脉則是與耳門相對是也
眼急痛不可遠視灸當腫子上入髮際一寸
隨年壯穴名當陽
風瞖患右目灸右手中指本節頭骨上五壯
如小麥大左手亦如之
風癢赤痛灸人中近鼻柱二壯仰卧灸之
目卒生瞖灸大指節横文三壯在左灸右在
右灸左良



孫眞人備急千金要方卷之十五










孫眞人備急千金要方卷之十六分十
　　　　(宋朝奉郎守太常少卿充/祕閣校理林億等校正)
　七竅病方
　　　鼻病第二(論方/灸法)
治鼻塞腦冷清涕出方
　　通草　辛夷(各半/兩)　細辛
　　甘遂(一作/甘草)　桂心　芎藭
　　附子(各一/兩)
　右七味爲末蜜丸綿裹内鼻中密封塞勿
　令氣洩丸如大麻子稍加微覺小痛擣薑
　爲丸即愈用白狗膽汁和之更佳
治鼻塞常有清涕出方
　　細辛　蜀椒　乾薑
　　芎藭　吴茱萸　附子(各十/八銖)
　　桂心(一/兩)　皂莢屑(半/兩)　猪膏(一/升)
　右九味㕮咀以綿裹苦酒漬一宿取猪膏
　煎以附子色黄爲度去滓綿裹内鼻孔中
　并摩鼻上
治涕岀不止方
　灸鼻兩孔與柱齊七壯
香膏治鼻塞窒方
　　白芷　芎藭　通草(各十/八銖)
　　當歸　細辛　莽草(小品并/千金翼)
　　(以作/薰草)　辛夷(各十/三銖)
　右七味㕮咀以苦酒漬一宿以不中水猪
　肪一升煎三上三下以白芷色黄膏成去
　滓綿沾如棗核大内鼻中日三(小品加桂/心十八銖)
香膏治鼻不利方
　　當歸　薰草(古今録驗/用木香)　通草
　　細辛　蕤仁(各十/八銖)　芎藭
　　白芷(各半/兩)羊髓(四兩猪/脂亦得)
　右八味㕮咀以微火合煎三上三下白芷
　色黄膏成去滓取如小豆大内鼻中日二
　先患熱後鼻中生赤爛瘡者以黄芩栀子
　代當歸細辛
治鼻窒氣息不通方
　　小薊一把㕮咀以水三升煑取一升分
　　二服
又方瓜蒂末少許吹鼻中亦可綿裹塞鼻中
又方
　　槐葉(五/升)　葱白(切一/升)　豉(一/合)
　右三味以水五升煑取三升分温三服
治鼻塞多年不聞香臭清水出不止方
　　取當道車輾過蒺藜一把搗以水三升
　　煎取熟先仰卧使人滿口含取一合汁
　　灌鼻中使入不過再度上嚏必出一兩
　　箇息肉似赤蛹一方有黄連等分同煎
治鼻齆方
　　通草　細辛　附子
　右三味各等分爲末以蜜和綿裹少許内
　鼻中
又方
　　甘遂　通草　細辛
　　附子(各等/分)
　右四味爲末以白雄犬膽和爲丸如棗核
　大綿裹内鼻中辛熱涕出四五升瘥亦治
　息肉
又方炙皂莢爲末如小豆大以竹管吹鼻中
又方乾薑末蜜和塞鼻中吹亦佳
又方鐵鏁磨石取末以猪脂和綿裹内之經
日肉出瘥
又方以馬新屎汁仰頭含滿口灌鼻中
又方伏面臨床前以新汲冷水淋玉枕上後
以瓜蒂末綿裹塞之
治齆鼻有息肉不聞香臭方
　　瓜丁　細辛
　右二味各等分爲末以綿裹如豆大許塞
　鼻中須臾即通
通草散治鼻中息肉不通利方
　　通草(半/兩)　礬石　眞珠(各一/兩)
　右三味爲末撚綿如棗核取藥如小豆著
　綿頭内鼻中日三易之一方有桂心細辛
　各一兩同前擣末和使之
治鼽鼻鼻中息肉不得息方
　　礬石　藜蘆(各六/銖)　瓜蒂(二七/枚)
　　附子(十二/銖)
　右四味各擣篩合和以小竹管吹藥如小
　豆許於鼻孔中以綿絮塞鼻中日再以愈
　爲度(古今録驗加/葶藶半兩)
治鼻中息肉方
　　炙蝟皮爲末綿裹塞之三日
又方細篩釜底墨水服之三五日
治鼻中息肉不聞香臭方
　　燒礬石末以面脂和綿裹著鼻中數日
　　息肉隨藥消落
又方末瓜丁如小豆許吹入鼻中必消如此
三四度良
又方
　　細辛釜底墨
　右二味爲末水和服方寸匕
又方綿裹瓜蒂末塞鼻中
羊肺散治鼻中息肉梁起方
　　羊肺(一具/乾之)　白术(四/兩)　蓯蓉
　　通草　乾薑　芎藭(各二/兩)
　右六味爲末食後以米飲服五分匕加至
　方寸匕
又方
　　通草(十二/銖)　眞珠(六/銖)　礬石
　　細辛(各一/兩)
　右四味爲末撚綿如棗核沾散如黑豆并
　綿内鼻中日再三
治鼻中息肉方
　　灸上星二百壯穴在直鼻入髮際一寸
治鼻中生瘡方
　　燒祀竈飯末以傅鼻中
又方燒故馬絆末傅鼻中
又方偷孝子㡌以拭之
又方烏牛耳垢傅之
又方以牛鼻津傅之
又方擣杏仁乳傅之亦燒核壓取油傅之
又方燒牛狗骨灰以臘月猪脂和傅之
治疳蟲蝕鼻生瘡方
　　燒銅箸頭以酢淬之數過取酢傅之又
　　以人屎灰塗之瘥
治鼻痛方
　　常以油塗鼻内外酥亦得
治卒食物從鼻中縮入腦中介介痛不出方
　　牛脂若羊脂如指頭大内鼻中以鼻吸
　　取脂須臾脂消則物逐脂俱出也
論曰鼻頭微白者亡血設令微赤非時者死
病人色白者皆亡血也凡時行衂不宜斷之
如一二升已上恐多者可斷即以龍骨末吹
之九竅出血者皆用吹之
治大便出血及口鼻皆血出血上心胸氣急
此是勞熱所致方
　　生地黄(八/兩)　蒲黄(一/升)　地骨皮(五/兩)
　　黄芩　芍藥　生竹茹(各三/兩)
　右六味㕮咀以水八升煑取二升七合分
　温三服
凡吐血衂血溺血皆藏氣虚膈氣傷或起驚
悸治之之方
　　生竹皮(一/升)　芍藥　黄芩(各二/兩)
　　芎藭　當歸　桂心
　　甘草(各一/兩)
　右七味㕮咀以水一斗煑竹皮减三升下
　藥煎取二升分三服
治衂血方
　　生地黄(六/兩)　芎藭(一/兩)　細辛(六/銖)
　　伏龍肝(二枚如/雞子大)　桂心
　　白芷　乾薑　芍藥
　　甘草　吴茱萸(各三/兩)
　右十味㕮咀以水三升酒七升煑取三升
　分三服
生地黄湯治鼻衂方
　　生地黄(八/兩)　黄芩(一/兩)　阿膠
　　甘草(各二/兩)　柏葉(一/把)
　右五味㕮咀以水七升煑取三升去滓内
　膠煎取二升半分三服
又方
　　生地黄(三斤/切)阿膠(二/兩)　蒲黄(六/合)
　右三味以水五升煑取三升分三服
又方地黄汁五合煑取四合空腹服之忌酒
炙肉且服粳米飲
又方飲小薊汁良
又方以冷水净漱口含水以蘆管吹二孔中
又方取亂髮五兩燒作灰以管吹鼻中棗核
大不止益吹之以血斷止并水服方寸匕日
三甚者夜二已困不識人者服亦佳
又方取人屎尖燒灰水服并吹少許鼻中止
又方五月五日取人屎燒作灰冷水服五分
匕佳
又方以膠帖鼻頭上至頂及髮際三寸止
又方新馬屎汁灌鼻中及飲之良
又方以濕布薄胸上善
又方淳酢和土塗陰囊上乾易之
又方韭根葱根取汁懸頭著一棗大内鼻中
少時更著兩三度瘥葱白擣汁亦得
治鼻中出血不止方
　　地黄(乾/者)　栀子　甘草(各等/分)
　右三味治下篩酒服方寸匕日三如鼻疼
　者加豉一合鼻有風熱者以葱涕和服如
　梧子五丸
又方擣楮葉汁飲三升大良
灸方張弓令弦向上病兒仰卧枕弦放四體
如常卧法
衂時癢癢便灸足大指節横理三毛中十壯
劇者百壯衂不止灸之并治陰卵腫
又灸風府一宂四壯不止又灸
又灸涌泉二宂各百壯
孫眞人備急千金要方卷之十六
孫眞人備急千金要方卷之十七
　　　　(宋朝奉郎守太常少卿充/祕閣校理林億等校正)
　七竅病方
　　　口病第三(論方/灸法)
論曰凡患口瘡及齒禁油麵酒醬酸酢鹹膩
乾棗瘥後仍須愼之若不久愼尋手再發發
即難瘥薔薇根角蒿爲口瘡之神藥人不知
之也
治口中面上息肉轉大方
　　　以刀决潰去膿血即愈
治口中瘡久不瘥入胷中并生瘡三年已上
不瘥者方
　　濃煎薔薇根汁含之又稍稍咽之日三
　　夜一冬用根夏用莖葉
又方角蒿灰傅之一宿知二宿瘥有汁吐之
不得咽也
治口瘡不歇方
　　牛膝　生蘘荷根(各三/兩)黄蘖(一/兩)
　右三味㕮咀以綿裹酒三升漬一宿微火
　煎一兩沸細細含之
升麻煎治膀胱熱不已口舌生瘡咽腫方
　　升麻　玄參　薔薇根白皮
　　射干(各四/兩)　大青　黄蘖(各三/兩)
　　蜜(七/合)
　右七味㕮咀以水七升煑取一升五合去
　滓下蜜更煎兩沸細細含咽之
治口數生瘡連年不瘥方
　　薔薇根　黄芩　當歸
　　桔梗　黄耆　白歛
　　大黄　鼠李根皮　芍藥
　　續斷　黄蘖　葛根(各一/兩)
　右十二味爲末以酒服方寸匕日二亦可
　漿水服之
治胃中客熱唇口乾燥生瘡方
　　茯苓　黄芩　甘草
　　大黄　薔薇根(各三/十銖)枳實
　　杏仁　黄連(各一/兩)　桂心(半/兩)
　　栝蔞根(十八/銖)
　右十味爲末食前漿水服方寸匕日二
治口熱生瘡方
　　升麻(三十/銖)黄連(十八銖又古今/録驗黄蘖)
　右二味爲末綿裹含咽汁亦可去之
治口瘡方
　　黄蘖(二/兩)　升麻(三/兩)　生地黄(五/兩)
　　薔薇根皮(四/兩)
　右四味㕮咀以水七升煑取三升去滓含
　之瘥止含極吐却更含
治口中瘡爛痛不得食方
　　甘草(一/寸)　黄連(六/銖)　杏仁(二十/枚)
　右三味爲末合和綿裹杏仁大含之勿咽
　日三夜一
薔薇圓治口中瘡身體有熱氣痱瘰方
　　薔薇根　黄芩　鼠李根
　　當歸　葛根　白歛
　　黄蘖　石龍芮(翼作/黄連)芍藥
　　續斷　黄耆(各一/兩)　栝蔞根(二/兩)
　右十二味爲末蜜和丸如梧子服十丸日
　三(千金翼有/黄連一兩)
治口吻瘡方
　　以楸白皮及濕貼之三四度瘥
又方取經年葵根欲腐者彌佳燒作灰及熱
傅之良
又方以新炊飯了甑及熱以唇口向甑脣上
熨之二七下三兩上瘥止
又方
　　栀子　甘草(各十/八銖)　細辛(三十/銖)
　　桂心(十二/銖)　芎藭(一/兩)
　右五味爲末蜜丸食後服七丸日再服瘥
又方
　　芎藭　白芷　橘皮
　　桂心　棗肉(各一/兩半)
　右五味爲末蜜和爲丸食後服十五丸又
　含之以瘥爲度此方甚驗
治口肥瘡方
　　熬竈上飯令焦末傅之
治燕吻瘡方
　　白楊枯枝鐵上燒取𣿉及熱傅之
又方以木履尾内煻灰中令熱取柱兩吻各
二七遍
治口傍惡瘡方
　　亂髮灰　故絮灰　黄連末
　　乾薑末
　右四味等分合和爲散以粉瘡上不過三
　遍即愈
治口中瘡咽喉塞不利口燥膏方
　　猪膏　白蜜(各一/斤)　黄連(一/兩)
　右三味合煎去滓攪令相得含如半棗大
　日四五夜二
治熱病口爛咽喉生瘡水漿不得入膏方
　　當歸　射干　升麻(各一/兩)
　　附子(半/兩)　白蜜(四/兩)
　右五味㕮咀以猪脂四兩先煎令成膏下
　著地勿令大熱内諸藥微火煎令附子色
　黄藥成絞去滓内蜜復上火一兩沸令相
　得置器中令凝取如杏仁大含之日四五
　遍輙咽之
治失欠頰車蹉開張不合方
　　一人以手指牽其頤以漸推之則復入
　　矣推當疾出其指恐誤嚙傷人指也
治失欠頰車蹉方
　　消蠟和水傅之善
又方灸背第五椎一日二七壯滿三日未瘥
灸氣衝二百壯胷前喉下甲骨中是亦名氣
堂
又方又灸足内踝上三寸宛宛中或三寸五
分百壯三報此三陰交穴也
治卒口噤不開方
　　以附子擣末内管中强開口吹口中
甘草圓治口中熱乾方
　　甘草　人參　半夏
　　生薑　烏梅肉(各一/兩半)棗膏(二兩/半)
　右六味爲末蜜丸如彈子大旋含咽日三
治口乾方
　　羊脂若猪脂雞子大擘之内半升酢中
　　漬一宿絞取汁含之
治口乾除熱下氣方
　　石膏(五合/碎)蜜(二/升)
　右二味以水三升煑石膏取二升内蜜煑
　取二升去滓含如棗核大咽汁盡更含之
治虚勞口乾方
　　　麥門冬(二兩/末)　大棗(三十/枚肉)
　右二味以蜜一升和令熟五升米下蒸之
　任性服
又方羊脂如雞子大醇酒半升棗七枚擘合
漬七日取棗食之立愈
又方
　　酸棗(一/升)　酸石榴子　烏梅(各五/合)
　　栝蔞實　葛根　甘草(各三/兩)
　　麥門冬(四/兩)　覆盆子(三/合)
　右八味爲末以蜜丸含如棗大以潤爲度
五香圓治口及身臭令香止煩散氣方
　　豆蔻　丁香　藿香
　　零陵香　青木香　白芷
　　桂心(各一/兩)　香附子(二/兩)　甘松香
　　當歸(各半/兩)　檳榔(二/枚)
右十一味爲末蜜和丸常含一丸如大豆
許咽汁日三夜一亦可常含咽之五日口
香十日遍體香二七日衣被香三七日下
風人聞香四七日洗手水落地香五七日
把他手亦香愼五辛下氣去臭
含香圓治口氣臭穢宜常服之方
　　丁香(半/兩)　甘草(三/兩)　芎藭(一/兩)
　　細辛　桂心(各一/兩半)
　右五味爲末蜜和丸如彈子大臨卧時服
　二丸
又方常以月旦日未出時從東壁取步七步
回頭向垣立含水噀壁七遍口即美香
又方
　　桂心　甘草　細辛
　　橘皮
　右四味等分治下篩以酒服一錢匕瘥止
又方
　　棗肉(八/兩)　芎藭　白芷
　　橘皮　桂心(各四/兩)
　右五味爲末次内棗肉乾則加蜜和丸如
　大豆許旦服十丸食前食後常含之或吞
　之七日大香
治口中臭方
　　桂心(古今録/用細辛)甘草(各等/分)
　右二味爲末臨卧以指撮許酒服二十丸
　日即香
又方細辛豆蔻含之甚良
又方
　　蜀椒　桂心(各等/分)
　右二味爲末酒服三指撮許
主口香去臭方
　　甘草(三十/銖)白芷(十八/銖)芎藭(二十/四銖)
　右三味治下篩以酒服方寸匕日三服三
　十日口香
又方
　　大棗　瓜子仁　松根白皮
　右三味治下篩以酒服方寸匕日二服一
　百日衣被香
又方
　　瓜子仁　芎藭　藁本
　　當歸　杜蘅(各六/銖)　細辛(半/兩)
　　防風(二/兩)
　右七味治下篩食後飲服方寸匕日三服
　五日口香十日身香二十日肉香三十日
　衣被香五十日遠聞香一方加白芷十八
　銖
又方
　　橘皮(二十/銖)　桂心(十八/銖)　木蘭皮(一/兩)
　　大棗(二十/枚)
　右四味治下篩酒服方寸匕日三久服身
　香亦可以棗肉丸之服二十丸如梧子大
　稍加至三十丸一方有芎藭十八銖
又方濃煑細辛汁含之久乃吐之
又方井花水三升漱口吐厠中良
又方香薷一把水一斗煎取三升稍稍含之
又方甜瓜子作末蜜和丸如棗核大每日空
心洗漱訖含一丸亦傅齒
又方熬大豆令焦及熱酢沃取汁含之
治七孔臭氣皆令香方
　　沉香五兩　藁本(三/兩)　白瓜瓣(半/升)
　　丁香(五/合)　甘草　當歸
　　芎藭　麝香(各二/兩)
　右八味爲末蜜丸如小豆大食後服五丸
　日三服久服令舉身皆香
治身體臭令香方
　　甘子皮　白芷(各一/兩半)　瓜子仁(二/兩)
　　藁本　當歸　細辛
　　桂心(各一/兩)
　右七味治下篩酒服方寸匕日三服五日
　口香三七日身香
又方
　　甘草　松根皮　大棗
　　甜瓜子(各等/分)
　右四味治下篩食後服方寸匕日三七日
　知百日大香
熏衣香方
　　零陵香　丁香青桂皮
　　青木香　雞骨煎香　鬱金香
　　楓香(各三/兩)　熏陸香　蘇合香
　　甘松香　甲香(各二/兩)　沈水香(五/兩)
　　雀頭香　白檀香　安息香
　　艾納香　藿香(各一/兩)　麝香(半/兩)
　右十八味爲末蜜二升半煑肥棗四十枚
　令爛熟以手痛搦令爛如粥以生布絞去
　滓用和香乾濕如捺麨擣五百杵成丸密
　封七日乃用之以微火燒之以盆水内籠
　下以殺火氣不爾必有焦氣也
又方
　　沈香　煎香(各五/兩)　雀頭香
　　丁子香　藿香(各一/兩)
　右五味治下篩内麝香末半兩粗羅臨熏
　衣時蜜和用
又方
　　熏陸香　沈香　檀香
　　兜婁婆香　煎香　甘松香
　　零陵香　藿香(各一/兩)　丁香(十八/銖)
　　棗肉(八/兩)　苜蓿香(二/兩)
　右十一味粗下篩合棗肉再擣量加蜜和
　用之善
濕香方
　　沈香(二斤七/兩九銖)甘松　　檀香
　　雀頭香(一作/藿香)雞骨煎香　甲香
　　零陵香　丁香(各三兩/九銖)麝香(二兩/九銖)
　　熏陸香(三兩/六銖)
　右十味爲末臨用時以蜜和若預和味歇
　不中用
又方
　　沈香(三/兩)　零陵香　煎香
　　麝香(各一/兩半)　丁子香　藿香(各半/兩)
　　甲香　檀香(各三/銖)　熏陸香
　　甘松香(六/銖)
　右十味粗下篩蜜和用熏衣時瓶盛埋之
　久窨佳
百和香通道俗用者方
　　沉水香(五/兩)　丁子香　雞骨香
　　兜婁婆香　甲香(各三/兩)　熏陸香
　　白檀香　熟捷香　炭末(各二/兩)
　　零陵香　青桂皮　青木香
　　甘松香　白漸香(柴/也)　藿香(各一/兩)
　　雀頭香　蘇合香　安息香
　　麝香　燕香(各半/兩)
　右二十味爲末酒灑令軟再宿酒氣歇以
　白蜜和内瓷器中蠟紙封勿令氣洩冬月
　開取用大佳
裛衣香方
　　丁子香(一/兩)　苜蓿香(二/兩)　甘松香
　　茅香(各三/兩)　藿香　零陵香(各四/兩)
　右六味各搗加澤蘭葉四兩粗下篩用之
　極美
又方
　　零陵香(二/兩)　藿香　甘松香
　　苜蓿香　煎香　白檀香
　　沉水香(各一/兩)
　右七味合搗加麝香半兩粗下篩用如前
　法良
又方
　　藿香(四/兩)丁香(七/枚)甘松香
　　麝香　沉香　煎香
　右六味粗下篩和爲乾香取裛衣大佳
孫眞人備急千金要方卷之十七





孫眞人備急千金要方卷之十八分十一
　　　　(宋朝奉郎守太常少卿充/祕閣校理林億等校正)
　七竅病(方)
　　　舌病第四(方)
升麻煎舌主心藏熱即應舌生瘡裂破引脣
揭赤服之洩熱方
　　蜀升麻　射干(各三/兩)　柏葉(切一/升)
　　大青(二/兩)　苦竹葉(切　)地黄汁(各五/合)
　　生玄參汁(三/合)赤蜜(八/合)生蘆根
　　薔薇根白皮(各五/兩)
　右十味㕮咀以水四升煑取一升去滓下
　玄參汁令兩沸次下地黄汁兩沸次下蜜
　煎取一升七合綿惹取汁安舌上含細細
　咽之
治舌上瘡不得食舌本强頸兩邊痛此是心
虚熱所致之方
　　柴胡　升麻　芍藥
　　栀子仁　通草(各二/兩)　黄芩
　　大青　杏仁(各一/兩半)　生薑
　　石膏(各四/兩)
　右十味㕮咀以水一斗九升煑取三升半
　分四服日三夜一滓可重煎服之
治舌卒腫滿口溢出如吹猪胞氣息不得通
須臾不治殺人方
　　急以指刮破舌兩邊去汁即愈亦可以
　　鈹刀决兩邊破之以瘡膏傅之
又方刺舌下兩邊大脉血出勿使刺著舌下
中央脉血出不止殺人如上治不愈或血出
數升則燒鐵篦令赤熨瘡數過以絶血也
又方半夏十二枚洗熟以酢一升煑取八合
稍稍含漱之吐出加生薑一兩佳
治舌腫起如猪胞方
　　釜下墨末以酢厚傅舌上下脫去更傅
　　須臾即消若先决出血汁竟傅之彌佳
　　凡此患人皆不識或錯治益困殺人甚
　　急但看其舌下自有噤蟲形狀或如螻
　　姑或如卧蠶子細看之有頭尾其頭少
　　白燒鐵釘烙頭上使熟即自消
治舌腫强滿口方
　　滿口含糖酢少許時熱通即止
治舌腫滿口不得語方
　　鹽(一/升)　䗪蟲(三十/枚)
　右二味以水三升煑三沸含之稍稍咽之
　日三
治舌强不得語方
　　礬石　桂心
　右二味等分爲末安舌下立瘥
舌上黑有數孔大如箸出血如涌泉此心藏
病治之之方
　　戎鹽　黄芩(一作/葵子)　黄蘖
　　大黄(各五/兩)　人參　桂心
　　甘草(各二/兩)
　右七味末蜜丸梧子大以飲服十丸日三
　亦燒鐵篦烙之
治舌上出血如泉方
　　燒鐵篦熟爍孔中良
　　脣病第五(甲煎法方/灸法)
脾脣熟焦法
潤脾膏治脾熱脣焦枯無潤方
　　生天門冬(切)生地黄汁(一/升)生麥門冬
　　萎蕤(各四/兩)　猪膏(三/升)　細辛
　　甘草　芎藭　白术(各二/兩)
　　黄耆　升麻(各三/兩)
　右十一味㕮咀諸藥苦酒淹一宿綿裹藥
　臨煎下生地黄汁與猪膏共煎取膏鳴水
　氣盡去滓取細細含之
甲煎唇脂治唇裂口臭方
　　先以麻擣泥泥兩口好甆缾容一斗已
　　上各厚半寸曝令乾
　　甘松香(五/兩)　艾納香　苜蓿香
　　茅香(各一/兩)　藿香(三/兩)　零陵香(四/兩)
　右六味先以酒一升水五升相和作湯洗
　香令净切碎又以酒水各一升浸一宿明
　旦取一斗五升烏麻油六味内其中微火
　煎三上三下去滓内上件一口缾中令少
　許不滿然後取
　　上色沉香(三/斤)雀頭香　蘇合香(各三/兩)
　　白膠香　白檀香(各五/兩)丁香
　　麝香　甲香(各一/兩)
　右八味先酒水相和作湯洗香令净各各
　别擣碎不用絶細以蜜二升酒一升和香
　内上件甆缾中令實滿以綿裹缾口又以
　竹篾交横約之勿令香出先掘地埋上件
　油缾令口與地平以香缾合覆油缾上令
　兩口相當以麻擣泥泥兩缾口際令牢密
　可厚半寸許用糠壅缾上厚五寸燒之火
　欲盡即加糠三日三夜勿令火絶計糠十
　二石訖停三日令冷出之别鍊蠟八斤煑
　數沸内紫草十二兩煎數十沸取一莖紫
　草向爪甲上研看紫草骨白出之又以綿
　濾過與前煎相和令調乃内朱砂粉六兩
　攪令相得少冷未凝之間傾置竹筒中筒
　上用紙裹麻纏之待凝冷解開任意用之
　計此可得五十挺
甲煎口脂治唇白無血色及口臭方
燒香澤法
　　沈香　甲香　丁香
　　麝香　檀香　蘇合香
　　熏陸香　零陵香　白膠香
　　藿香　甘松香澤蘭
　右十二味各六兩胡麻油五升先煎油令
　熟乃下白膠香藿香甘松澤蘭少時下火
　綿濾内瓷瓶中餘八種香擣作末以蜜和
　勿過濕内著一小甆缾中令滿以綿幕口
　竹十字絡之以小缾覆大缾上兩口相合
　密泥泥之乃掘地埋油缾令口與地平乃
　聚乾牛糞燒之(一方用糠/火燒之)七日七夜不須
　急滿十二日火尤佳待冷出之即成其缾
　并須熟泥匀厚一寸曝乾乃可用
鍊蠟合甲煎法
　　蠟　紫草(各二/兩)
　右先鍊蠟令消乃内紫草煑少時候看以
　紫草向指甲上研之紫草心白即出之下
　蠟勿令凝即傾弱一合甲煎於蠟中均攪
　之訖灌筒中勿觸動候冷凝乃取之便成
　好口脂也傅口面日三
治緊脣方
　　纏白布作大燈炷如指安斧刃上燃炷
　　令刃汗出拭取傅脣上日二三度或故
　　青布亦佳并治瀋脣
又方自死螻蛄灰傅之
又方炙松脂貼上取瘥
又方取蛇皮拭净燒爲灰傅之
又方以火炙蠟貼脣取瘥
又方水服蠐螬灰良
又方青布灰以酒服之脂和塗亦可
又方灸虎口男左女右
又灸承漿三壯
治瀋脣方
　　以乾蠐螬燒末和猪脂臨卧傅之
又方燒鼈甲及頭令烟盡爲末傅之日三度
治脣生瘡方
　　以頭垢傅之日三度
又方以胡粉傅之
治脣邊生瘡連年不瘥方
　　以八月藍葉十斤絞取汁洗不過三日
　　即瘥
治脣舌忽生瘡方
　　燒雞屎白爲末以布裹著病上含之
治脣生核方
　　猪屎平量一升投水絞取汁温服之
治脣黑腫痛癢不可忍方
　　取大錢四文於石上以臘月猪脂磨取
　　汁塗之
又方以竹弓彈出惡血取瘥
又方燒亂髮及蜂房六畜毛作灰猪脂和傅
　　之亦治瀋脣
治冬月脣乾拆血出方
　　擣桃仁以猪脂和傅之
治遠行脣口面皺裂方
　　熟煎猪脂將行夜常取傅面没行萬里
　　野宿不損



孫眞人備急千金要方卷之十八




孫眞人備急千金要方卷之十九
　　　　(宋朝奉郎守太常少卿充/祕閣校理林億等校正)
　七竅病方
　　　齒病第六(論方/灸法)
論曰凡齒齗宣露多是疳𧏾及月蝕以角蒿
灰夜傅齗間使滿勿食油不過二三夜瘥食
油及乾棗即發所以患齒者忌油乾棗及桂
心每旦以一捻鹽内口中以温水含揩齒及
叩齒百遍爲之不絶不過五日口齒即牢密
凡人齒齗不能食果菜者皆由齒根露也爲
此鹽湯揩齒叩齒法無不愈也神良凡人好
患齒病多由月蝕夜食飲之所致也識者深
宜愼之所以日月蝕未平時特忌飲食小兒
亦然
治齲齒及蟲痛方
　　白附子　知母　細辛(各六/銖)
　　芎藭　高良薑(各十/二銖)
　右五味爲末以綿裹少許著齒上有汁吐
　出一日兩度含之亦治口氣
又方切白馬懸蹄如米許以綿裹著痛處孔
中不過三度善
治𧏾齒蟲齒積年不瘥從少至老方
　　雀麥草一名杜姥草似牛毛草以苦瓠
　　葉四十枚净洗露一宿平旦取草屈長
　　二寸廣一寸厚五分以瓠葉裹縛之作
　　五六十裹子取三年釅醋浸之至日中
　　取兩裹内火中炮令極熱内口中齒外
　　邊熨之冷則易之取銅器以水内中解
　　裹於水中洗之得蟲長三分老者黄赤
　　色少者白色多者得三四十枚少者得
　　一二十枚
治蟲齒方
　　莨菪子三合如無葱子韭子并得以青
　　錢七文燒令赤取小口甖子令可口含
　　得者將錢内甖子中取一撮許莨菪子
　　安錢上令炮烢聲仍與半合許水淋令
　　氣上從甖出將口含甖口令氣莫出用
　　熏齒冷復更作取三合藥盡爲劑非止
　　蟲齒得瘥或風齒齲齒齒中病悉主之
　　口中多津即吐之
又方白楊葉切一升水三升煑取一升含之
又方大醋一升煑枸杞根白皮一升取半升
含之蟲立出
又方取桃仁少許以釵頭穿向燈上燒之煙
出經少時吹滅即内入口安蟲齒上咬之不
過五六度一方作胡桃仁
治疳蟲蝕齒根方
　　地龍置石上著一撮鹽須臾化爲水以
　　麫展取却待凝厚取以内病上又以皂
　　莢去皮塗上蟲即出
又方純麻子燭燼研以井花水塗之
又方黑羖羊脂莨菪子各等分先燒鐵鋤斧
銎令赤内其中煙出以布單覆頭令煙氣入
口熏之
治齒齗腫痛及蟲痛方
　　黄芩　甘草　桂心
　　當歸　細辛　蛇床子(各一/兩)
　右六味㕮咀以醋漿水七升煑取三升去
　滓含之日三夜二
治齒有孔不得食面腫方
　　莽草(七/葉)　猪椒附根皮(長四寸/者七枚)
　右二味㕮咀以漿水三升煑取一升滿口
　含倦即吐却日二三度
治齒根腫方
　　松葉(一把/切)鹽(一/合)
　右二味以酒三升煑取一升含之
治齒根動欲脫落方
　　生地黄綿裹著齒上咋之又㕮咀以汁
　　漬齒根日四五度著之并咽汁十日内
　　大佳
治齒根動痛方
　　生地黄　獨活(各三/兩)
　右二味㕮咀以水一升漬一宿取含之
治齒齗間津液血出不止方
　　生竹茹二兩醋煑含之
又方
　　細辛(二/兩)甘草(一/兩)
　右二味㕮咀以醋二升煎取一升日夜旋
　含之
又方礬石一兩燒水三升煑取一升先拭血
乃含之已後不用朽人牙根齒落不用之可
也
治齒間血出方
　　以苦竹葉濃煑與鹽少許寒温得所含
　　之冷即吐
又方温童子小便半升取三合含之其血即
止也
治齒出血不止方
　　刮生竹皮二兩苦酒浸之令其人解衣
　　坐使人含噀其背上三過仍取竹茹濃
　　煑汁勿與鹽適寒温含嗽之竟日爲度
治酒醉牙齒涌血出方
　　當歸(二/兩)　礬石(六/銖)　桂心
　　細辛　甘草(各一/兩)
　右五味㕮咀以漿水五升煑取三升含之
　日五六夜三
又方燒釘令赤注血孔中止
治頭面風口齒疼痛不可忍方
　　蜀椒(二/合)　莽草(十/葉)　雀李根
　　獨活(各二/兩)　細辛　芎藭
　　防風(各一/兩)
　右七味㕮咀以酒二升半煑取五沸去滓
　含之冷吐更含之勿咽汁(張文仲有/白术二兩)
又方雞屎白燒灰以綿裹置齒痛上咬咋之
又方煑枸杞汁含之
又方雞屎白以醋煑漬稍稍含之
又方
　　生地黄(一/節)　蒜(一/瓣)
　右二味熟擣綿裹著痛上咬之勿咽汁出
　吐之日日爲之瘥止
又方含驢尿須臾即止
治風齒疼痛方
　　灸外踝上高骨前交脉三壯又以線量
　　手中指至掌後横文折爲四分量横文
　　後當臂中灸二壯愈灸之當隨左右
含漱湯治齒痛方
　　獨活　當歸(各三/兩)　黄芩
　　細辛　芎藭　蓽茇(各二/兩)
　　丁香(一/兩)
　右七味㕮咀以水五升煑取二升半去滓
　含漱須臾悶出吐更含之(古今録驗同/有甘草二兩)
又方含白馬尿隨左右含之不過三五口
漱湯治齒痛方
　　腐棘刺二百枚以水二升煑取一升旋
　　旋含之日四五度以瘥止
又方
　　芎藭　細辛　防風
　　礬石　附子　藜蘆
　　莽草
　右七味各等分作末綿裹如彈丸大酒浸
　安所患處含之勿咽日三刺皮極佳
又方蚯蚓糞水和作稠泥團以火燒令極赤
如粉以臘月猪膏和傅齒齗上日三兩度永
瘥
又方取自死蚯蚓乾者擣末著痛處即止
治齒齗痛不可食生果方
　　生地黄　桂心
　右二味合嚼令味相得咽之
又方馬齒一把嚼之即瘥
治牙癰塞口噤不開方
　　附子(大者/一枚)黄連(十八/銖)礬石(一/兩)
　右三味爲末内管中强開口吹之入喉間
　細細吹之
孫眞人備急千金要方卷之十九











孫眞人備急千金要方卷之二十切一
　　　　(宋朝奉郎守太常少卿充/祕閣校理林億等校正)
　七竅病方
　　　喉病第七(證方/針灸法)
小續命湯加杏仁一兩治卒喉痺不得語(方/見)
(第八/卷中)
烏翣膏喉嚨者脾胃之候若臟熱喉則腫塞
神氣不通服之方
　　生烏翣(十/兩)升麻(三/兩)羚羊角
　　通草芍藥(各二/兩)薔薇根(切一/升)
　　生地黄(切五/合)猪脂(二/斤)艾葉(六銖生/者尤佳)
　右九味㕮咀綿裹苦酒一升淹浸一宿内
　猪脂中微火煎取苦酒盡膏不鳴爲度去
　滓薄綿裹膏似大杏仁内喉中細細吞之
治喉腫痛風毒衝心胸方
　　豉(一升/半)犀角射干
　　杏仁甘草(各二/兩)芍藥(三/兩)
　　栀子(七/枚)升麻(四/兩)羚羊角(一兩/半)
　右九味㕮咀以水九升煑取三升去滓内
　豉煑一沸分三服
治喉腫胸脇支滿方
　　灸尺澤百吐
治風毒咽水不得下及瘰癧腫方
　　升麻芍藥(各六/兩)射干
　　杏仁楓香葛根
　　麻黄(各三/兩)甘草(二/兩)
　右八味㕮咀以水八升煑取二升半分三
　服
又方以水服莨菪子末兩錢巳神良
治喉痺方
　　荆瀝稍稍咽之效
又方燒牛角末酒服之良
又方臘月猪尾燒末水服之善
又方含雞屎白
又方熬杏人令黑含或末服之
又方巴豆去皮針線穿咽入牽出
又方馬藺子半升水二升煑取一升半服之
又方煑桃皮汁三升服之
又方燒荆汁服之又水三升煑荆一握取一
升分三服
又方刺手小指爪文中出三大豆許血逐左
右刺皆須愼酒麫毒物
治喉痺及毒氣方
　　桔梗二兩水三升煑取一升頓服之
又方生薑二斤擣取汁蜜五合微火煎相和
服一合日五
又方附子一枚破作大片蜜塗炙令黄含咽
汁甘盡更塗炙如前法
又方剥大蒜塞耳鼻日二易
治喉痺卒不得語方
　　濃煑桂汁服一升亦可末桂著舌下漸
　　咽之良
又方煑大豆汁含之無豆用豉亦佳
又方以酒五合和人乳汁半升分二服
又方燒炊箄作灰三指撮水服之
又方芥子末水和傅之乾則易
又方商陸苦酒熬令濃熱傅之
又方末桂心如棗核大綿裹著舌下須臾破
治喉卒腫不下食方
　　以韭一把擣熬傅之冷則易
又方含上好醋口舌有瘡亦佳
治懸癰乘熱暴腫長方
　　乾薑半夏等分末以少少著舌上
又方鹽末以筯頭張口拄之日五
治懸癰咽中生息肉舌腫方
　　日出時向日張口使婦人用左裙裾拄
　　其頭上七下瘥
又方羊蹄草煑汁口含之
又方鹽豉和塗之良
又方取四五歲小兒尿合鹽含之
凡喉痺深腫連頰吐氣數者名馬喉痺治之
之方
　　馬㗸一具水二升煑取一升分三服
又方氊中蒼耳三七枚燒末水服之
又方馬鞭草根一握勿中風截去兩頭擣取
汁服之良
又方燒穀奴灰酒服之立破
母薑酒咽門者肝膽之喉若臟熱咽門則塞
而氣閉若腑寒咽門則破而聲嘶此證宜服
之乃效
　　母薑汁(二/升)酥牛髓
　　油(各一/升)桂心秦椒(各一/兩)
　　防風(一兩/半)芎藭獨活(各一兩/六銖)
　右九味爲末内薑汁中煎取相淹濡下髓
　酥油等令調微火三上三下煎平旦温清
　酒一升下二合膏即細細吞之日三夜一
又方
　　丹參升麻雄黄
　　杏仁鬼臼甘草
　　射干(各一/兩)麝香(半/兩)
　右八味爲末以蜜丸如梧子飲下一丸加
　至五丸日三酒服亦佳咽痛失聲不利用
　之良
治咽傷語聲不徹方
　　酒酥(各一/升)乾薑(二兩/半末)
　　通草桂心石菖蒲(各二/兩)
　右六味合和服一匕日三
又方
　　酒酥(各一/升)乾薑末(十/兩)
　右三味以酒二合酥一匕薑末二匕相和
　服日三食後服亦治肺痛
治啞塞欬嗽方
　　桂心(六/銖)杏仁(十八/銖)
　右二味爲末蜜丸如杏仁大含之細細咽
　汁日夜勿絶
治咽痛逆氣不能食方
　　麻子一升熬令黑以酒一升淋取汁空
　　心一服一升漸至二升多汗好覆勿觸
　　風冷此方兼理産婦及丈夫中風如角
　　弓反張口噤不開大驗與紫湯氣力同
治卒咽痛方
　　懸木枸燒末水服方寸匕日三
又方燒炊箄一枚漿水服方寸匕
治卒風咽腫面腫方
　　杏人末和雞子黄更擣傅上乾復易之
　　七八度若腫汁出煑醋和伏龍肝傅乾
　　更易之
治尸咽方
　　燒履鼻繩爲灰暖水服之
又方燒麻子脂服之良
治咽喉不利下氣方
　　射干杏仁人參
　　附子桂心(各一/兩)
　右五味末蜜丸如指大含一丸稍稍咽之
　令藥味相接
治咽喉中痛癢吐之不出咽之不入似得蠱
毒方
　　含生薑五十日瘥
又方以青布裹麻黄燒以竹筒盛烟熏咽中
　　耳病第八(方)
治腎熱背急攣痛耳膿血出或生肉塞之不
聞人聲方
　　磁石白术牡蠣(各五/兩)
　　甘草(一/兩)葱白生地黄汁(各一/升)
　　芍藥(四/兩)大棗(十五/枚)生麥門冬(六/兩)
　右九味㕮咀以水九升煑取三升分三服
治腎熱面黑目白腎氣内傷耳鳴吼鬧短氣
四肢疼痛腰背相引小便黄赤方
　　白术(五/兩)生薑(六/兩)玄參(四/兩)
　　澤瀉(二/兩)淡竹葉(切二/升)芍藥
　　茯苓(各三/兩)羊腎一具(治如/食法)
　　生地黄(切一/升)
　右九味㕮咀以水二斗煑羊腎竹葉取一
　斗去滓澄之下藥煑取三升分三服不已
　三日更服一劑
治腎熱耳膿血出溜日夜不止方
　　鯉魚腦(一/枚)鯉魚腸一具(洗細/切)
　　鯉魚鮓(三/斤)烏麻子(熬令香/一升)
　右四味先擣麻子碎次下餘藥擣爲一家
　内器中微火熬暖布裹薄耳得兩食頃開
　之有白蟲出更作藥若兩耳并膿出用此
　爲一劑以薄兩耳若止一耳分藥爲兩劑
　不過三薄便瘥愼風冷
治腎虚寒腰脊苦痛陰陽微弱耳鳴焦枯方
　　生地黄汁(二/升)羊腎一具(炙)白术
　　麥麴(各一/斤)甘草乾薑
　　地骨皮(各八/兩)桂心杜仲
　　黄耆(各四/兩)當歸五味子(各三/兩)
　　白蜜生天門冬汁(各三/升)
　右十四味爲末内盆中取前三物汁和研
　微火上暖盆取熱更研日曝乾常研令離
　盆酒服方寸匕日再
治耳聾鳴汁出皆由腎寒或一二十年不瘥
之方
　　柘根(三十/斤)菖蒲(切五斗各用水一石/煑取五斗去滓澄清)
　　故鐵(二十斤燒赤水五斗/浸三宿去鐵澄清)
　右三味合一石五斗用米二石并麴二斗
　釀如常法酒熟一月封頭開清用磁石噏
　鐵者三斤擣爲末内酒中浸三宿飲之日
　夜飲常取小醉而眠取聞人語乃止藥
又方服天門冬酒百日瘥方見别卷
又方礬石少許以生菖蒲根汁和點入耳中
治勞聾氣聾風聾虚聾毒聾久聾耳鳴方
　　山茱萸乾薑巴戟天
　　芍藥澤瀉桂心
　　菟絲子黄耆乾地黄
　　遠志蛇床子石斛
　　當歸細辛蓯蓉
　　牡丹人參甘草
　　附子茯苓(各二/兩)菖蒲(一/兩)
　　羊腎(二/枚)防風(一兩/半)
　右二十三味爲末蜜丸如梧子食後服十
　五丸日三加至三四十丸止皆縁腎虚耳
　故作補腎方又作薄利九竅藥即瘥
治耳聾方
　　巴豆杏仁(各七/枚)印成鹽(兩/顆)
　　生地黄(極粗者長/一寸半)頭髮(如雞子/大燒灰)
　右五味治下篩以綿薄裹内耳中一日一
　夜若小損即去之直以物塞耳耳中黄水
　及膿出漸漸有效不得更著不著一宿後
　更内一日一夜還去之依前
又方
　　萆麻仁(五/合)杏仁菖蒲
　　磁石桃仁石鹽
　　通草(各三/分)巴豆(一/分)附子(二/分)
　　熏陸香松脂(各十/分)蠟(八/分)
　右十二味先擣草石令細别研諸人如脂
　内松脂蠟合擣數千杵令可丸乃止以如
　棗核大綿裹塞耳一日四五度出之轉捻
　不過三四日易之
又方
　　磁石(四/兩)天門冬地骨皮
　　生薑(各三/兩)山茱萸土瓜根
　　牡荆子茯苓菖蒲
　　芎藭枳實白芷
　　橘皮甘草(各二/兩)竹瀝(二/升)
　右十五味㕮咀以水八升煑减半内瀝煑
　取二升五合分三服五日一劑三者乃著
　散内耳中如後方
又方
　　磁石(四/兩)石菖蒲白歛
　　牡丹山茱萸牛膝
　　土瓜根(各二/兩)
　右七味治下篩綿裹塞耳日一易之仍服
　大三五七散佳方見别卷
又方
　　蠟松脂熏陸香
　　萆麻石鹽亂髮灰
　右六味等分爲末作丸綿裹塞耳時易之
　瘥止
又方
　　巴豆(十四/枚)成鍊松脂(半/兩)
　右二味合治丸如黍米大綿裹以簪頭著
　耳中日一易藥如硬微火炙之以汁出乃
　愈大效
又方
　　防風菖蒲細辛
　　附子芎藭(各六/銖)雄鯉魚腦(二/枚)
　右六味㕮咀以魚腦合煎三上三下以膏
　香爲成濾去滓冷以一棗核灌耳中以綿
　塞之(古今録驗用療風聾久耳中鳴者/以當歸代防風以白芷代芎藭用)
又方竹筒盛鯉魚腦炊飯處蒸之令烊注於
耳中
又方菖蒲附子各等分爲末以麻油和以綿
裹内耳中(廣濟方以療耳卒痛欲死/者崔氏以苦酒和塞耳)
又方燒鐵令赤投酒中飲之仍以磁石塞耳
中日一易夜去之旦别著
又方
　　萆麻一百顆(去/皮)大棗(十五枚/去皮核)
　右二味熟擣丸如杏仁大内耳中二十日
　即瘥
又方芥子擣碎以男兒乳和綿裹内之
又方取柴胡苗汁灌耳中再度瘥
又方作一坑可容二升許著炭火其中坑似
窖形以㙛覆口上㙛上作一孔子容小指㙛
孔上著地黄一升以木盆覆之以泥泥盆下
勿洩盆底上鑚一小孔可容箸其孔上著三
重布以耳孔當盆上熏久若悶去黄水髮裹
鹽塞之不過二三度神效
又方擣豉作餅填耳内以地黄長五六分削
一頭令尖内耳中與豉餅底齊餅上著楸葉
蓋之剜一孔如筯頭透餅於上灸三壯
又方作泥餅子厚薄如餛飩皮覆耳上四邊
勿令泄氣當耳孔上以草刺泥餅穿作一小
孔於上以艾灸之百壯候耳中痛不可忍即
止側耳瀉却黄水出盡即瘥當灸時若泥乾
數易之
又方酒三升碎牡荆子二升浸七日去滓任
性服盡雖三十年久聾亦瘥
又方截箭簳二寸内耳中以麫擁四畔勿令
泄氣灸筒上七壯
又方硫黄雄黄各等分爲末綿裹内耳中數
日聞人語聲
又方以綿裹蛇膏塞耳神良
又方淳酢微火煎附子一宿削令可入耳以
綿裹塞之耳良
又方
　　礬石甘草菖蒲
　　當歸細辛防風
　　芎藭白芷烏賊骨
　　附子皂莢(各半/兩)巴豆(十四/枚)
　右十二味薄切三升酢漬一宿以不中水
　雞膏九合煎三上三下以巴豆黄膏成去
　滓内雄黄末攪調取棗核大瀝耳中綿塞
　之日三易
又方
　　桂心(十八/銖)野葛(六/銖)成煎雞肪(五/兩)
　右三味㕮咀於銅器中微火煎三沸去滓
　密貯勿泄以葦筒盛如棗核大火炙令少
　熱欹卧傾耳灌之如此十日盯矃自出大
　如指長一寸久聾不過三十日以髮裹膏
　深塞莫使泄氣五日乃出之(千金翼云治/二十年耳聾)
治耳聾乾盯矃不可出方
　　擣自死白項蚯蚓安葱葉中用麫封頭
　　蒸令熟并化爲水以汁滴入耳中滿即
　　止不過數度即挑易出瘥後髮裹鹽塞
　　之(肘後以療蜒/蛐入耳立效)
又方取酢三年者灌之最良次用綿塞半日
許必有物出
赤膏治耳聾齒痛方
　　桂心大黄白术
　　細辛芎藭(各一/兩)乾薑(二/兩)
　　丹參(五/兩)蜀椒(一/升)巴豆(十/枚)
　　大附子(二/枚)
　右十味㕮咀以苦酒二升浸一宿内成煎
　猪肪三斤火上煎三上三下藥成去滓可
　服可摩耳聾者綿裹内耳中齒冷痛則著
　齒間諸痛皆摩若中有病以酒和服如棗
　許大咽喉痛取棗核大吞之
治卒耳聾方
　　細辛菖蒲(各六/銖)杏仁
　　麴末(各十/銖)
　右四味和擣爲丸乾即著少猪脂取如棗
　核大綿裹内耳中日一易小瘥二日一易
　夜去旦塞之
治三十年久聾方
　　故鐵三十斤以水七斗浸三宿取汁入
　　麫釀米七斗如常造酒法候熟取磁石
　　一斤研末浸酒中三日乃可飲取醉以
　　綿裹磁石内耳中好覆頭卧酒醒去磁
　　石即瘥
治耳聾有膿散方
　　附子(一/兩)禹餘粮(六/銖)伏龍肝
　　龍骨釜底墨烏賊骨(各半/兩)
　右六味爲末取如皂莢子大綿裹内耳中
　日一易取瘥不瘥者有蟲加麝香一豆大
治耳聾有膿不瘥有蟲方
　　酢(三/合)鯉魚腸(一具/切)
　右二味和擣帛裹内耳中兩食頃當悶痛
　有白蟲著藥去之更入新者蟲盡乃止其
　　藥去蟲還可用
又方先以紙纏去耳中汁次以礬石末粉耳
中次以石鹽末粉其上食久乃起不過再度
永瘥
又方擣桂和鯉魚腦内耳中不過三四度瘥
治耳鳴聾方
　　當歸細辛芎藭
　　防風附子白芷(各六/銖)
　右六味爲末以鯉魚腦八兩合煎三上三
　下膏成去滓取棗核大灌耳中旦以綿塞
　耳孔
治耳鳴水入方
　　附子礬石(各六/銖)甘草(各二/十銖)
　　通草細辛桂心(各十/八銖)
　　菖蒲(一/兩)獨活(一兩/半)
　右九味爲末以白鵝脂半合稍稍和取如
　棗核大綿裹内耳中日三旋旋和用(一本/用葱)
　(涕半/合)
治耳鳴如流水聲不治久成聾者方
　　掘生烏頭乘濕削如棗核大内耳中日
　　一易不過三日愈亦療癢及卒風聾病
治聤耳出膿汁方
　　礬石黄連烏賊骨
　　赤石脂
　右四味各等分爲末以綿裹如棗核大内
　耳中日三(小品不用赤石脂姚氏加/龍骨一兩千金翼同姚氏)
治聤耳痛膿血出方
　　取釜月下灰薄耳中日三次易换每换
　　以篦子去之再著取瘥止
治聤耳方
　　取桃人熟擣以舊緋絹裹内耳中日三
　　易以瘥爲度
治底耳方
　　取黄礬燒綿裹内耳中不過三二日愈
　　或以葦管吹耳中(肘後以療耳/卒腫出膿)
治百蟲入耳方
　　末蜀椒一撮以酢半升調灌耳中行二
　　十步即出
又方火熨桃葉捲之取塞耳立出
又方取車轄脂傅耳孔蟲自出(肘後以療/聤耳膿血)
又方以葱涕灌耳中蟲即出亦治耳聾
治蜈蚣入耳方
　　炙猪肉令香掩耳即出
治蚰蜒入耳方
　　炒胡麻擣碎以葛袋盛傾耳枕之即出
又方以牛酪灌之滿耳即出出當半消若入
腹中空腹食好酪一二升即化爲黄水而出
不盡更服用之神效(千金翼/作牛乳)
治耳中有物不可出方
　　以弓弦從一頭令散傅好膠柱耳中物
　　上停之令相著徐徐引出



孫眞人備急千金要方卷之二十





孫眞人備急千金要方卷之二十一切二
　　　　(宋朝奉郎守太常少卿充/祕閣校理林億等校正)
　七竅病方
　　　面藥第九(方)
五香散治䵟皰黶𪒟黑運赤氣令人白光潤
方
　　黄耆白茯苓萎蕤
　　杜若大豆黄卷商陸(各二/兩)
　　白芷當歸白附子
　　冬瓜仁杜衡白殭蠶
　　辛夷人香附子丁子香
　　蜀水花旋覆花防風
　　木蘭芎藭藁本
　　皂莢白膠杏仁
　　天門冬土瓜根白术
　　梅肉酸漿水萍(各三/兩)
　　畢豆(四/兩)豬𦚟(二具/曝乾)
　右三十二味治下篩取洗面二七日白一
　年與衆别
洗手面令白净悅澤澡豆方
　　白豆麫(一/升)麫(三升溲猪𦚠爲/餅曝乾擣篩)
　　冬瓜仁(四/合)豬𦚠(兩具大/者細切)白茯苓
　　白芷白鮮皮栝蔞子
　　白术白附子白歛
　　菟絲子土瓜根羌活
　　萎蕤桃仁杏仁
　　商陸芎藭(各一/兩)
　右十九味合擣篩入麫猪𦚠拌匀更擣每
　日常用以漿水洗甚良
又方
　　畢豆麫(一/升)栝蔞實(三兩一方/又不用)
　　豬𦚠(五具/細切)土瓜根白茯苓
　　萎蕤(各五/兩)皂莢(三/挺)
　右七味擣篩將豬胰拌和更擣令匀每旦
　取洗手面百日白净
又方
　　白芷白歛白术
　　桃仁冬瓜仁杏仁
　　萎蕤(各等/分)皂莢(倍其/數)
　右八味爲末絹篩洗手面時即用
又方
　　畢豆麫(三升大豆/黄麫亦得)白芷
　　青木香甘松香零陵香
　　藿香(各二/兩)冬葵子(一本又用/冬瓜子)
　　栝蔞人(四/兩)
　右八味擣篩用如常法
令人面白净悅澤方
　　白歛白术白附子
　　白芷(各二/兩)豬𦚠(三具水漬/去赤汁研)
　　藁本(三/兩)
　右六味爲末先以蕪菁子半升又酒水各
　半升相和煎數沸研如泥合諸藥内酒水
　中以甆器貯封三日每夜取傅面旦以漿
　水洗之
令人面潔白悅澤顔色紅潤方
　　豬𦚠(五/具)蕪菁子(二/兩)栝蔞子(五/兩)
　　桃仁(三/兩)
　右四味以酒和熟搗傅之愼風日
又方採三株桃花陰乾爲末空心飲服方寸
七日三并細腰
又方以酒漬桃花服之好顔色治百病三月三
日收
澡豆治手乾燥少潤膩方
　　大豆黄(五/升)赤小豆(去/皮)零陵香子
　　苜蓿(各一/斗)冬瓜仁茅香(各六/合)
　　丁香(五/合)麝香(一/兩)豬𦚠(五具/細切)
　右九味細擣羅與豬𦚠相合和曝乾再擣
　篩取洗手面
又方
　　大豆末(二升/絹篩)豬𦚠(五具/乾之)蒴藋灰(一/兩)
　　甘松香零陵香(二/兩)白茯苓
　　藁本白芷(各四/兩)白啇陸(五/兩)
　右九味爲末調和訖與豬𦚠相和更擣令
　匀欲用稍稍取以洗手面八九月合冷處
　貯之三月已後勿用神良
面肥主悅澤人面耐老方
　　冬瓜仁白芷啇陸
　　芎藭(各三/兩)當歸藁本
　　蘼蕪土瓜根(去/皮)桃仁(各一/兩)
　　萎蕤細辛防風(各一/兩半)
　　木蘭皮辛夷甘松香
　　麝香白殭蠶白附子
　　栀子花零陵香(半/兩)豬𦚠(三具切/水漬六)
　　(日欲用時以酒/挼取汁漬藥)
　右二十一味薄切綿裹以豬𦚠汁漬一宿
　平旦以煎豬脂六升微火三上三下白芷
　色黄膏成去滓入麝收於甆器中取塗面
又方治面上皴黑凡是面上疾皆主之方
　　丁香零陵香栀子花
　　桃仁白歛茯苓
　　土瓜根菟絲子防風
　　沉香辛夷當歸
　　麝香藁本商陸
　　芎藭(各三/兩)萎蕤(一作/白及)藿香(一本/無)
　　白芷甘松香白殭蠶
　　木蘭皮(各二/兩半)蜀水花青木香(二/兩)
　　冬瓜仁(四/兩)羊腎脂鵝脂(各一/兩半)
　　羊髓(一/升)生豬脂(三/升)
　右二十九味㕮咀先以美酒五升挼豬𦚠
　六具取汁漬藥一宿於豬脂中微火極煎
　三上三下白芷色黄以綿一大兩内生布中
　絞去滓入麝香末以白木篦攪至凝乃止
　任性用之良
面膏去風寒令人面光悅却老去皺方
　　青木香白附子白蠟
　　白芷芎藭零陵香
　　香附子(各二/兩)茯苓甘松(各一/兩)
　　羊髓(一升/半鍊)
　右十味㕮咀以酒水各半升浸藥經宿次
　日煎三上三下候酒水盡膏成去滓取傅
　面如妝若有䵟𪒟皆落
玉屑面膏治面無光澤皮肉皴黑久用令人
潔白光潤方
　　玉屑(細/研)土瓜根白附子
　　啇陸芎藭萎蕤
　　冬瓜仁桃仁白芷
　　木蘭辛夷(各一/兩)菟絲子
　　青木香藁本當歸
　　黄耆白殭蠶藿香
　　細辛(各十/八銖)麝香防風(各半/兩)
　　鷹屎白蜀水花(一/合)豬𦚠(三具/細切)
　　白犬脂鵝脂熊脂
　　猪肪脂(各一/升)
　右二十八味先以水浸豬鵝犬熊脂數易
　水浸令血脉盡乃可用㕮咀諸藥清酒一
　斗漬一宿明旦生擘豬鵝等脂安藥中取
　銅鐺於炭火上微煎至暮時乃熟以綿濾
　置甆器中仍以練繫白芷片看色黄即膏
　成其豬𦚠取浸藥酒挼取汁安鐺中其玉
　屑蜀水花鷹屎白麝香爲末膏成安藥中
　攪令匀旋取傅面
玉屑面脂方
　　玉屑白附子白茯苓
　　青木香萎蕤白术
　　白殭蠶蜜陀僧甘松香
　　烏頭啇陸石膏
　　黄耆胡粉芍藥
　　藁本防風硭硝
　　白檀(各一/兩)當歸土瓜根
　　桃仁芎藭(各二/兩)辛夷
　　桃花白頭翁零陵香
　　細辛知母(各半/兩)豬脂(一/升)
　　羊腎脂(一/具)白犬脂鵝脂(各一/合)
　右三十三味切以酒水各一升合漬一宿
　出之用銅器微火煎令水氣盡候白芷色
　黄去滓停一宿旦以柳枝攪白乃用之
又方令黑者皆白老者皆少方
　　玉屑寒水石木蘭皮
　　旋覆花珊瑚丁香
　　土瓜根蜀水花白茯苓
　　芎藭菟絲辛夷人
　　冬瓜仁白頭翁當歸
　　藁本白殭蠶青木香
　　蕪菁子栀子花細辛
　　萎蕤啇陸白芷
　　防風黄耆桃仁
　　藿香前胡桂心
　　半夏白歛杏仁
　　蘼蕪硭硝杜蘅
　　麝香秦榴礜石
　　秦皮杜木升麻
　　蜀椒黄荅白薇(各六/銖)
　　栝蔞人(一/兩)熊脂鵝脂
　　羊髓生髓白狗脂(五/合)
　　鷹屎白(一/合)清酒豬肪脂(各一/升)
　右五十四味㕮咀酒漬一宿内脂等合煎
　三上三下酒氣盡膏成絞去滓下麝香末
　攪至凝色變乃止甆器密貯勿洩氣
鍊脂法
　　凡合面脂先須知鍊脂法以十二月買
　　極肥大豬脂水漬七八日日一易水煎
　　取清脂没水中鍊鵝熊脂皆如此法
治外膏主面䵟𪒟方
　　白芷白蠟(各一/兩)白附子
　　辛夷防風烏頭
　　零陵香藿香萎蕤(各半/兩)
　　藁本(一/兩)啇陸麝香(各六/銖)
　　麻油(二/合)羊脂(五/合)牛脂
　　鵝脂(各一/升)
　右十六味薄切醋漬浹洽經一宿旦合煎
　候白芷色黄膏成以皂莢湯洗面傅之日
　三甚良
又方
　　雞子(三/枚)胡粉(細/研)丁香(各一/兩)
　右三味先以醋一升漬七日後取雞子白
　調香粉令匀以漿水洗面傅之
又方
　　白礬石硫黄白附子(各六/銖)
　右三味爲末以酢一盞漬三日夜净洗面
　傅之莫見風日愼三七日可白如雪
白面方
　　牡蠣(三/兩)土瓜根(一/兩)
　右二味爲末白蜜和取塗面即白如玉旦
　以温漿水洗之宜愼風日
豬蹄湯洗手面令光潤方
　　豬蹄(一/具)桑白皮芎藭
　　萎蕤白芷白茯苓(各三/兩)
　　啇陸(一作/當歸)白术(各二/兩)
　右八味㕮咀以水三斗煎豬蹄及藥取一
　斗去滓每温一盞洗手面大佳
豬蹄漿急面皮去老皺主光澤方
　　大豬蹄一具净治如食法以水二升清
　　漿水一升不渝釜中煑成膠用洗手面
　　又以此藥和澡豆夜塗面旦用漿水洗
　　面皮即急
鹿角散令百歲老人面如少年時主光澤潔
白方
　　鹿角(長一/握)牛乳(三/升)芎藭
　　細辛天門冬白芷
　　白术白歛白附子
　　酥(各三/兩)杏仁(五七/枚)
　右十一味㕮咀先以水漬鹿角一百日出
　之與諸藥内牛乳中緩火煎令汁盡出角
　以白練袋盛餘藥勿收至夜取牛乳石上
　磨鹿角取塗面旦以漿洗之無乳小便研
　亦得
治面黑不净洗手面澡豆方
　　白豆屑(二/升)白附子甘松香
　　丁子香白芷白殭蠶
　　鷹屎白白檀香白术
　　木香(一用/藁本)芎藭白鮮皮(各三/兩)
　　大棗杏仁(各三/十枚)麝香(二/兩)
　　白梅肉(三七/枚)麫(三/升)冬瓜仁(五/合)
　　豬𦚠(三/具)雞子白(七/枚)土瓜根(一兩/又一)
　　(本用甜/瓜子)
　右二十一味先以豬𦚠和麫曝乾然後合
　諸藥擣末又以白豆屑二升爲散每旦用
　盥洗十日色白如雪三十日如凝脂神驗
　(千金翼無白僵蠶芎藭白/附子大棗有桂心三兩)
鉛丹散治面黑令人面白如雪方
　　鉛丹(三十/銖)眞女菀(六十/銖)
　右二味治下篩酒服一刀圭日三男十日
　女二十日知知則止黑色皆從大便出面
　白如雪
白楊皮散治面與手足黑令光澤潔白方
　　白楊皮(十八銖一/方用橘皮)桃花(一/兩)
　　白瓜子人(三十/銖)
　右三味治下篩温酒服方寸七日三欲白
　加瓜子欲赤加桃花三十日面白五十日
　手足俱白
治面黑生䵟皰方
　　白歛(十二/銖)生礜石(救急/方無)白石脂(六/銖)
　　杏仁三銖
　右四味研和雞子白夜卧塗面上旦用井
　花水洗之
治面䵟皰令人悅白方
　　栝蔞子(六/合)白石脂(五/合)雀屎(二合/去黑)
　　麝香
　右四味擣篩别研麝香雀屎白石脂和合
　取生菟絲苗汁和之如薄泥先用澡豆洗
　去面上垢膩次以藥塗䵟上日夜三四度
　平旦温漿水洗之
治䵟𪒟烏靨令面潔白方
　　馬珂(二/兩)白附子鷹屎白
　　珊瑚(各一/兩)
　右四味研成粉和匀用人乳調每夜取傅
　面明旦温漿水洗之
去面上靨子黑痣方
　　夜以温漿水洗面以生布揩靨子令赤
　　痛水研白旃檀取濃汁塗靨子上旦復
　　以暖漿水洗之次以鷹屎白傅其上
洗面去䵟𪒟主悅白方
　　豬𦚠(兩具/去脂)豆麫(四/升)冬瓜仁(半/升)
　　皂莢(五/挺)細辛白术(各一/兩)
　　防風白歛白芷(各二/兩)
　　啇陸(三/兩)
　右十味和士瓜根一兩擣絹羅取大猪蹄
　一具煑令爛作汁和散爲餅曝乾再擣爲
　末羅取盥洗不過一年悅白
桃人澡豆主悅澤去䵟𪒟方
　　桃仁蕪菁子(一/兩)畢豆麫(二/升)
　　白术(六/合)土瓜根(七/合)
　右五味合和擣篩以酢漿水洗手面
桃花圓治面黑䵟令人潔白光悅方
　　桃花(二/升)桂心烏喙
　　甘草(各一/兩)
　右四味爲末白蜜丸如大豆許每服十丸
　日二服十日易形一方有白附子甜瓜子
　杏仁各二兩爲七味
治面䵟𪒟内外兼治方
　　成鍊松脂爲末温酒服三合日三服盡
　　三升無不瘥
治面䵟方
　　李子人爲末和雞子白傅一宿即落
又方
　　甘草(二兩/末)白羊乳(二/升)羊𦚠(二具水/浸去汁)
　　小切
　右三味相和一宿先以酢漿洗面生布拭
　之夜傅藥兩遍明旦以猪蹄湯洗却每夜
　洗之
又方白附子爲末酒和傅之即落
又方
　　桂心蜜石鹽(各等/分)
　右三味爲末相和
又方以上朱砂研細如粉和白蜜塗之旦以
酢漿洗却大驗
又方
　　白附子香附子白檀
　　馬珂紫檀(各一/兩)
　右五味爲末白蜜和如杏人大陰乾臨用
　以水研塗面旦以温水洗却忌風油七日
　面如蓮花
又方水和丹砂末服方寸七男七日女二七
日色白如雪
治人面䵟𪒟黑膚色粗陋皮厚狀醜方
　　羖羊脛骨爲末以雞子白和傅之旦以
　　白净粱米泔洗之三日白如雪
又方白蜜和茯苓粉傅之七日愈
又方杏仁酒浸皮脫擣碎絹袋盛夜取拭面
又方酒浸雞子三枚密封四七日成傅面白
如雪
又方
　　杏仁(爲/末)雞子白
　右二味相和夜塗面明旦以米泔洗之
治面多䵟𪒟皮因粗澁令人不老皆主之方
　　朱砂雄黄(各三/兩)水銀霜(半/兩)
　　黄鷹糞(一/升)上胡粉(二/兩)
　右五味并細研如粉以面脂和净洗面夜
　塗之以手細摩令熱明旦不廢作妝然須
　五日一洗面一塗不過三遍所有惡物一
　切皆除數倍少嫩愼風日不傳神祕
治面䵟𪒟令悅澤光白潤好及手皴方
　　猪蹄(兩具治/如食法)白粱米(一升洗/令净)
　右二味以水五斗合煑猪蹄爛取清汁三
　斗用煑後藥
　　白茯苓啇陸(各五/兩)萎蕤(三/兩)
　　白芷藁本(各二/兩)
　右五味㕮咀用前藥汁三斗并研杏人一
　升合煑取一斗五升去滓甆瓶盛貯内甘
　松零陵香末各一兩入膏中攪令匀綿羃
　之每夜取塗手面
治面黑䵟𪒟皮皺皴散方
　　白附子蜜陀牡蠣
　　茯苓芎藭(各二/兩)
　右五味爲末和以羖羊乳夜塗面以手摩
　之旦用漿水洗不過五六度一重皮脫䵟
　瘥矣
治面䵟𪒟方
　　沉香牛黄熏陸香
　　雌黄鷹屎丁香
　　玉屑(各十/二銖)水銀(六/銖)
　右八味爲細末蜜和以傅之
白瓜子圓治面䵟𪒟令色白方
　　白瓜子(二/兩)遠志藁本
　　杜蘅雲母粉車前子
　　白芷當歸(各一/兩)細辛
　　栢子仁栝蔞人橘皮
　　白石脂鉛丹(各半/兩)天門冬(三/兩)
　右十五味爲末蜜和丸如梧子大空腹服
　二十丸日三
治粉滓䵟𪒟方
　　白歛(十二/銖)白石脂(六/銖)
　右二味擣篩以雞子白和夜卧塗面旦用
　井花水洗白
去粉滓䵟𪒟皴疱及茸毛令面悅澤光潤如
十四五時方
　　黄耆白术白歛
　　萎蕤土瓜根啇陸
　　蜀水花鷹屎白(一/兩)防風(一兩/半)
　　白芷細辛青木香
　　白附子芎藭杏仁(各二/兩)
　右十五味爲末以雞子白和作挺陰乾石
　上研取漿水塗面夜用旦以水洗之細絹
　羅如粉佳
治面粉滓方
　　熬礬石以清酒和傅之不過三上
又方擣生菟絲苗汁塗不過三上
治年少氣盛面生疱瘡方
　　胡粉(半/兩)水銀(一兩一方/有眞珠)
　右二味以臘月猪脂和熟研令水銀消向
　暝以傅面旦起布拭之愼勿水洗至暝又
　取傅面不過三上瘥
白膏治面㾴疱疥癰惡瘡方
　　附子(十五/枚)蜀椒(一/升)野葛(一尺/五寸)
　右三味㕮咀以酢漬一宿猪膏一斤煎令
　附子色黄去滓塗之日三上
治面㾴皰方
　　鸕鷀屎一升爲末以臘月猪脂和令匀
　　夜傅之
治面㾴方
　　木蘭皮一斤以三年酢漬令没百日曝
　　乾爲末温酒服方寸七日三
治面皰方
　　淳酒(二/升)牛膽羖羊膽(各一/具)
　右三味合煑三五沸傅之
又方
　　薺苨肉桂(各二/兩)
　右二味爲末以酢漿服方寸七日一服亦
　治䵟𪒟及滅瘢去黑痣
又方
　　冬葵子栢子仁冬瓜子
　　茯苓(各等/分)
　右四味爲末酒服方寸七食後服日三治
　面皰甚者
又方
　　生地黄(三/斤)枸杞根(一十/斤)
　右二味先擣枸杞次擣地黄曝乾合篩空
　腹酒服方寸七日三久服顔如童子此祕
　方也
栀子圓治酒㾴鼻皰方
　　栀子仁豉(各三/升)大黄(六/兩)
　　木蘭皮(半/兩)芎藭甘草(各四/兩)
　右六味爲末蜜和丸如梧桐子初服十丸
　日三稍加至十五丸
治鼻皰方
　　蒺藜子栀子仁豉(各一/升)
　　木蘭皮(半斤一/本無)
　右四味爲末以酢漿水和如泥夜傅之日
　未出時暖水洗却亦主滅瘢痕
治面上風毒方
　　玉屑蜜陀僧珊瑚(各二/兩)
　　白附子(三/兩)
　右四味爲末以酥和夜傅旦洗之亦滅除
　瘢痕
治面有熱毒惡瘡方
　　胡粉(熬)黄蘖(炙)黄連(各等/分)
　右三味爲末取傅上瘥止若瘡乾以面脂
　調塗之日三
治滅瘢痕方
　　猪脂三斤飼烏雞一隻三日令盡後取
　　白屎内白芷當歸各一兩煎白芷色黄
　　去滓内鷹屎白半兩攪令調傅之日三
又方禹餘糧半夏等分爲末以雞子黄和先
以新布拭瘢處令赤後用藥傅之勿見風日
二十日瘥十年者亦滅
又方以人精和鷹屎白傅之日二白蜜亦得
無問新舊必除
又方
　　白附子杜若細辛(各半/兩)
　　辛夷(一/兩)鷹屎白(一/合)
　右五味爲末治取傅之亦滅瘢痕
治瘢痕凸出方
　　鷹屎白(一/兩)衣白魚(二七/枚)
　右二味爲末蜜和以傅日三五度良
又方
　　鷹屎白(二/兩)白殭蠶(一兩/半)
　右二味爲末以白蜜和傅上日三愼五辛
　生菜
又方春夏以大麥麨秋冬以小麥麨好細絹
下篩以酥和封上
又方臘月猪脂四升煎大鼠一枚令消盡以
生布揩拭瘢處令赤塗之不過四五上
又方以熱瓦熨之
又方以凍凌熨之
治身及面上印文方
　　針刺字上破以醋調赤土薄之乾又易
　　以黑滅即止
又方以未滿月小兒屎傅上一月即没

孫眞人備急千金要方卷之二十一










孫眞人備急千金要方卷之二十二切三
　　　　(宋朝奉郎守太常少卿充/祕閣校理林億等校正)
　風毒脚氣方
　　　論風毒狀第一(十六章)
論曰考諸經方徃徃有脚弱之論而古人少
有此疾自永嘉南渡衣纓士人多有遭者嶺
表江東有支法存仰道人等并留意經方偏
善斯術晋朝仕望多獲全濟莫不由此二公
又宋齊之間有釋門深師師道人述法存等
諸家舊方爲三十卷其脚弱一方近百餘首
魏周之代蓋無此病所以姚公集驗殊不慇
憅徐王撰録未以爲意特以三方鼎峙風教
未一霜露不均寒暑不等是以關西河北不
識此疾自聖唐開闢六合無外南極之地襟
帶是重爪牙之寄作鎮於彼不習水土徃者
皆遭近來中國士大夫雖不涉江表亦有居
然而患之者良由今代天下風氣混同物類
齊等所致之耳然此病發初得先從脚起因
即脛腫時人號爲脚氣深師云脚弱者即其
義也深師述支法存所用永平山敷施連范
祖耀黄素等諸脚弱方凡八十餘條皆是精
要然學者尋覽頗覺繁重正是方集耳卒欲
救急莫測指南今取其所經用灼然有效者
以備倉卒餘者不復具述
論何以得之於脚
問曰風毒中人隨處皆得作病何偏著於脚
也答曰夫人有五臟心肺二臟經絡所起在
手十趾肝腎與脾三臟經絡所起在足十趾
夫風毒之氣皆起於地地之寒暑風濕皆作
蒸氣足常履之所以風毒之中人也必先中
脚久而不瘥遍及四肢腹背頭項也微時不
覺痼滯乃知經云次傳間傳是也
論得已便令人覺不
凡脚氣病皆由感風毒所致得此病多不令
人即覺會因他病一度乃始發動或奄然大
悶經三兩日不起方乃覺之諸小庸醫皆不
識此疾謾作餘病治之莫不盡斃故此病多
不令人識也始起甚微食飲嬉戲氣力如故
惟卒起脚屈弱不能動有此爲異耳黄帝云
緩風濕痺是也
論風毒相貌
夫有脚未覺異而頭項臂膊已有所苦有諸
處皆悉未知而心腹五内已有所困又風毒
之中人也或見食嘔吐憎聞食臭或有腹痛
下痢或大小便祕澁不通或胷中衝悸不欲
見光明或精神惛憒或喜迷妄語言錯亂或
壯熱頭痛或身體酷冷疼煩或覺轉筋或腫
不腫或䏶腿頑痹或時緩縱不隨或復百節
攣急或小腹不仁此皆脚氣狀貌也亦云風
毒脚氣之候也其候難知當須細意察之不
爾必失其機要一朝病成難可以理婦人亦
爾又有婦人産後春夏取凉多中此毒宜深
愼之其熱悶掣瘲驚悸心煩嘔吐氣上皆其
候也又但覺臍下冷痞愊愊然不快兼小便
淋瀝不同生平即是脚氣之候頑弱名緩風
疼痛爲濕痺
論得之所由
凡四時之中皆不得久立久坐濕冷之地亦
不得因酒醉汗出脫衣靴襪當風取凉皆成
脚氣若暑月久坐久立濕地者則熱濕之氣
蒸入經絡病發必熱四肢酸疼煩悶若寒月
久坐久立濕冷地者則冷濕之氣上入經絡
病發則四體酷冷轉筋若當風取凉得之者
病發則皮肉頑痺諸處𥆧動漸漸向頭凡常
之日忽然暴熱人皆不能忍得者當於此時
必不得頓取於寒以快意也卒有暴寒復不
得受之皆生病也世有勤功力學之士一心
注意於事久坐行立於濕地不時動轉冷風
來擊入於經絡不覺成病故風毒中人或先
中手足十指因汗毛孔開腠理䟽通風如急
箭或先中足心或先中足趺或先中膝已下
腨脛表裏者若欲使人不成病者初覺即灸
所覺虚二三十壯因此即愈不復發也黄帝
云當風取凉醉已入房能成此疾
論冷熱不同
問曰何故得者有冷有熱答曰足有三陰三
陽寒中三陽所患必冷暑中三陰所患必熱
故有表裏冷熱冷熱不同熱者治以冷藥冷
者療以熱藥以意消息之脾受陽毒即熱頑
腎受陰濕即寒痺
論因脚氣續生諸病
雖患脚氣不妨乳石動發皆須服壓石藥療
之夫因患脚氣續生諸病者則以諸藥對之
或小便不利則以猪苓茯苓及諸利小便藥
治之大便極堅者則以五柔麻仁丸等治之
遍體腫滿成水病者則取治水方中諸治水
之藥治之餘皆倣此更無拘忌
論須療緩急
凡小覺病候有異即須大怖畏决意急治之
傷緩氣上入腹或腫或不腫胷脇逆滿氣上
肩息急者死不旋踵寬者數日必死不可不
急也但看心下急氣喘不停或自汗數出或
乍寒乍熱其肰促短而數嘔吐不止者皆死
論虚實可服藥不可服藥
凡脚氣之疾皆由氣實而死終無一人以服
藥致虚而殂故脚氣之人皆不得大補亦不
可大瀉終不得畏虚故預止湯不服也如此
者皆死不治也
論看病問疾人
世間大有病人親朋故舊交遊來問疾其人
曾不經一事未讀一方自騁了了詐作明能
談說異端或言是虚或道是實或云是風或
云是蠱或道是水或云是痰紛紜謬說種種
不同破壞病人心意不知孰是遷延未定時
不待人歘然致禍各自散走是故大須好人
及好名醫識病深淺探賾方書博覽古今是
事明解者看病不爾大誤人事竊悲其如此
者衆故一一顯析具述病之由狀令來世病
者讀之以自防備也但有一狀相應則須依
方急治勿取外人言議自貽憂悔但詳方意
人死不難莫信他言以自誤也余嘗爲人撰
門冬煎此方治脚氣大有驗病者須用之
論脉候法
凡脚氣雖復診候多塗而三部之脉要須不
違四時者爲吉其逆四時者勿治餘如脉經
所說此中不復具載其人本黑瘦者易治肥
大肉厚赤白者難愈黑人耐風濕赤白不耐
風瘦人肉硬肥人肉軟肉軟則受疾至深難
愈也
論腫不腫
凡人久患脚氣不自知别於後因有他病發
動治之得瘥後直患嘔吐而復脚弱余爲診
之乃告爲脚氣病者曰某平生不患脚腫何
因名爲脚氣不肯服湯餘醫以爲石發狐疑
之間不過一旬而死故脚氣不得一向以腫
爲候亦有腫者有不腫者其以小腹頑痺不
仁者脚多不腫小腹頑後不過三五日即令
人嘔吐者名脚氣入心如此者死在旦夕凡
患脚氣到心難治以其腎水剋心火故也
論須愼不愼
凡脚氣之病極須愼房室羊肉牛肉魚蒜蕺
菜菘菜蔓菁瓠子酒麫酥油乳糜猪雞鵝鴨
有方用鯉魚頭此等并切禁不得犯之并忌
大怒惟得食粳粱粟米醬豉葱韭薤椒薑橘
皮又不得食諸生果子酸酢之食犯者皆不
可瘥又大宜生牛乳生栗子
論善能治者幾日可瘥
凡脚氣病枉死者衆略而言之有三種一覺
之傷晩二驕狠恣傲三狐疑不决此三種正
當枉死之色故世間誠無良醫雖有良醫而
病人有性靈堪受入者更復鮮少故雖有騏
驥而不遇伯樂雖有尼父而人莫之師其爲
枉横亦猶此也今有病者有受入性依法使
余治之不過十日可得永瘥矣若無受入性
者亦不須爲治縱令治之恐無瘥日也非但
脚氣諸病皆然良藥善言觸目可致不可使
人必服法爲信者施不爲疑者說
論灸法
凡脚氣初得脚弱使速灸之并服竹瀝湯灸
訖可服八風散無不瘥者惟急速治之若人
但灸而不能服散服散而不灸如此者半瘥
半死雖得瘥者或至一二年復更發動覺得
便依此法速灸之及服散者治十十愈此病
輕者登時雖不即惡治之不當根源不除久
久期於殺人不可不精以爲意
　　初灸風市　次灸伏兔　次灸犢鼻
　　次灸膝兩眼次灸三里　次灸上廉
　　次灸下廉　次灸絶骨
凡灸八處第一風市穴可令病人起正身平
立垂兩臂直下舒十指掩著兩髀便點當手
中央指頭髀大筋上是灸之百壯多亦任人
輕者不可减百壯重者乃至一處五六百壯
勿令頓灸三報之佳第二伏兔穴令病人累
夫端坐以病人手夫掩横膝上夫下傍與曲
膝頭齊上傍側夫際當中央是灸百壯亦可
五十壯第三犢鼻穴在膝頭蓋骨上際外骨
邊平處以手按之得節解則是一云在膝頭
下近外三骨箕踵中動脚以手按之得窟解
是灸之五十壯可至百壯第四膝眼穴在膝
頭骨下兩傍陷者宛宛中是第五三里穴在
膝頭骨節下一夫附脛骨外是一云在膝頭
骨節下三寸人長短大小當以病人手夫度
取灸之百壯第六上廉穴在三里下一夫亦
附脛骨外是灸之百壯第七下廉穴在上廉
下一夫一云附脛骨外是灸之百壯第八絶
骨穴在脚外踝上一夫亦云四寸是凡此諸
穴灸不必一頓灸盡壯數可日日報灸之三
日之中灸令盡壯數爲佳凡病一脚則灸一
脚病兩脚則灸兩脚凡脚弱病皆多兩脚又
一方云如覺脚惡便灸三里及絶骨各一處
兩脚惡者合四處灸之多少隨病輕重大要
雖輕不可减百壯不瘥速以次灸之多多益
佳一說灸絶骨最要人有患此脚弱不即治
及入腹腹腫大上氣於是乃須大法灸隨諸
輸及諸管關節腹背盡灸之并服八風散徃
徃得瘥者諸管輸節解法并在别卷中覺病
入腹若病人不堪痛不能盡作大灸但灸胷
心腹諸穴及兩脚諸穴亦有得好瘥者凡量
一夫之法覆手并舒四指對度四指上中節
上横過爲一夫夫有兩種有三指爲一夫者
此脚弱灸以四指爲一夫也亦依支法存舊
法梁丘犢鼻三里上廉下廉解谿太衝陽陵
泉絶骨崑崙陰陵泉三陰交足太陰伏溜然
谷涌泉承山束骨等凡一十八穴舊法多灸
百會風府五臟六腑輸募頃來灸者悉覺引
氣向上所以不取其法氣不上者可用之其
要病已成恐不救者悉須灸之其足十趾去
指奇一分兩足凡八穴曹氏名曰八衝極下
氣有效其足十趾端名曰氣端日灸三壯并
大神要其八衝可日灸七壯氣下即止病者
非深相委悉愼勿爲人灸之愼之愼之凡灸
八衝須小作艾炷
論服湯藥色目
風毒之氣入人體中脉有三品内外證候相
似但脉有異耳若脉浮大而緩宜服續命湯
兩劑應瘥若風盛宜作越婢湯加白术四兩
若脉浮大緊轉駃宜作竹瀝湯若病人脉微
而弱宜服風引湯此人脉多是因虚而得之
若大虚短氣力乏可其間作補湯隨病冷熱
而用之若未愈更服竹瀝湯若病人脉浮大
而緊駃此是三品之中最惡脉也或沉細而
駃者此脉正與浮大而緊者同是惡脉浮大
者病在外沉細者病在内治亦不異當消息
以意耳其形尚可而手脚未容至弱數日之
中氣上即便命終如此之脉徃徃有人得之
無一存者急服竹瀝湯日服一劑切要湯勢
常令相及勿令半日之中空無湯也此湯竹
汁多服之若不極熱輙停在胷心更爲人患
每服當使極熱若服竹瀝湯得下者必佳也
若已服三劑竹瀝湯病及脉勢未折而苦脹
滿可以大鼈甲湯下之湯勢盡而不得下可
以圓藥助湯令下下後更服竹瀝湯趣令脉
勢折氣息料理便停服三十二物八風散佳
凡初得病便摩野葛膏日再頑痺脚弱都愈
乃止若服竹瀝湯脉勢折如未病時氣力轉
勝脚故未能行體力充足然後漸微行步病
重者瘥後半年始能扶人行耳既覺脉及體
内瘥但當勤服八風散勿以脚未能行輕加
餘治餘治未必全得益更生諸惡失此諸治
也猥人邊亦勿行野葛膏有人聞竹瀝湯云
恐傷腰脚者即勿與治宜知此法此皆人無
受入性不可與醫故也不爲疑者說此之謂
也竹瀝湯有三首輕者服前方重者以次第
服後方此風毒乃相注易病人宜將空缺服
小金牙散以少許塗鼻孔耳門病困人及新
亡人喜易人强健人宜將服之亦以塗耳鼻
乃可臨近亡人及視疾者絳囊帶一方寸匕
男左女右臂上此散毒服宜從少爲始金牙
散方見别卷病人惟宜飲赤小豆飲冬服側
子金牙酒續命湯治風毒病初得似時行毒
病而脉浮緩終不變訣此不治或數日而死
或十日而死或得便不識人或發黄或發斑
或目赤或下部穿爛者此最急得之即先服
續命湯一劑須服葛根湯麻黄湯下之若故
不折更與續命湯兩三劑必瘥此病大急常
令湯勢相接不可使半日闕湯即便殺人續
命湯方見别卷


孫眞人備急千金要方卷之二十二










孫眞人備急千金要方卷之二十三切四
　　　　(宋朝奉郎守太常少卿充/祕閣校理林億等校正)
　風毒脚氣方
　　湯液第二(方裹腳方附)
第一竹瀝湯治兩脚痺弱或轉筋皮肉不仁
腹脹起如腫按之不陷心中惡不欲食或患
冷方
　　竹瀝(五/升)甘草秦芁
　　葛根黄芩麻黄
　　防己細辛桂心
　　乾薑(各一/兩)防風升麻(各一/兩半)
　　茯苓(三/兩)附子(二/枚)杏仁(五十/枚)
　右十五味㕮咀以水七升合竹瀝煑取三
　升分三服取汗(千金翼方無茯苓/杏仁有白术一兩)
第二大竹瀝湯治卒中風口噤不能言四肢
緩縱偏痺攣急風經五臟恍惚恚怒無常手
足不隨方
　　竹瀝(一斗/四升)獨活芍藥
　　防風茵芋甘草
　　白术葛根細辛
　　黄芩芎藭(各二/兩)桂心
　　防己人參石膏
　　麻黄(各一/兩)生薑茯苓(各三/兩)
　　烏頭(一/枚)
　右十九味㕮咀以竹瀝煑取四升分六服
　先未汗者取汗一狀相當即服
第三竹瀝湯治風毒入人五内短氣心下煩
熱手足煩疼四肢不舉皮肉不仁口噤不能
語方
　　竹瀝(一斗/九升)防風茯苓
　　秦芁(各三/兩)當歸黄芩(千金翼/作芍藥)
　　人參芎藭(千金翼/作防己)細辛
　　桂心甘草升麻(千金翼/作通草)
　　麻黄白术(各二/兩)附子(二/枚)
　　蜀椒(一/兩)葛根(五/兩)生薑(八/兩)
　右十八味㕮咀以竹瀝煑取四升分五服
　初得病即須摩膏日再痺定止(千金翼無/麻黄蜀椒)
　(生/薑)
麻黄湯治惡風毒氣脚弱無力頑痺四肢不
仁失音不能言毒氣衝心有人病者但一病
相當即服此第一服次服第二第三第四方
　　麻黄(一/兩)大棗(二十/枚)茯苓(三/兩)
　　杏仁(三十/枚)防風白术
　　當歸升麻芎藭
　　芍藥黄芩桂心
　　麥門冬甘草(各二/兩)
　右十四味㕮咀以水九升清酒二升合煑
　取二升半分四服日三夜一覆令小汗粉
　之莫令見風
第二服獨活湯方
　　獨活(四/兩)乾地黄(三/兩)生薑(五/兩)
　　葛根桂心甘草
　　芍藥麻黄(各二/兩)
　右八味㕮咀以水八升清酒二升合煎取
　二升半分四服日三夜一脚弱特忌食瓠
　子蕺菜犯之一世治不愈
第三服兼補厚朴湯并治諸氣咳嗽逆氣嘔
吐方
　　厚朴芎藭桂心
　　乾地黄芍藥當歸
　　人參(各二/兩)黄耆甘草(各三/兩)
　　吴茱萸(二升/半)夏(七/兩)生薑(一/斤)
　右十二味㕮咀以水二斗煑猪蹄一具取
　汁一斗二升去上肥内清酒三升合煑取
　三升分四服相去如人行二十里久
第四服風引獨活湯兼補方
　　獨活(四/兩)茯苓甘草(各三/兩)
　　升麻(一兩/半)人參桂心
　　防風芍藥當歸
　　黄耆乾薑附子(各二/兩)
　　大豆(二/升)
　右十三味㕮咀以水九升清酒三升合煑
　取三升半分四服相去如人行二十里久
　更進服
防風湯治脚痺并治毒氣上衝心胷嘔逆宿
癖積氣疝氣一病相當即服之方
　　防風麻黄芎藭
　　人參芍藥當歸
　　茯苓半夏甘草
　　橘皮(各一/兩)鼈甲生薑
　　桂心(各二/兩)杏仁(一兩/半)赤小豆(一/升)
　　貝子烏梅(各五/枚)大棗(二十/枚)
　　吴茱萸(五/合)犀角羚羊角(各半/兩)
　　薤白(十四/枚)
　右二十二味㕮咀以水一斗煑取三升分
　三服一日令盡一方用水一斗二升間食
　糜一方半夏三兩隨時用
獨活湯治脚痺方
　　獨活(四/兩)當歸防風
　　茯苓芍藥黄耆
　　葛根人參甘草(各二/兩)
　　大豆(二/升)附子(一/枚)乾薑(三/兩)
　右十二味㕮咀以水一斗清酒二升合煑
　取三升分三服
越婢湯治風痹脚弱方
　　麻黄(六/兩)石膏(半/升)白术(四/兩)
　　大附子(一/枚)生薑(三/兩)甘草(二/兩)
　　大棗(十五/枚)
　右七味㕮咀以水七升先煑麻黄再沸掠
　去沫入諸藥煑取三升分三服覆取汗(胡/合)
　(方只五味若惡風者加附子/一枚多淡水者加白术四兩)
治脚弱神驗方
　　防己蜀椒細辛
　　桂心麻黄石膏
　　獨活防風黄芩
　　茵芋葛根芎藭
　　芍藥甘草(各一/兩)生薑
　　茯苓(各三/兩)烏頭(二/枚)
　右十七味㕮咀以竹瀝一斗煑取四升分
　六服令一日一夜服盡其間可常作赤小
　豆飲有人脚弱先服常用竹瀝湯四劑未
　覺增損作此方後覺得力又云脉沉細駃
　風在内者作此湯也
風引湯治兩脚疼痺腫或不仁拘急不得行
方
　　麻黄石膏獨活
　　茯苓(各二/兩)吴茱萸附子
　　秦芁細辛桂心
　　人參防風芎藭
　　防己甘草(各一/兩)乾薑(一兩/半)
　　白术(三/兩)杏仁(六十/枚)
　右十七味㕮咀以水一斗六升煑取三升
　分三服取汗
大鼈甲湯治脚弱風毒攣痺氣上及傷寒惡
風温毒山水瘴氣熱毒四肢痺弱方
　　鼈甲(二/兩)防風麻黄
　　白术石膏知母
　　升麻茯苓橘皮
　　芎藭杏仁人參
　　半夏當歸芍藥
　　萎蕤甘草麥門冬(各一/兩)
　　羚羊角(六/銖)大黄(一兩/半)犀角
　　青木香雄黄(各半/兩)大棗(十/枚)
　　貝齒烏頭(各七/枚)生薑(三/兩)
　　薤白(十四/枚)麝香(三/銖)赤小豆(三/合)
　　吴茱萸(五/合)
　右三十一味㕮咀以水二斗煑取四升分
　六服相去十里久得下止一方用大黄半
　兩畏下可止用六銖一方用羚羊角半兩
　毒盛可用十八銖(胡洽有山茱萸半升爲/三十二味千金翼無知)
　　(母升麻橘皮芎藭/人參當歸萎蕤)
小鼈甲湯治身體虚脹如微腫胷心痞滿有
氣壯熱小腹厚重兩脚弱方
　　鼈甲黄芩升麻
　　麻黄羚羊角桂心
　　杏仁(各三/兩)前胡(四/兩)烏梅(二十/枚)
　　薤白(三十/枚)
　右十味㕮咀以水一斗煑取二升七合分
　三服此常用若體强壯欲須利者加大黄
　二兩
風緩湯治脚弱舉體痺不仁熱毒氣入臟胷
中滿塞不通食即嘔吐方
　　半夏(一/升)大棗烏梅(二十/枚)
　　桂心鼈甲升麻
　　橘皮枳實甘草
　　吴茱萸大黄(各一/兩)生薑
　　石膏(各六/兩)貝齒(七/枚)獨活
　　麻黄犀角(各三兩一方/用羚羊角)
　右十七味㕮咀以水一斗四升煑取四升
　分五服日三夜二不瘥至三劑必瘥
治脚氣初發從足起至膝脛骨腫疼者方
　　取婢麻葉切擣蒸薄裹之日二三易即
　　消婢麻子似牛婢蟲故名婢麻也若冬
　　月無婢麻取蒴藋根擣碎和酒糟三分
　　根一分合蒸熱及熱封裹腫上如前法
　　日二即消亦治不仁頑痺(此方非湯不/當見此然以)
　　前後三方俱出蘇長史更不分出
若腫已入䏶至小腹脹小便瀝少者方
　　取烏特牛尿一升二服日二取消乃止
　　(千金翼云羸瘦人二分尿一/分牛乳合煑乳浮結乃服之)
若腫已消仍有此候者急服此湯方(蘇長史/方神驗)
　　麻黄射干人參
　　茯苓防己前胡
　　枳實(各二/兩)半夏犀角
　　羚羊角青木香橘皮
　　杏仁升麻(各一/兩)生薑(五/兩)
　　獨活(三/兩)吴茱萸(一/升)
　右十七味㕮咀以水一斗二升煑取四升
　分五服相去二十里久中間進少粥以助
　胃氣此湯兩日服一劑取病氣退乃止以
　意消息之若熱盛喘煩者加石膏六兩生
　麥門冬一升去吴茱萸若心下堅加鼈甲
　一兩
夫脚氣之疾先起嶺南稍來江東得之無漸
或微覺疼痺或兩脛腫滿或行起澀弱或上
入腹不仁或時冷熱小便祕澀喘息氣衝喉
氣急欲死食嘔不下氣上逆者皆其候也若
覺此證先與
犀角旋復花湯方
　　犀角旋復花(各二/兩)橘皮
　　茯苓生薑(各三/兩)大棗(七/枚)
　　香豉(一/升)紫蘇莖葉(一/握)
　右八味㕮咀以水八升煑取二升七合分
　三服相去十里久服之以氣下小便利爲
　度(崔氏云小犀角湯如其/不下服後大犀角湯)
大犀角湯療脚氣毒衝心變成水身體遍腫
悶絶欲死方
　　犀角旋復花白术
　　桂心防己黄芩
　　生薑橘皮茯苓(各二/兩)
　　香豉(一/升)桑白皮前胡(各四/兩)
　　大棗(十/枚)紫蘇莖葉(一/握)
　右十四味㕮咀以水九升煑取二升七合
　分三服相去十里久取下氣爲度若得氣
　下小便利脚腫即消能食若服湯竟不下
　氣急不定仍服後犀角麻黄湯(崔氏又以/白前代白)
　(术無防己黄芩桑/白皮名旋復花湯)
犀角麻黄湯方
　　犀角麻黄防風
　　獨活(崔氏用/茯苓)防己芎藭
　　白术當歸黄芩
　　羚羊角(崔氏用附/子各二兩)石膏(四/兩)
　　生薑甘草杏仁(崔氏用/細辛)
　　桂心(各三/兩)
　右十五味㕮咀以水二斗煑麻黄去沫取
　汁八升下藥煎取三升分三服相去十里
　久服訖覆取汗若不瘥五日後更一劑取
　汗同前
茱萸湯治脚氣入腹困悶欲死腹脹方(蘇長/史方)
　　吴茱萸(六/升)木瓜(兩顆/切)
　右二味以水一斗三升煑取三升分三服
　相去如人行十里久進一服或吐或汗或
　利或大熱悶即瘥(此起死/回生方)
小風引湯治中風腰脚疼痛弱者方(胡洽名/大風引)
(湯)
　　獨活茯苓人參(各三/兩)
　　防風當歸甘草
　　乾薑(胡洽作/桂心)石斛(各二兩胡/洽作黄耆)
　　附子(一/枚)大豆(二/升)
　右十味㕮咀以水九升酒三升煑取三升
　分四服服别相去如人行十里久(胡洽云/南方治)
　(脚弱與此别用升麻一兩半夏芍藥各二/兩合十三味本只有十味减當歸石斛名)
　(小風引湯删繁方無石斛以療肉極/寒肌肉變舌萎名曰惡風腰痛脚弱)
四物附子湯治風濕相薄骨節煩疼四肢拘
急不可屈伸近之則痛白汗出而短氣小便
不利惡風不欲去衣或頭面手足時時浮腫
方
　　附子(二/枚)桂心(四/兩)白术(三/兩)
　　甘草(二/兩)
　右四味㕮咀以水六升煑取三升分三服
　微汗愈大汗煩者一服五合體腫者加防
　己四兩悸氣小便不利加茯苓三兩既有
　附子今加生薑三兩
治脚弱風毒實及嶺南瘴氣面腫乍寒乍熱
似瘧狀脚腫氣上心悶咳嗽癰緩頑痺方
　　麻人升麻麻黄
　　射干菖蒲芒消
　　甘草大黄(各半/兩)豉(三/合)
　右九味㕮咀以水六升煑取二升半内芒
　消又煎三沸分三服微利一二行解毒熱
有腫滓薄之凡覺氣滿輒服一劑佳
道人深師增損腎瀝湯治風虚勞損挾毒脚
弱疼痺或不隨下焦虚冷胷中微有客熱心
虚驚悸不得眠食少失氣味日夜數過心煩
迫不得卧小便不利又時復下湘東王至江
州王在嶺南病悉如此極困篤余作此湯令
服即得力病似此者服無不瘥隨宜增損之
方
　　黄耆甘草芍藥
　　麥門冬人參肉蓯蓉
　　乾地黄赤石脂茯神
　　地骨白皮當歸遠志
　　磁石枳實防風
　　龍骨(各一/兩)桂心芎藭(各二/兩)
　　生薑(四/兩)五味子(三/合)半夏(一/升)
　　大棗(三十/枚)白羊腎(一/具)
　右二十三味㕮咀以水二斗煑羊腎取汁
　一斗二升内諸藥煑取四升分爲五服不
　利下者除龍骨赤石脂小便澁以赤茯苓
　代茯神加白术三兩多熱加黄芩一兩遺
　溺加桑螵蛸二十枚(胡洽方無黄耆蓯蓉/赤石脂地骨皮磁石)
　(枳實防風龍骨半夏/有黄芩爲十五味)
石膏湯治脚氣風毒熱氣上衝頭面面赤矜
急鼻塞去來無時令人昏憒心胷恍惚或苦
驚悸身體戰掉手足緩縱或酸痺頭目眩重
眼反鼻辛熱氣出口中或患味甜諸惡不可
名狀者方
　　石膏龍膽升麻
　　芍藥貝齒甘草
　　鱉甲黄芩羚羊角(各一/兩)
　　橘皮當歸(各二/兩)
　右十一味㕮咀以水八升煑取三升分爲
　三服
半夏湯治脚氣上入腹腹急上衝胷氣急欲
絶方
　　半夏(一/升)桂心(八/兩)乾薑(五/兩)
　　甘草人參細辛
　　附子(各二/兩)蜀椒(二/合)
　右八味㕮咀以水一斗煑取三升分三服
　初稍稍進恐氣衝上格塞不得下小小服
　通人氣耳
烏頭湯治風冷脚痺疼痛攣弱不可屈伸方
　　烏頭細辛蜀椒(各一/兩)
　　甘草秦芁附子
　　桂心芍藥(各二/兩)乾薑
　　茯苓防風當歸(各三/兩)
　　獨活(四/兩)大棗(二十/枚)
　右十四味㕮咀以水一斗二升煑取四升
　分五服若熱毒多服益佳
迮毒湯治脚弱風熱上入心腹煩悶欲絶方
　　半夏生薑(各四/兩)黄耆
　　甘草當歸人參
　　厚朴獨活橘皮(各一/兩)
　　枳實麻黄乾地黄
　　芍藥(各二/兩)桂心(三/兩)貝子(七/枚)
　　大棗(二十/枚)
　右十六味㕮咀以水一斗二升煑取三升
　六合分四服日三夜一
風緩湯治脚弱體痹不仁毒氣上入藏胷中
滿塞不通食輙吐失味方
　　獨活甘草石膏(各三/兩)
　　羚羊角犀角(各半/兩)麻黄
　　防風當歸升麻
　　橘皮吴茱萸桂心
　　半夏鼈甲(各二/兩)枳實(一/兩)
　　生薑(六/兩)大棗(二十/枚)貝齒(七/枚)
　　烏頭(二兩一作/烏梅七枚)
　右十九味㕮咀以水一斗四升煑取四升
　一服一升若有少虚熱者加乾地黄二兩
紫蘇子湯治脚弱上氣昔宋湘東王在南州
患脚氣困篤服此湯大得力方
　　紫蘇子半夏(各一/升)前胡
　　厚朴甘草當歸(各一/兩)
　　橘皮(三/兩)大棗(二十/枚)生薑(一/斤)
　　桂心(四/兩)
　右十味㕮咀以水一斗三升煑取三升半
　分爲五服日三夜二
附子湯治濕痺緩風身體疼痛如欲折肉如
錐刺刀割方
　　附子(三/枚)芍藥桂心
　　甘草茯苓人參(各三/兩)
　　白术(四/兩)
　右七味㕮咀以水八升煑取三升分三服
防風湯治肢體虚風微痙發熱肢節不隨恍
惚狂言來去無時不自覺悟南方支法存所
用多得力温和不損人爲勝於續命越婢風
引等湯羅廣州一門南州士人常用亦治脚
弱甚良方
　　防風麻黄秦芁
　　獨活生薑半夏(各二/兩)
　　當歸遠志甘草
　　防己人參黄芩
　　升麻芍藥(各一/兩)石膏(半/兩)
　　麝香(六/銖)一方用白术(一/兩)
　右十六味㕮咀以水一斗三升煑取四升
　一服一升初服厚覆取微汗亦當兩三行
　下其間相去如人行十里久更服有熱加
　大黄二兩先有冷心痛疾者倍用當歸加
　桂心三兩不用大黄
甘草湯治脚弱舉身洪腫胃反食穀吐逆胷
中氣結不安而寒熱下痢不止小便難服此
湯即益亦服女麴散利小便腫消服大散摩
膏有驗方
　　甘草人參(各一/兩)半夏(一/升)
　　桂心蜀椒(各三/兩)小麥(八/合)
　　大棗(二十/枚)生薑(八/兩)吴茱萸(二/升)
　右九味㕮咀以水一斗三升煑小麥取一
　斗去小麥内諸藥煑取三升分爲六服(女/麴)
　(散見/别卷)
恒山甘草湯若寒熱日再三發可服此方
　　恒山(三/兩)甘草(一兩/半)
　右二味㕮咀以水四升煑取一升半分三
　服相去五里久一服
丹參牛膝煑散治脚痹弱氣滿身微腫方
　　丹參牛膝桑白皮
　　杏仁升麻猪苓
　　茯苓(各四/兩)犀角黄芩
　　橘皮防己白前
　　澤瀉桂心秦芁(各三/兩)
　　李根白皮生薑(各二/兩)大麻仁(一/升)
　右十八味擣粗篩以水一升半内散方寸
　七煑取七合輕絹濾去滓頓服日再夏月
　熱不得服圓散此煑散頃年常用大驗
治腰髂不隨兩脚攣腫方
　　蜀椒四升以水四斗煑取二斗半甆盛
　　下著火暖之懸板爲橋去湯二寸許以
　　脚踏板拄脚坐以綿絮密塞勿令泄氣
　　若疲即出入被以粉摩之一食久更入
　　甆常令瓮下火不絶勿使湯冷如此消
　　息不過七日得伸展并腫亦消


孫眞人備急千金要方卷之二十三

















孫眞人備急千金要方卷之二十四切五
　　　　(宋朝奉郎守太常少卿充/祕閣校理林億等校正)
　風毒脚氣方
　　諸散第三方
例曰大法春秋宜服散
八風散治風虚面青黑土色不見日月光脚
氣痺弱準經面青黑主腎不見日月光主肝
宜補腎治肝方
　　菊花(三/兩)石斛天雄(各一/兩半)
　　人參附子甘草(各一兩/六銖)
　　鍾乳薯蕷續斷
　　黄耆澤瀉麥門冬
　　遠志細辛龍膽
　　秦芁石韋菟絲子
　　牛膝菖蒲杜仲
　　茯苓乾地黄栢子仁
　　蛇牀子防風白术
　　乾薑萆薢山茱萸(各一/兩)
　　五味子烏頭(各半/兩)蓯蓉(二/兩)
　右三十三味治下篩酒服方寸七日三不
　效加至二七
大八風散治諸緩風濕痺脚弱方
　　巴戟天黄耆桂心
　　細辛天雄萆薢
　　蓯蓉牡荆子薯蕷
　　菊花萎蕤山茱萸
　　秦芁黄芩石斛
　　白术礜石(一作/礬石)厚朴
　　龍膽人參蜀椒(各半/兩)
　　附子五味子(各十/八銖)菖蒲
　　茯苓牛膝(千金翼/作乾薑)烏喙
　　遠志(各一/兩)桔梗(三十/銖)芎藭
　　白歛芍藥(各六/銖)
　右三十二味治下篩酒服半寸七日三未
　驗稍增令微覺(胡洽無/桔梗)
内補石斛秦芁散治風虚脚弱手足拘攣疼
痺不能行脚趺腫上膝小腹堅如繩約氣息
常如憂恚不能食飲者皆由五勞七傷腎氣
不足受風濕故也此方悉主之
　　石斛附子天雄
　　桂心獨活天門冬(各一/兩)
　　秦芁烏頭人參
　　乾薑當歸防風
　　杜仲(各三/十銖)山茱萸莽草
　　桔梗細辛麻黄
　　前胡五味子(各十/八銖)蜀椒
　　白芷白术(各半/兩)
　右二十三味治下篩酒服方寸七日再服
　不知稍增至二七虚人三建皆炮實人亦
　可生用風氣者本因腎虚既得病後毒氣
　外滿則灸洩其氣内滿則藥馳之當其救
　急理必如此至於風消退四體虚弱餘毒
　未除不可便止宜服此散推陳致新極爲
　良妙此既人情可解無可疑焉
秦芁散治風無久新卒得不知人四肢不仁
一身盡痛偏枯不隨不能屈伸洒洒寒熱頭
目眩倒或口面喎僻方
　　秦芁乾薑桔梗
　　附子(各一/兩)天雄當歸
　　天門冬人參白术
　　蜀椒(各十/銖)烏頭細辛(各十/八銖)
　　甘草白芷山茱萸
　　麻黄前胡防風
　　五味子(各半/兩)
　右十九味治下篩酒服方寸匕日三若老
　人少服之(胡洽無天門冬前胡有莽草桂/心防己萆薢白歛黄耆爲二十)
　(三/味)
單服松脂治一切風及大風脚弱風痺方熏
陸法亦同
　　松脂三十斤以椶皮袋盛繫頭鐺底布
　　竹木置袋於上以石三五顆壓之下水
　　於鐺中令滿煑之膏浮出得盡以後量
　　更二十沸接置於冷水中易袋洗鍋更
　　煑如此九遍藥成擣篩爲散以粗羅下
　　之用酒服一方寸七日二初和藥以冷
　　酒藥入腹後飲熱酒行藥以知爲度如
　　覺熱即减不减令人大小便秘澀若澀
　　宜食葱羹仍自不通宜服生地黄汁微
　　取泄痢除忌大麻子以外無所禁若欲
　　斷米加茯苓與松脂等分蜜和爲圓但
　　食淡麫餺飥日兩度食一食一小椀勿
　　多食也作餺飥法硬和麫熱挼煑五十
　　沸漉出冷水淘更置湯中煑十餘沸然
　　後漉出食之服松脂三十日後即覺有
　　驗兩脚似有水流下是效如恐秘澀和
　　一斤松脂茯苓與棗栗許大酥即不澀
　　服經一百日後脚氣當愈仙經曰服松
　　脂一年增壽一年服二年增壽二年及
　　服之十年則增壽十年
淮南八公石斛萬病散治風濕疼腰脚不隨
方
　　防風茯苓菊花
　　細辛蜀椒乾薑
　　雲母蓯蓉人參
　　乾地黄附子石斛
　　杜仲遠志菟絲子
　　天雄萆薢桂心
　　牛膝蛇牀子白术
　　薯蕷巴戟菖蒲
　　續斷山茱萸(各一/兩)五味子(半/兩)
　右二十七味治下篩酒服方寸七日再
茱萸散治冷風脚跛偏枯半身不隨晝夜呻
吟醫所不治
　　吴茱萸乾薑白歛
　　牡荆(千金翼/作牡桂)附子天雄
　　狗脊乾漆薯蕷
　　秦芁防風(各半/兩)
　右十一味治下篩先食服方寸七日三藥
　入肌膚中淫淫然三日知一月瘥
　　酒醴第四(例/方)
例曰凡合酒皆薄切藥以絹袋盛藥内酒中
密封頭春夏四五日秋冬七八日皆以味足
爲度去滓服酒盡後其滓搗酒服方寸七日
三大法冬宜服酒至立春宜停
石斛酒治風虚氣滿脚疼痺攣弱不能行方
　　石斛丹參五加皮(各五/兩)
　　側子秦芁杜仲
　　山茱萸牛膝(各四)桂心
　　乾薑羗活芎藭
　　橘皮黄耆白前
　　蜀椒茵芋當歸(各三/兩)
　　薏苡仁(一/升)防風(二/兩)　　鍾乳(八兩擣/碎别絹)
　　(袋盛繫大/藥袋内)
　右二十一味㕮咀以清酒四斗漬三日初
　服三合日再稍稍加以知爲度
烏麻酒方
　　烏麻五升微熬擣碎以酒一斗漬一宿
　　隨所能飲之盡更作甚良
鍾乳酒治風虚勞損脚疼冷痺羸瘦攣弱不
能行方
　　鍾乳(八/兩)丹參(六/兩)石斛
　　杜仲天門冬(各五/兩)牛膝
　　防風黄耆芎藭
　　當歸(各四/兩)附子桂心
　　秦芁乾薑(各三/兩)山茱萸
　　薏苡仁(各一/升)
　右十六味㕮咀以清酒三斗漬之三日初
　服三合日再後稍加之以知爲度
枸杞菖蒲酒治緩急風四肢不隨行步不正
口急及四體不得屈伸方
　　菖蒲(五/斤)枸杞根(一百/斤)
　右二味細剉以水四石煑取一石六斗去
　滓釀二斛米酒熟稍稍飲之
虎骨酒治骨髓疼痛風經五臟方
　　虎骨一具炭火炙令黄色槌刮取碎擣
　　研得數日清酒六升浸五宿隨性多少
　　稍飲之易云虎嘯風生龍吟雲起此亦
　　有情與無情相感治風之效故亦無疑
蓼酒治胃管冷不能飲食耳目不聦明四肢
有氣冬卧脚冷服此酒十日後目既精明體
又充壯方
　　八月三日取蓼曝燥把之如五升大六
　　十把水六石煑取一石去滓以釀酒如
　　常法隨多少飲之已用訖效甚速
小黄耆酒大治風虚痰癖四肢偏枯兩脚弱
手不能上頭或小腹縮痛脇下攣急心下有
伏水脇下有積飲夜喜夢悲愁不樂恍惚善
忘此由風虚五臟受邪所致或久坐腰痛耳
聾卒起眼眩頭重或舉體流腫疼痺飲食惡
冷濇濇惡寒胷中痰滿心下寒疝藥皆主之
及婦人産後餘疾風虚積冷不除者方
　　黄耆附子蜀椒
　　防風牛膝細辛
　　桂心獨活白术
　　芎藭甘草(各三/兩)秦芁
　　烏頭(集驗用薯/蕷三兩)大黄
　　葛根乾薑山茱萸(各二/兩)
　　當歸二兩半
　右十八味㕮咀少壯人無所熬練虚老人
　微熬之以絹袋中盛清酒二斗漬之春夏
　五日秋冬七日可先食服一合不知可至
　四五合日三服此藥攻痺甚佳亦不令人
　吐悶小熱宜冷飲食大虚加蓯蓉二兩下
　利加女萎三兩多忘加石斛菖蒲紫石各
　二兩心下多水者加茯苓人參各二兩薯
　蕷三兩酒盡可更以酒二斗重漬滓服之
　不爾可曝滓搗下酒服方寸七不知稍增
　之服一劑得力令人耐寒冷補虚治諸風
　冷神良
黄耆酒治風虚脚疼痿弱氣悶不自收攝兼
補方
　　黄耆烏頭附子
　　乾薑秦芁蜀椒
　　芎藭獨活白术
　　牛膝蓯蓉細辛
　　甘草(各三/兩)葛根當歸
　　菖蒲(各二/兩半)山茱萸桂心
　　鍾乳栢子仁天雄
　　石斛防風(各二/兩)大黄
　　石南(各一/兩)
　右二十五味㕮咀無所熬練清酒三斗漬
　之先食服一合不知可至五合日三以攻
　痺爲佳大虚加蓯蓉下痢加女萎多忘加
　菖蒲各三兩(胡洽有澤瀉三兩茯苓二兩/人參茵芋半夏栝蔞芍藥各)
　(一兩無秦艽芎藭牛膝蓯蓉甘草葛根當/歸菖蒲鍾乳大黄爲二十二味名大黄耆)
　(湯)
茵芋酒治大風頭眩重目瞀無所見或仆地
氣絶半日乃蘇口喎噤不開半身偏死拘急
痺痛不能動摇歷節腫痛骨中酸疼手不得
上頭足不得屈伸不能躡履行欲傾跛皮中
動淫淫如有蟲啄軫癢搔之生瘡甚者狂走
有此諸病藥皆主之方
　　茵芋烏頭石南
　　防風蜀椒女萎
　　附子細辛獨活
　　卷栢桂心天雄
　　秦芁防己(各一/兩)躑躅(二/兩)
　右十五味㕮咀少壯人無所熬練虚老人
　薄熬之清酒二斗漬之冬七日夏三日春
　秋五日初服一合不知加至二合寧從少
　起日再以微痺爲度(胡洽無蜀椒獨活/卷柏爲十二味)
大金牙酒治瘴癘毒氣中人風冷濕痹口喎
面戾半身不遂手足拘攣歷節腫痛甚者小
腹不仁名曰脚氣無所不治方
　　金牙(一/斤)側子附子
　　天雄人參蓯蓉
　　茯苓當歸防風
　　黄耆薯蕷細辛
　　桂心萆薢萎蕤
　　白芷桔梗黄芩
　　遠志牡荆子芎藭
　　地骨皮五加皮杜仲
　　厚朴枳實白术
　　牛膝丹參(各三/兩)獨活(半/斤)
　　茵芋石南狗脊(各二/兩)
　　磁石(十/兩)薏苡仁麥門冬(各一/升)
　　生石斛(八/兩)蒴藋(四/兩)生地黄(切二/升)
　右三十九味㕮咀以酒八斗漬七日温服
　一合日四五夜一石藥細研别絹袋盛共
　藥同漬藥力和善主治極多凡是風虚四
　體小覺有風痾者皆須將服之無所不治
　也服者一依方修合不得輒信人大言浪
　有加减
鍾乳酒治虚損通順血脉極補下氣方
　　鍾乳石斛蓯蓉(各五/兩)
　　附子甘菊(各二/兩)
　右五味㕮咀以清酒三斗漬服二合日再
　稍增至一升
秦芁酒治四肢風手臂不收髀脚疼弱或有
拘急攣縮屈指偏枯痿躄痟小不仁頑痺者
悉主之方
　　秦芁天門冬五加皮
　　牛膝附子桂心(各三/兩)
　　巴戟天杜仲石南
　　細辛(各二/兩)獨活(一/兩)薏苡仁(一/兩)
　右十二味㕮咀以酒二斗漬之得氣味可
　服三合漸加至五六合日三夜一
术膏酒治脚弱風虚五勞七傷萬病皆主之
方
　　生白术净洗一石五斗(擣取汁三/斗煎取半)
　　濕荆二十五束束别三尺圍各長二尺
　　五寸徑頭二寸(燒取瀝三/斗煎取半)
　　青竹三十束束别三尺圍各長二尺五
　　寸徑一寸(燒取瀝三/斗煎取半)
　　生地黄根五大斗粗大者(擣取汁三/斗煎取半)
　　生五加根(三十六斤净洗訖剉於大釜/内以水四石煎之去滓澄清)
　　(取汁七斗以銅器中盛大釜内水上煎/之取汁三斗五升其煎諸藥法一準五)
　　(加/例)
　右件白术等五種藥總計得汁九斗五升
　好糯米一石五斗上小麥麴八斤曝乾爲
　末以藥汁六斗浸麴五日待麴起第一投
　净淘米七斗令得三十遍下米置净席上
　以生布拭之勿令不净然後炊之下饙以
　餘藥汁浸饙調强弱更蒸之待饙上痂生
　然後下於席上調强弱冷熱如常釀酒法
　醖之瓮中密蓋頭三日後第二投更淘米
　四斗一如前法投之三日後即加藥如左
　　桂心甘草白芷
　　細辛防風當歸
　　麻黄芎藭(各六/兩)附子(五/兩)
　　牛膝(九/兩)乾薑五加皮(各一/斤)
　右十二味㕮咀訖第三投以米四斗净淘
　如前法還以餘汁澆饙重蒸待上痂生下
　置席上調冷熱如常釀法和上件藥投之
　三日外然後嘗甘苦得中訖密封頭二七
　日乃壓取清酒一服四合日再服細細加
　以知爲度温酒不得過熱愼生冷酢滑猪
　鯉魚蒜牛肉等
松葉酒主脚弱十二風痺不能行服更生散
數劑及衆治不得力服此一劑便能遠行不
過兩劑方
　　松葉六十斤㕮咀以水四石煑取四斗
　　九升以釀五斗米如常法别煑松葉汁
　　以漬米并饙飯泥釀封頭七日發澄飲
　　之取醉得此力者甚衆神妙
治脚氣方
　　好豉三斗蒸一石米下曝乾如是三上
　　以酒五斗漬七日去滓飲惟醉爲佳酒
　　盡更以二斗半漬之飲之如初
側子酒治風濕痺不仁脚弱不能行方
　　側子牛膝丹參
　　山茱萸蒴藋根杜仲
　　石斛(各四/兩)防風乾薑
　　蜀椒細辛獨活
　　秦芁桂心芎藭
　　當歸白术茵芋(各三/兩)
　　五加皮(五/兩)薏苡仁(一/升)
　右二十味㕮咀絹袋盛清酒四斗漬六宿
　初服三合稍加以知爲度患目昏頭眩者
　彌精
　　　膏第五(例/方)
例曰凡作膏常以破除日無令喪孝污穢産
婦下賤人雞犬禽獸見之病在外火灸摩之
在内温酒服如棗核許
神明白膏治百病中風惡氣及頭面諸病青
盲風目爛眥管瞖耳聾鼻塞齲齒齒根挺痛
及癰痔瘡癬疥等方
　　吴茱萸蜀椒芎藭
　　白术前胡(崔氏作/白前)白芷(各一/升)
　　附子(三十/枚)桂心當歸
　　細辛(各二/兩)
　右十味㕮咀淳苦酒於銅器中淹浸諸藥
　一宿以成煎猪膏十斤炭火上煎三沸三
　上三下白芷色黄爲候病在腹内温酒服
　如彈丸一枚日三目痛取如黍米内兩眥
　中以目向風無風可以扇扇之諸瘡痔齲
　齒耳鼻百病主之皆以膏傅病在皮膚炙
　手摩病上日三(脂後九味/無桂心)
衛侯青膏治百病久風頭眩鼻塞清涕淚出
霍亂吐逆傷寒咽痛脊背頭項强偏枯拘攣
或緩或急或心腹久寒積聚疼痛欬逆上氣
徃來寒熱鼠漏瘰癧歷節疼腫關節盡痛男
子七傷臚脹腹滿羸瘦不能飲食婦人生産
餘疾諸病瘑疥惡瘡癰腫陰蝕黄疸發背馬
鞍牛領瘡腫方
　　當歸栝蔞根乾地黄
　　甘草蜀椒(各六/兩)半夏(七/合)
　　桂心芎藭細辛
　　附子(各四/兩)黄芩桔梗
　　天雄藜蘆皂莢(各一/兩半)
　　厚朴烏頭莽草
　　乾薑人參黄連
　　寄生續斷戎鹽(各三/兩)
　　黄野葛(二/分)生竹茹(六/升)巴豆(二十/枚)
　　石南杏仁(各一/兩)猪脂(三/斗)
　　苦酒(一斗/六升)
　右三十一味㕮咀諸藥以苦酒漬一宿以
　猪脂微火上煎之三下三上膏成病在内
　以酒服如半棗在外摩之日三
神明青膏治鼻中干灌之并摩服方
　　蜀椒(五/合)皂莢黄芩
　　石南黄連雄黄
　　桂心藜蘆(各三/銖)白术
　　芎藭大黄澤瀉(各七/銖)
　　烏頭莽草續斷
　　人參(各五/銖半)夏當歸(各十/二銖)
　　乾地黄(十一/銖)萎蕤細辛(各十/銖)
　　附子桔梗(各二/銖)乾薑(六/銖)
　　戎鹽(杏子大/一枚)
　右二十五味㕮咀以苦酒一斗漬之羊髓
　一斤爲東南三隅竈内諸藥炊以葦薪作
　三聚新好土藥沸即下置土聚上三沸三
　下訖藥成以新布絞去滓病在外火炙摩
　之在内温酒服如棗核日三後稍益以知
　爲度
太傅白膏治百病傷寒咽喉不利頭項强痛
腰脊兩脚疼有風痺濕腫難屈伸不能行步
若風頭眩鼻塞有附息肉生瘡身體隱軫風
搔鼠漏瘰癧諸疽惡瘡馬鞍牛領腫瘡及久
寒結堅在心腹痛胷痺煩滿不得眠飲食欬
逆上氣徃來寒熱婦人産後餘疾耳目鼻口
諸疾悉主之亦曰太一神效膏方
　　蜀椒(一/升)升麻(切一/升)附子(三/兩)
　　巴豆芎藭(各三/十銖)杏仁(五/合)
　　狸骨細辛(各一/兩半)白芷(半/兩)
　　甘草(二/兩)白术(六/兩)一方用當歸三兩
　右十二味㕮咀苦酒淹漬一宿以猪脂四
　斤微火煎之先削附子一枚以繩繫著膏
　中候色黄膏成去滓傷寒心腹積聚諸風
　腫疾頸項腰脊强偏枯不仁皆摩之日一
　癰腫惡瘡鼠瘻瘰癧炙手摩之耳聾取如
　大豆灌之目痛淚出縹白瞖如珠當瞳子
　視無所見取如穄米傅白上令其人自以
　手掩之須臾即愈便以水洗視如平復且
　勿當風三十日後乃可行鼻中痛取如大
　豆内鼻中并以摩之齲齒痛以綿裹如大
　豆著痛齒上咋之中風面目鼻口喎僻以
　摩之若晨夜行辟霜霧眉睫落數數以鐵
　漿洗用膏摩之
曲魚膏治風濕疼痺四肢嚲弱偏跛不仁并
癰腫惡瘡方
　　大黄黄芩莽草
　　巴豆野葛牡丹
　　躑躅芫花蜀椒
　　皂莢藜蘆附子(各一/兩)
　右十二味㕮咀以苦酒漬藥一宿以成煎
　猪膏三斤微火煎三沸一下别内白芷一
　片三上三下白芷色黄藥成去滓微火炙
　手摩病上日三
野葛膏治惡風毒腫疼痺不仁瘰癧惡瘡癰
疽腫脛脚弱偏枯百病方
　　野葛犀角蛇銜
　　莽草(外臺作/茵芋)烏頭桔梗
　　升麻防風蜀椒
　　乾薑鼈甲雄黄
　　巴豆(各一/兩)丹參(三/兩)躑躅花(一/升)
　右十五味㕮咀以苦酒四升漬之一宿以
　成煎猪膏五斤微火煎三上三下藥色小
　黄去滓以摩病上此方不可施之猥人愼
　之(胡洽無丹參躑躅有細辛又蘇恭以白/芷防己吴茱萸附子當歸代巴豆雄黄)
　　(蛇銜防/風鼈甲)
蒼梧道士陳元膏治一切風濕骨肉疼痺方
　　當歸細辛芎藭(各一/兩)
　　桂心(五/寸)天雄(三十/枚)生地黄(三/斤)
　　白芷(一兩/半)丹砂(二/兩)乾薑(十/累)
　　烏頭(三/兩)松脂(八/兩)猪肪(十/斤)
　右十二味㕮咀以地黄汁漬藥一宿煎猪
　肪去滓内藥煎十五沸去滓内丹砂末熟
　攪用火炙手摩病上日千徧瘥(胡洽有人/參防風各)
　(三兩附子三十枚雄黄二兩爲十五味肘/後千金翼有附子二十二銖雄黄二兩半)
　(大酢三升爲十五味/崔氏與千金翼同)
裴公八毒膏治卒中風毒腹中絞刺痛飛尸
入臟及魘寐不寤尸厥奄忽不知人宿食不
消温酒服如棗核大得下止若毒氣甚咽喉
閉塞不能咽者折齒内葱葉口中以膏灌葱
葉中令下病腫者向火摩腫上若歲中多温
欲省病及行霧露中酒服之内鼻中亦得方
　　蜀椒當歸雄黄
　　丹砂(各二/兩)烏頭巴豆(各一/升)
　　薤白(一/斤)莽草(四/兩)
　右八味㕮咀苦酒三升漬一宿用猪脂五
　斤東向竈葦薪火煎之五上五下候薤白
　黄色絞去滓研雄黄丹砂如粉内之攪至
　凝乃止膏成盛不津器中諸蜈蚣蛇蜂等
　毒者以膏置瘡上病在外悉傅之摩之以
　破除日合一方用礜石一兩蜈蚣二枚是
　名八毒膏(肘後不用巴豆/莽草名五毒膏)


孫眞人備急千金要方卷之二十四










孫眞人備急千金要方卷之二十五切六
　　　　(宋朝奉郎守太常少卿充/祕閣校理林億等校正)
　治諸風方
　　　論雜風狀第一
岐伯曰中風大法有四一曰偏枯二曰風痱
三曰風懿四曰風痺夫諸急卒病多是風初
得輕微人所不悟宜速與續命湯依輸穴灸
之夫風者百病之長岐伯所言四者說其最
重也
偏枯者半身不隨肌肉偏不用而痛言不變
智不亂病在分腠之間温卧取汗益其不足
損其有餘乃可復也(甲乙經云温卧/取汗則巨取之)
風痱者身無痛四肢不收智亂不甚言微可
知則可治甚即不能言不可治
風懿者奄忽不知人咽中塞窒窒然(巢源作/噫噫然)
(有/聲)舌彊不能言病在臟腑先入陰後入陽治
之先補於陰後瀉於陽發其汗身轉輭者生
汗不出身直者七日死(巢源作眼下及鼻人/中左右白者可治一)
(黑一赤吐沫/者不可治)
風痺濕痺周痺筋痺脉痺肌痺皮痺骨痺胞
痺各有證候形如風狀得脉别也脉微澀其
證身體不仁
凡風多從背五臟輸入諸臟受病肺病最急
肺主氣息又冒諸臟故也肺中風者其人偃
卧而胷滿短氣冒悶汗出者肺風之證也視
目下鼻上兩邊下行至口色白者尚可治急
灸肺輸百壯服續命湯小兒减之若色黄者
此爲肺已傷化爲血矣不可復治其人當妄
言掇空指地或自拈衣尋縫如此數日死若
爲急風邪所中便迷漠恍惚狂言妄語或少
氣惙惙不能復言若不求師即治宿昔而死
即覺便灸肺輸及膈輸肝輸數十壯急服續
命湯可救也若涎唾出不收者既灸當并與
湯也諸陽受風亦恍惚妄語與肺病相似然
著緩可經久而死
肝中風者其人但踞坐不得低頭繞兩目連
額上色微有青者肝風之證也若脣色青面
黄尚可治急灸肝輸百壯服續命湯若大青
黑面一黄一白者此爲肝已傷不可復治數
日而死
心中風者其人但得偃卧不得傾側悶亂冒
絶汗出者心風之證也若脣正赤尚可治急
灸心輸百壯服續命湯若脣或青或白或黄
或黑者此爲心已壞爲水面目亭亭時悚動
者不可復治五六日死(一云旬/日死)
脾中風者其人但踞坐而腹滿身通黄吐鹹
汁出者尚可治急灸脾輸百壯服續命湯若
目下青手足青者不可復治
腎中風者其人踞坐而腰痛視脅左右未有
黄色如餅粢大者尚可治急灸腎輸百壯服
續命湯若齒黄赤鬢髮直面土色者不可復
治
大腸中風者卧而腸鳴不止灸大腸輸百壯
可服續命湯賊風邪氣所中則傷於陽陽外
先受之客於皮膚傳入於孫脉孫脉滿則入
傳於絡脉絡脉滿則輸於大經中成病歸於
六腑則爲熱不時卧止爲啼哭其脉堅大爲
實實者外堅充滿不可按之按之則痛也經
絡諸脉傍支去者皆爲孫脉也
凡風之傷人或爲寒中或爲熱中或爲厲風
或爲偏枯或爲賊風故以春甲乙傷於風者
爲肝風以夏丙丁傷於風者爲心風以四季
戊己傷於風者爲脾風以秋庚辛傷於風者
爲肺風以冬壬癸傷於風者爲腎風風中五
臟六腑之輸亦爲臟腑之風各入其門户所
中則爲偏風風氣循風府而上則爲腦風風
入頭則爲目風眼寒飲酒中風則爲酒風入
房汗出中風則爲内風新沐中風則爲首風
久風入房中風則爲腸風外在腠理則爲泄
風故曰風者百病之長也至其變化乃爲他
病無常方焉是知風者善行而數變在人肌
膚中内不得泄外不得散因人動靜乃變其
性有風遇寒則食不下遇熱則肌肉消而寒
熱有風遇陽盛則不得汗遇陰盛則汗自出
肥人有風肌肉厚則難泄喜爲熱中目黄瘦
人有風肌肉薄則常外汗身中寒目淚出有
風遇於虚腠理開則外出凄凄然如寒狀覺
身中有水淋狀時如竹管吹處此是其證也
有風遇於實腠理閉則内伏令人熱悶是其
證也
新食竟取風爲胃風其狀惡風頸多汗膈下
塞不通食飲不下脹滿形瘦腹大失衣則憤
滿食寒即洞泄新熱食竟入水自漬及浴者
令人大腹爲水病
因醉取風爲漏風其狀惡風多汗少氣口乾
喜渴近衣則身如火燒臨食則汗流如雨骨
節懈惰不欲自勞
新沐浴竟取風爲首風其狀惡風而汗多頭
痛
新房室竟取風爲内風其狀惡風汗流沾衣
勞風之爲病法在肺下使人强上而目脫唾
出如涕惡風而振寒候之三日及五日中不
精明者是也七八日微有青黄膿涕如彈丸
大從口鼻出爲善若不出則傷肺
風邪客於肌膚虚癢成風胗瘙瘡風邪入深
寒熱相搏則肉枯邪客半身入深眞氣去則
偏枯邪客關機中即攣筋中亦然邪淫於臟
夢臟大形小淫於腑夢臟小形大邪隨日系
入腦則目轉眩邪中睛則散視見兩物風邪
入臟寒氣客於中不能發則瘖瘂喉痺舌緩
不時服藥針灸風逐脉流入臟使人卒瘖緩
縱噤痙致死風入陽經則狂入陰經則癫陽
邪入陰病則靜陰邪入陽病則怒
若因熱食汗浴通腠理得開其風自出則覺
肉中如針刺步行運力欲汗亦如此也
凡覺肌肉中如刺皆由腠理閉邪氣閉在肌
中因欲出也宜解肌湯則善
夫目瞤動口脣動偏喎皆風入脉故須急服
小續命湯將八風散摩神明白膏丹參膏依
經針灸之
諸痺由風寒濕三氣併客於分肉之間迫切
而爲沫得寒則聚聚則排分肉肉裂則痛痛
則神歸之神歸之則熱熱則痛解痛解則厥
厥則他痺發發則如是此内不在臟而外未
發於皮膚居分肉之間眞氣不能周故爲痺
也其風最多者不仁則腫爲行痺走無常處
其寒多者則爲痛痺其濕多者則爲著痺冷
汗濡但隨血脉上下不能左右去者則爲周
痺也痺在肌中更發更止左以應左右以應
右者爲偏痺也
夫痺其陽氣少而陰氣多者故令身寒從中
出其陽氣多而陰氣少者則痺且熱也
諸痺風勝者則易愈在皮間亦易愈在筋骨
則難痊也久痹入深令榮衛澁經絡時踈則
不知痛
風痺病不可已者足如履冰時如入湯腹中
股脛淫濼煩心頭痛傷脾腎時嘔眩時自汗
出傷心目眩傷肝悲恐短氣不樂傷肺不出
三年死(一云三/日死)
太陽中風重感於寒濕則變痙也痙者口噤
不開背彊而直如發癇之狀摇頭馬鳴腰反
折須臾十發氣息如絶汗出如雨時有脫易
得之者新産婦人及金瘡血脉虚竭小兒臍
風大人凉濕得痙風者皆死温病熱盛入腎
小兒癇熱盛皆痙痙瘖厥癫皆相似故久厥
成癫宜審察之其重者患耳中策策痛皆風
入腎經中也不治流入腎則喜卒然體痙直
如死皆宜服小續命湯兩三劑也若耳痛腫
生汁作癰癤者乃無害也惟風宜防耳針耳
前動脉及風府神良
　　　諸風第二(方/灸法)
小續命湯治卒中風欲死身體緩急口目不
正舌强不能語奄奄忽忽神情悶亂諸風服
之皆驗不令人虚方
　　麻黄防己(崔氏外/臺不用)人參
　　黄芩桂心甘草
　　芍藥芎藭杏仁(各一/兩)
　　防風(一兩/半)附子(一/枚)生薑(五/兩)
　右十二味㕮咀以水一斗二升先煑麻黄
　三沸去沫内諸藥煑取三升分三服甚良
　不瘥更合三四劑必佳取汗隨人風輕重
　虚實也有人脚弱服此方至六七劑得瘥
　有風疹家天陰節變輙合服之可以防瘖
　一本云恍惚者加茯神遠志如骨節煩疼
　本有熱者去附子倍芍藥(小品千金翼同/深師古今録驗)
　(有白术不用杏仁救急無芎/藭杏仁止十味延年無防風)
小續命湯治中風冒昧不知痛處拘急不得
轉側四肢緩急遺失便利此與大續命湯同
偏宜産後失血并老小人
　　麻黄桂心甘草(各二/兩)
　　生薑(五/兩)人參芎藭
　　白术(前方有/杏人)附子防己
　　芍藥黄芩(各一/兩)防風(一兩/半)
　右十二味㕮咀以水一斗二升煑取三升
　分三服(古今録驗無桂心名續/命湯胡洽千金翼同)
又方治風歷年歲或歌或哭或大笑言語無
所不及方
　　麻黄(三/兩)人參桂心
　　白术(各二/兩)芍藥甘草
　　防己黄芩芎藭
　　當歸(各二/兩)
　右十味㕮咀以水一斗二升煑取三升分
　三服日三覆取汗
大續命湯治肝厲風卒然瘖瘂依古法用大
小續命二湯通治五臟偏枯賊風方
　　麻黄(八/兩)石膏(四/兩)桂心
　　乾薑芎藭(各二/兩)當歸
　　黄芩(各一/兩)杏仁(三十/枚)荆瀝(一/升)
　右九味㕮咀以水一斗先煑麻黄兩沸掠
　去沫下諸藥煑取四升去滓又下荆瀝煑
　數沸分四服能言未瘥後服小續命湯舊
　無荆瀝今增之效如神(千金翼/有甘草)
又方治大風經臟奄忽不能言四肢垂曳皮
肉痛癢不自知
　　獨活麻黄(各三/兩)芎藭
　　防風當歸葛根
　　生薑桂心茯苓
　　附子細辛甘草(各一/兩)
　右十二味㕮咀以水一斗二升煑取四升
　分五服老小半之若初得病便自大汗者
　减麻黄不汗者依方上氣者加吴茱萸二
　兩厚朴一兩乾嘔者倍加附子一兩啘者
　加橘皮二兩若胷中吸吸少氣者加大棗
　十二枚心下驚悸者加茯苓一兩若熱者
　可除生薑加葛根初得風未須加减便且
　作三劑停四五日已後更候視病虚實平
　論之行湯行針依穴灸之
又方治與前大續湯同宜産婦及老小等方
　　麻黄芎藭(各三/兩)乾薑
　　石膏人參當歸
　　桂心甘草(各二/兩)杏仁(四十/枚)
　右九味㕮咀以水一斗煑取三升分三服
　(外臺名續命湯范汪同云/是張仲景方本欠兩味)
西州續命湯治中風痱(一作/入臟)身體不知自收
口不能言冒昧不識人拘急背痛不得轉側
方
　　麻黄(六/兩)石膏(四/兩)桂心(二/兩)
　　甘草芎藭乾薑
　　黄芩當歸(各一/兩)杏仁(三十/枚)
　右九味㕮咀以水一斗二升煑麻黄再沸
　掠去上沫後下諸藥煑取四升初服一升
　猶能自覺者勿熟眠卧可厚覆小小汗出
　已漸减衣勿復大覆可熟眠矣前服不汗
　者後服一升汗後稍稍五合一服安穩乃
　服勿頓服也汗出則愈勿復服飲食如常
　無禁忌勿見風并治上氣欬逆若面目大
　腫但得卧服之大善凡服此湯不下者人
　口嘘其背湯則下過矣病人先患冷汗者
　不可服此湯若虚羸人但當稍與五合爲
　佳間有輙行此湯與産婦及羸人喜有死
　者皆爲頓服二升傷多且湯濁不清故也
　但得清澄而稍稍服微取汗者皆無害也
　(胡洽方古今録/名大續命湯)
大續命散治八風十二痺偏枯不仁手足拘
急疼痛不得伸屈頭眩不能自舉起止顛倒
或卧苦驚如墮地狀盜汗臨事不起婦人帶
下無子風入五臟甚者恐怖見鬼來收攝或
與鬼神交通悲愁哭泣忽忽欲走方
　　麻黄烏頭防風
　　桂心甘草蜀椒
　　杏仁石膏人參
　　芍藥當歸䕡茹(翼作/芎藭)
　　黄芩茯苓乾薑各一兩
　右十五味治下篩以酒服方寸七日再後
　加以知爲度
續命煑散治風無輕重皆主之方
　　麻黄芎藭獨活
　　防己甘草杏仁(各三/兩)
　　桂心附子茯苓
　　升麻細辛人參
　　防風(各二/兩)石膏(五/兩)白术(四/兩)
　右十五味粗篩下以五方寸七内小絹袋
　子中以水四升和生薑三兩煑取二升半
　分三服日日勿絶愼風冷大良吾嘗中風
　言語謇澀四肢疹曳處此方日服四服十
　日十夜服之不絶得愈
排風湯治男子婦人風虚濕冷邪氣入臟狂
言妄語精神錯亂其肝風發則面青心悶亂
吐逆嘔沫脇滿頭眩重耳不聞人聲偏枯筋
急曲拳而卧其心風發則面赤翕然而熱悲
傷瞋怒張目呼唤其脾風發則面黄身體不
仁不能行步飲食失味夢寐倒錯與亡人相
隨其肺風發則面白欬逆唾膿血上氣奄然
而極其腎風發則面黑手足不遂腰痛難以
俯仰痺冷骨疼諸有此候令人心驚志意不
定恍惚多忘服此安心定志聦耳明目通臟
腑諸風悉主之
　　白鮮皮白术芍藥
　　桂心芎藭當歸
　　杏仁防風甘草(各一/兩)
　　獨活麻黄茯苓(各三/兩)
　　生薑(四/兩)
　右十三味㕮咀以水一斗煑取三升每服
　一升覆取微汗可服三劑
大八風湯治毒風頑痺嚲曳手脚不遂身體
偏枯或毒弱不仁或風入五臟恍恍惚惚多
語喜忘有時恐怖或肢節疼痛頭眩煩悶或
腰脊彊直不得俯仰腹滿不食欬嗽或始遇
病時卒倒悶絶即不能語便失瘖半身不隨
不仁沉重皆由體虚恃少不避風冷所致治
之之方
　　當歸(二兩/半)五味子升麻(各一/兩半)
　　烏頭黄芩芍藥
　　遠志獨活防風
　　芎藭麻黄秦芁
　　石斛人參茯苓
　　石膏黄芪紫菀(各一/兩)
　　杏仁(四十/枚)甘草桂心
　　乾薑(各二/兩)大豆(一升千金/翼云二合)
　右二十三味㕮咀以水一斗三升酒二升
　合煑取四升彊人分四服羸人分六服
八風散治八風十二痺猥退半身不遂歷節
疼痛肌肉枯焦皮膚瞤動或筋緩急痛不在
一處卒起目眩失心恍惚妄言倒錯身上㾦
瘰面上起疱或黄汗出更相染漬或燥或濕
顔色乍赤乍白或青或黑角弓反張乍寒乍
熱方
　　麻黄白术(各一/斤)羌活(二/斤)
　　黄芩(一斤/五兩)大黄(半/斤)栝蔞根
　　甘草欒荆天雄
　　白芷防風芍藥
　　天門冬石膏(各十/兩)山茱萸
　　食茱萸躑躅(各五/升)茵芋(十四/兩)
　　附子(三十/枚)細辛乾薑
　　桂心(各五/兩)雄黄朱砂
　　丹參(各六/兩)
　右二十五味治下篩酒服方寸七初每日
　一服三十日後日再五十日知百日瘥一
　年平復長服不已佳先食服
小八風散治迷惑如醉狂言妄語驚悸恐怖
恍惚見鬼喜怒悲憂煩滿顛倒邑邑短氣不
得語語則失忘或心痛徹背不嗜飲食惡風
不得去帷帳時復疼熱惡聞人聲不知痛癢
身悉振摇汗出猥退頭重浮腫爪不知痛頸
項强直口面喎戾四肢不隨不仁偏枯攣掣
不得屈伸悉主之方
　　天雄當歸人參(各五/分)
　　附子天門冬防風
　　蜀椒獨活(各四/分)烏頭
　　秦芁細辛白术
　　乾薑(各三/分)麻黄山茱萸
　　五味子桔梗白芷
　　柴胡莽草(各二/分)
　右二十味治下篩合相得酒服半方寸七
　漸至一七日三服以身中覺如針刺狀則
　藥行也
烏頭湯治八風五尸惡氣遊走胷心流出四
肢來徃不住短氣欲死方
　　烏頭芍藥乾薑
　　桂心細辛乾地黄
　　當歸吴茱萸甘草(各二/兩)
　右九味㕮咀以水七升煑取二升半分三
　服
葈耳散治諸風方
　　當以五月五日午時乾地刈取葈耳葉
　　洗曝燥擣下篩酒若漿服一方寸七日
　　三作散若吐逆可蜜和爲丸服十丸準
　　前計一方寸七數也風輕易治者日再
　　服若身體有風者皆作粟肌出或如麻
　　豆粒此爲風毒出也可以鈹針刺潰去
　　之皆黄汁出盡乃止五月五日多取陰
　　乾之著大甕中稍取用之此草辟惡若
　　欲看病省疾者便服之令人無所畏若
　　時氣不和舉家服之若病胃脹滿心悶
　　發熱即服之并殺三蟲腸痔能進食一
　　周年服之佳七月七九月九皆可採用
治心風虚熱發即恍惚煩悶半身不仁攣急
方
　　荆瀝竹瀝(各五/升)枸杞根白皮
　　生麥門冬(各一/升)香豉(三/合)
　　人參茯苓栀子仁
　　黄芩芎藭桂心
　　細辛杏仁防風
　　白鮮皮(各二/兩)生薑石膏
　　甘草(各三/兩)
　右十八味㕮咀以水二斗和竹瀝荆瀝煑
　取三升分四服相去如人行六七里凡五
　劑間三日服一劑(一用防/己三兩)
治虚熱恍惚驚邪恐懼方
　　荆瀝(三/升)竹瀝(二/升)香豉(三/合)
　　牛黄(十八/銖)生麥門冬人參(各三/兩)
　　升麻鐵精天門冬
　　龍齒茯苓栀子(各二/兩)
　右十二味㕮咀以水二斗煑取三升去滓
　下牛黄鐵精更煎五六沸取二升七合分
　五服温服相去十里久
地黄煎治熱風心煩悶及脾胃間熱不下食
冷所方
　　生地黄汁枸杞根汁(二/升)生薑汁
　　酥(各三/升)荆瀝竹瀝(各五/升)
　　天門冬人參(各八/兩)茯苓(六/兩)
　　大黄栀子仁(各四/兩)
　右十一味擣篩五物爲散先煎地黄等汁
　成煎次内散藥攪調每服一七日再漸加
　至三七覺利减之
又方
　　黄芩乾藍芍藥
　　鼠尾草(各三/兩)栀子仁生葛(各六/兩)
　　羚羊角(五/兩)豉(一升/綿裹)
　右八味㕮咀以水七升煑取二升五合分
　三服
治積熱風方
　　地骨皮萎蕤丹參
　　黄芪麥門冬澤瀉(各三/兩)
　　清蜜薑汁(各一/合)生地黄汁(一/升)
　右九味以水六升煑取二升去滓内地黄
　汁更緩火煑减一升内蜜及薑汁又煑一
　沸藥成温服三合日再
大防風湯治中風發熱無汗肢節煩腹急痛
大小便不利方
　　防風當歸麻黄
　　白术甘草(各十/八銖)黄芩(三十/銖)
　　乾地黄山茱萸茯苓
　　附子(各一/兩)
　右十味㕮咀以水九升煑取二升半一服
　七合大小便不利内大黄人參各十八銖
　大棗三十枚生薑三兩煑取三升分三服
　(深師加天/門冬一兩)
大戟洗湯治中風發熱方
　　大戟苦參(各等/分)
　右二味爲末以藥半升白酢漿一斗煑三
　沸適寒温洗從上下寒乃止立瘥小兒三
　指撮許漿水四升煑洗之
金牙酒療積年八風五疰舉身嚲曳不得轉
側行步跛躃不能收攝又暴口噤失音言語
不正四肢背脊筋急腫痛流走不常勞冷積
聚少氣乍寒乍熱三焦不調脾胃不磨飲澼
結實逆害飲食酢咽嘔吐食不生肌醫所不
能治者方
　　金牙(碎如米粒用/小絹袋盛)乾地黄
　　地膚子(無子用莖蘇/恭用蛇床子)蒴藋根
　　附子防風細辛
　　莽草(各四/兩)羌活(一斤胡洽/用獨活)
　　蜀椒(四/合)
　右十味㕮咀盛以絹袋用酒四斗於瓷罌
　中漬密閉頭勿令洩氣春夏三四宿秋冬
　六七宿酒成去滓日服一合此酒無毒及
　可小醉常令酒氣相接不盡一劑病無不
　愈又令人肥健酒盡自可加諸藥各三兩
　惟蜀椒五兩用酒如前勿加金牙也冷加
　乾薑四兩服此酒勝灸刺起三十諸風嚲
　曳神驗(肘後備急用升麻乾薑各四兩人/參二兩石斛牛膝各五兩不用蒴)
　(藋根爲十四味蘇恭不用地黄爲十三味/一方用蒺藜四兩黄耆三兩胡洽用續斷)
　(四兩爲十一味千金翼/用茵芋四兩無莽草)
常山太守馬灌酒除風氣通血脉益精華定
六腑聰明耳目悅澤顔色頭白更黑齒落更
生服藥二十日力勢倍六十日志氣充盈八
十日能夜書百日致神明房中强壯如三十
時力能引弩年八十人服之亦當有子病在
腰膝藥悉主之方
　　天雄(二兩/生用)商陸根躑躅
　　蜀椒(各一/兩)烏頭(一枚/大者)附子(五/枚)
　　桂心白歛茵芋
　　乾薑(各三/兩)
　右十味㕮咀以絹袋盛酒三斗漬春夏五
　日秋冬七日去滓初服半合稍加至兩三
　合擣滓爲散酒服方寸七日三以知爲度
　夏日恐酒酸以油單覆之下井中近水令
　不酸也(千金翼無商陸/桂心爲八味)
蠻夷酒治久風枯攣三十年著床及諸惡風
眉毛墮落方
　　乾地黄獨活丹參
　　礜石(各一/兩)麥門冬附子
　　甘遂(各二/兩)赤石脂(二兩/半)乾薑
　　蕪荑芫花栢子仁(各一/合)
　　蘇子(一/升)蓯蓉茯神(翼作/茯苓)
　　金牙薯蕷白术
　　杜仲石南牡荆子
　　山茱萸款冬(各十/八銖)白芷
　　烏喙烏頭人參
　　狼毒　蜀椒　防風
　　細辛　礬石　寒水石
　　牛膝　麻黄　芎藭
　　當歸　柴胡　芍藥
　　牡蠣　桔梗　狗脊(翼作/枸杞)
　　天雄(各半/兩)　石斛　桂心(各六/銖)
　右四十五味㕮咀以酒二斗漬夏三日春
　秋六日冬九日一服半合密室中合藥勿
　令女人六畜見之三日清齋乃合(千金翼/無芎藭)
　(云加大棗四/十枚更佳)
又方治八風十二痺偏枯不隨宿食久寒虚
冷五勞七傷及婦人産後餘疾月水不調皆
主之方
　　礜石　桂心　白术
　　狼毒　半夏　石南
　　白石脂　龍膽　續斷
　　芫花　白石英　代赭
　　䕡茹　石韋　玄參
　　天雄　防風　山茱萸
　　桔梗　藜蘆　卷栢
　　細辛　寒水石　烏頭
　　躑躅　蜀椒　白芷
　　秦芁　菖蒲(各一/兩　)礬石
　　附子　遠志(各二/兩)　石膏(二兩/半)
　　蜈蚣(一/枚)
　右三十四味㕮咀以酒二斗漬四日每服
　一合日再十日後去滓曝乾擣篩爲散酒
　服方寸七日再以知爲度(胡洽四十二味/無桂心細辛烏)
　(頭躑躅蜀椒而有芒硝恒山黄芩黄連大/黄麻黄地黄前胡甘草菟絲子芍藥紫菀)
　(各一兩杏人一十枚同擣篩絹袋盛用水/三斗麴三斤黍米三斗作飯依釀酒法以)
　(藥袋置釀中春秋七日冬十日夏三日酒/成服半雞子殻日三服曝藥爲末酒服方)
　(寸七以身/體暖爲度)
魯王酒治風眩心亂耳聾目暗泪出鼻不聞
香臭口爛生瘡風齒瘰癧喉下生瘡煩熱厥
逆上氣胷脇肩胛痛手不能上頭不能帶衣
腰脊不能俯仰脚酸不仁難以久立八風十
二痺五緩六急半身不遂四肢偏枯筋攣不
可屈伸賊風咽喉閉塞哽哽不利或如錐刀
所刺行人皮膚中無有常處久久不治入人
五臟或在心下或在膏肓遊走四肢偏有冷
處如風所吹久寒積聚風濕五勞七傷虚損
百病悉主之方
　　茵芋　烏頭　躑躅(各三/十銖)
　　天雄　防己　石斛(二十/四銖)
　　細辛　牛膝　甘草
　　栢子仁　通草　桂心
　　秦芁　茵陳　山茱萸
　　黄芩(胡洽作/黄耆)附子　瞿麥
　　乾地黄　王不留行(胡洽作天門冬/千金翼作王蓀)
　　杜仲　澤瀉　石南
　　防風　遠志(各十/八銖)
　右二十五味㕮咀以酒四斗漬十日每服
　一合加至四五合以知爲度(千金翼名此/爲魯公酒有)
　(乾薑胡洽無防己以絹囊盛藥用水二斗/法麴二斤同漬三四宿出藥囊炊二斗黍)
　(米内汁釀之酒熟飲如雞子大/日二服稍稍飲之以知爲度)
又方治風偏枯半死行勞得風若鬼所擊四
肢不遂不能行步不自帶衣攣躄五緩六急
婦人帶下産乳中風五勞七傷
　　乾薑　躑躅　桂心
　　甘草　芎藭　續斷
　　細辛　附子　秦芁
　　天雄　石膏　紫菀(各五/兩)
　　葛根　通草　防風
　　柏子仁　巴戟天　石斛
　　石南　山茱萸　石龍芮(各四/兩)
　　天門冬　牛膝(各八/兩)　烏頭(二十/枚)
　　蜀椒(半/升)
　右二十五味㕮咀以水五升漬三宿法麴
　一斤合漬秫米二斗合釀三宿去滓炊糯
　米一斗醖三宿藥成先食服半合日再待
　米極消盡乃去滓曝乾末服
獨活酒治八風十二痺方
　　獨活　石南(各四/兩)　防風(三/兩)
　　附子　烏頭　天雄
　　茵芋(各二/兩)
　右七味㕮咀以酒二斗漬七日每服半合
　日三以知爲度
灸法
扁鵲云治卒中惡風心悶煩毒欲死急灸足
大趾下横文隨年壯立愈
若筋急不能行者内踝筋急灸内踝上四十
壯外踝筋急灸外踝上三十壯立愈
若眼戴精上插灸目兩眥後二十壯
若不能語灸第三椎上百壯
若不識人灸季肋頭七壯
若眼反口噤腹中切痛灸陰囊下第一横理
十四壯灸卒死亦良
治久風卒風緩急諸風卒發動不自覺知或
心腹脹滿或半身不隨或口噤不言涎唾自
出目閉耳聾或身冷直或煩悶恍惚喜怒無
常或脣青口白戴眼角弓反張始覺發動即
灸神庭一處七壯穴在當鼻直上髮際是
次灸曲差二處各七壯穴在神庭兩傍各一
寸半是○次灸上關二處各七壯一名客主
人穴在耳前起骨上廉陷者中是○次灸下
關二處各七壯穴在耳前下廉動脉陷者中
是○次灸頰車二穴各七壯穴在曲頰陷者
中是○次灸廉泉一處七壯穴在當頤直下
骨後陷者中是○次灸凶會一處七壯穴在
神庭上二寸是○次灸百會一處七壯穴在
當頂上正中央是○次灸本神二處各七壯
穴在耳正直上入髮際二分是(又作/四分)○次灸
天柱二處各七壯穴在項後兩大筋外入髮
際陷者中是○次灸陶道一處七壯穴在大
椎節下間是○次灸風門二處各七壯穴在
第二椎下兩傍各一寸半是○次灸心輸二
處各七壯穴在第五椎下兩傍各一寸半是
○次灸肝輸二處各七壯穴在第九椎下兩
傍各一寸半是○次灸腎輸二處各七壯宂
在第十四椎下兩傍各一寸半是○次灸膀
胱輸二處各七壯穴在第十九椎下兩傍各
一寸半是○次灸曲池二處各七壯穴在兩
肘外曲頭陷者中屈肘取之是○次灸肩髃
二處各七壯穴在兩肩頭正中兩骨間陷者
中是○次灸支溝二處各七壯穴在手腕後
臂外三寸兩骨間是○次灸合谷二處各七
壯穴在手大指虎口兩骨間陷者中是○次
灸間使二處各七壯穴在掌後三寸兩筋間
是○次灸陽陵泉二處各七壯穴在膝下外
尖骨前陷者中是○次灸陽輔二處各七壯
穴在外踝上絶骨端陷者中是○次灸崑崙
二處各七壯穴在外踝後跟骨上陷者中是
治風灸上星及百會各二百壯前頂二百四
十壯腦户及風府各三百壯(一云治大風灸/百會七百壯)
治百種風灸腦後項大椎平處兩厢量二寸
三分須取病人指寸量兩厢各灸百壯得瘥
治風耳鳴從耳後量八分半裏許有孔灸一
切風得瘥狂者亦瘥兩耳門前後各灸一百
壯
治卒病惡風欲死不能語及肉痺不知人灸
第五椎名曰臟輸百五十壯多至三百壯便
愈
心輸穴在第五節一云第七節對心横三間
寸主心風腹脹滿食不消化吐血酸削四肢
羸露不欲飲食鼻衂目眴𥆨𥆨不明肩頭脇
下痛小腹急灸二三百壯
大腸輸在十六椎兩邊相去一寸半主風腹
中雷鳴腸澼泄利食不消化小腹絞痛腰脊
疼彊或大小便難不能飲食灸百壯三日一
報
掖門在掖下攅毛中一寸名太陽陰一名掖
間灸五十壯主風
絶骨在外踝上三寸灸百壯治風身重心煩
足脛疼
孫眞人備急千金要方卷之二十五















孫眞人備急千金要方卷之二十六切七
　　　　(宋朝奉郎守太常少卿充/祕閣校理林億等校正)
　治諸風方
　　　賊風第三(論方/灸法)
桂枝酒治肝虚寒卒然瘖啞不聲踞坐不得
面目青黑四肢緩弱遺失便利厲風所損方
　　桂枝芎藭獨活
　　牛膝薯蕷甘草(各三/兩)
　　附子(二/兩)防風茯苓
　　天雄茵芋杜仲
　　蒴藋根白术(各四/兩)乾薑(五/兩)
　　躑躅猪椒葉根皮(各一/升)
　　大棗(四十/枚)
　右十八味㕮咀以酒四斗漬七日每服四
　合日二加至五六合
肝風占候其口不能言
　　當灸鼻下人中次灸大椎次灸肝輸第
　　九椎下是五十壯餘處隨年壯眼暗灸
　　之得明二三百壯良
大定心湯心氣虚悸恍惚方(見别/卷中)
乾薑附子湯治心虚寒風半身不遂骨節離
解緩弱不收便利無度口面喎邪方
　　乾薑　附子(各八/兩)　桂心
　　麻黄(各四/兩)　芎藭(三/兩)
　右五味㕮咀以水九升煑取三升分三服
　三日後服一劑
側子酒治心寒或笑或呻口欹方(見别/卷中)
芎藭湯治卒中風四肢不仁善笑不息方
　　芎藭(一兩/半)　黄芩　石膏(一用/黄連)
　　當歸　秦芁　麻黄
　　桂心　乾薑　甘草(各一/兩)
　　杏仁(二十/一枚)
　右十味㕮咀以水九升煑取三升分三服
荆瀝湯治心虚寒陰氣傷寒損心驚掣悸語
聲寬急混濁口喎冒昧好自笑厲風傷心方
　　荆瀝(三/升)　母薑(取汁/一升)　麻黄
　　白术　芎藭(各四/兩)　防風
　　桂心　升麻　茯苓
　　遠志　人參　羌活
　　當歸(各三/兩)　防己　甘草(各二/兩)
　右十五味㕮咀以水一斗五升煎麻黄兩
　沸去沫次下諸藥煑取二升去滓下荆瀝
　薑汁煎取四升分四服日三夜一
白术酒補心志定氣治心虚寒氣性反常心
手不隨語聲冒昧其疾源厲風損心具如前
方所說無窮
　　白术(切)地骨皮荆實(各五/斗)
　　菊花(三/斗)
　右四味以水三石煑取一石五斗去滓澄
　清取汁釀米二石用麴如常法酒熟隨能
　飲之常取半醉勿令至吐
治心風寒方
　　灸心輸各五十壯第五節兩邊各一寸
　　半是
依源麻黄湯治脾虚寒厲風所傷舉體消瘦
語音沉澀如破鼓聲舌强不轉而好咽唾口
噤脣黑四肢不舉身重如山便利無度方(見/别)
(卷/中)
半夏湯温中下氣治脾寒語聲憂懼舌本捲
縮嗔喜無度惛悶恍惚脹滿方
　　半夏大麻仁(熬研/爲脂)生薑(各一/升)
　　芍藥茯苓五味子
　　桂心橘皮(各三/兩)白术(四/兩)
　　附子(五/兩)甘草(二/兩)大棗(三十/枚)
　右十二味㕮咀以水一斗二升煑取三升
　去滓下大麻仁脂更上火一沸分三服
當歸圓補脾安胃調氣止痛治脾虚寒身重
不舉語音沉鼓厲風傷痛便利無度方
　　當歸酸棗仁乾薑(各八/兩)
　　芎藭乾地黄天雄(各六/兩)
　　地骨皮黄耆(各七/兩)大棗(二十/枚)
　　吴茱萸(五/合)甘草秦椒葉
　　厚朴秦芁(各四/兩)桂心
　　防風附子白术(各五/兩)
　右十八味爲末蜜丸如梧子酒服三十丸
　加至四十丸日再服
脾風占候聲不出或上下手
　　當灸手十指頭次灸人中次灸大椎次
　　灸兩耳門前脉去耳門上下行一寸是
　　次灸兩大指節上下各七壯
治脾風方(脾風者總/乎爲八風)
　　灸脾輸挾脊兩邊各五十壯凡人脾輸
　　無定所隨四季月應病即灸臟輸是脾
　　穴此法甚妙
依源麻黄續命湯治肺虚寒厲風所中嘘吸
戰掉聲嘶塞而散下氣息短憊四肢痺弱面
色青葩遺失便利冷汗出方
　　麻黄(六/兩)　大棗(五十/枚)　杏仁
　　白术　石膏(各四/兩)　桂心
　　人參　乾薑　茯苓(各三/兩)
　　當歸芎藭甘草(各二/兩)
　右十二味㕮咀以水一斗二升煑麻黄去
　沫次下諸藥煎取三升去滓分三服舊方
　無白术茯苓今方無黄芩轉以依經逐病
　增損
八風防風散治肺寒虚傷語音嘶下拖氣用
力戰掉緩弱羸瘠厲風入肺方
　　防風　獨活　芎藭
　　秦椒　乾薑　黄耆
　　附子(各四十/二銖)天雄　麻黄
　　五味子山茱萸石膏(各三十/六銖)
　　秦芁桂心薯蕷
　　細辛當歸防己
　　人參杜仲(各三/十銖)甘草(十二/銖)
　　貫衆(二/枚)甘菊紫菀(各二十/四銖)
　右二十四味治下篩每服方寸七酒調進
　至兩七日再
温中生薑湯治肺虚寒羸瘦緩弱戰掉嘘吸
胷滿肺痿方
　　生薑(二/斤)桂心橘皮(四/兩)
(/)
　　甘草麻黄(三/兩)
　右五味㕮咀以水一斗煑取二升半分三
　服先煎麻黄兩沸去沫然後入諸藥合煑
治肺寒方
　　灸肺輸百壯
腎瀝湯治腎寒虚爲厲風所傷語音謇吃不
轉偏枯胻脚偏跛蹇緩弱不能動口喎言音
混濁便利仰人耳偏聾塞腰背相引隨病用
藥依源增損方
　　羊腎(一/具)黄耆芎藭
　　桂心當歸人參
　　防風甘草五味子(各三/兩)
　　玄參茯苓芍藥(各四/兩)
　　磁石(五/兩)地骨皮(二升/切)生薑(八/兩)
　右十五味㕮咀以水一斗五升煑羊腎取
　七升下諸藥取三升去滓分三服可服三
　劑
茵芋酒治耳聾口欹等病(方見/别卷)
乾地黄圓治腎虚呻吟喜恚怒反常心性陽
氣弱腰背强急髓冷方
　　乾地黄山茱萸天門冬
　　桂心續斷(各一/兩半)栢子仁
　　杜仲牛膝蓯蓉(各四十/二銖)
　　茯苓天雄鍾乳(各二/兩)
　　松脂遠志乾薑(各三/十銖)
　　菖蒲薯蕷甘草(各一/兩)
　右十八味末蜜丸梧子大酒服三十丸日
　二加至四十丸
治腎寒方
　　灸腎輸百壯
大巖蜜湯治賊風腹中絞痛并飛尸遁注發
作無時發即搶心脹滿脅下如錐刀刺并主
少陰傷寒方
　　栀子(十五/枚)甘草乾地黄
　　細辛羊脂(青羊角/亦得)茯苓
　　吴茱萸芍藥(小品用/芎藭)乾薑
　　當歸桂心(各一/兩)
　右十一味㕮咀以水八升煑取三升去滓
　内脂令烊分三服温服相去如人行十里
　须若痛甚者加羊脂三兩當歸芍藥人參
　各一兩心腹脹滿堅急者加大黄三兩(胡/洽)
　(不用栀子羊脂茯/苓桂心名岩蜜湯)
小巖蜜湯治惡風角弓反張飛尸入腹絞痛
悶絶徃來有時筋急少陰傷寒口噤不利方
　　大黄(二/兩)雄黄青羊脂(各一/兩)
　　當歸乾薑桂心
　　乾地黄芍藥甘草
　　細辛(各四/兩)吴茱萸(三/兩)
　右十一味㕮咀以水二斗煑取六升分六
　服重者加藥用水三斗煑取九升分十服
排風湯治諸毒風邪氣所中口噤悶絶不識
人及身體疼煩面目手足暴腫者方
　　犀角貝子升麻
　　羚羊角(各一/兩)
　右四味治下篩爲粗散以水二升半内四
　方寸七煑取一升去滓服五合殺藥者以
　意增之若腫和雞子傅上日三度老小可
　斟酌加减神良亦可多合備用
烏頭湯治寒疝腹中絞痛賊風入腹攻五臟
拘急不得轉側叫呼發作有時使人陰縮手
足厥逆方
　　烏頭(十五枚要/略用五枚)大棗(十/枚)
　　甘草(二/兩)芍藥(四/兩)桂心(六/兩)
　　老薑(一/斤)
　右六味㕮咀以水七升煑五味取三升去
　滓别擣烏頭去皮四破蜜二升微火煎令
　减五六合内湯中煑兩小沸去滓服一合
　日三間食彊者三合以如醉狀爲知不知
　增之
治賊風所中腹内攣急方
　　麻黄(四/兩)甘草(一/尺)石膏
　　鬼箭羽(各雞/子大)
　右四味㕮咀以東流水二升煑取一升頓
　服之
論曰夫歷節風著人久不治者令人骨節蹉
跌變成癲病不可不知古今以來無問貴賤
徃徃苦之此是風之毒害者也治之雖有湯
藥而并不及松膏松節酒若羈旅家貧不可
急辦者宜服諸湯猶勝不治但於痛處灸三
七壯佳
防風湯治身體四肢節解如墮脫腫按之皮
陷頭眩短氣温温悶亂欲吐者方
　　防風白术知母
　　桂心(各四/兩)芎藭芍藥
　　杏仁甘草(各三/兩)半夏
　　生薑(各五/兩)
　右十味㕮咀以水一斗煑取三升分四服
　日三夜一(古今録驗方無半夏杏人/芎藭用附子二枚爲八味)
羌活湯治中風身體疼痛四肢緩弱不遂及
産後中風方
　　羌活桂心芍藥
　　葛根麻黄乾地黄(各三/兩)
　　甘草(二/兩)生薑(五/兩)
　右八味㕮咀以清酒三升水五升煑取三
　升温服五合日三服
防己湯治風歷節四肢疼痛如搥鍛不可忍
者方
　　防己茯苓白术
　　桂心生薑(各四/兩)甘草(三/兩)
　　人參(二/兩)烏頭(七/枚)
　右八味㕮咀以苦酒一升水一斗煑取三
　升半一服八合日三夜一當覺焦熱痺忽
　忽然愼勿怪也若不覺復合服以覺乃止
　凡用烏頭皆去皮熬令黑乃堪用不然至
　毒人宜愼之(千金翼不/用苦酒)
治濕風體痛欲拆肉如錐刀所刺方
　　附子乾薑芍藥
　　茯苓人參甘草
　　桂心(各二/兩)白术(四/兩)
　右八味㕮咀以水八升煑取二升日三服
　(一方去桂心用/乾地黄二兩)
大棗湯治歷節疼痛方
　　大棗(十五/枚)附子(一/枚)甘草(一/尺)
　　黄耆(四/兩)生薑(二/兩)麻黄(五/兩)
　右六味㕮咀以水七升煑取三升每服一
　升日三服
犀角湯治熱毒流入四肢歷節腫痛方
　　犀角(二/兩)羚羊角(一/兩)前胡
　　黄苓栀子仁射干(各三/兩)
　　大黄升麻(各四/兩)豉(一/升)
　右九味㕮咀以水九升煑取三升去滓分
　三服
治歷節諸風百節酸痛不可忍方
　　松脂三十斤鍊五十遍酒煑十遍不能
　　五十遍二十遍亦可鍊酥三升温和松
　　脂三升熟攪令極調匀旦空腹酒服方
　　寸七目三數數食麫粥爲佳愼血腥生
　　冷物酢果子百日已後瘥
松節酒治歷節風四肢疼痛猶如解落方
　　松節(三十/斤)猪椒葉(三十斤細剉各用/水四石煑取一石)
　右二味澄清合漬乾麴五斤候發以糯米
　四石五斗釀之依家醖法四酘勿令傷冷
　熱第一酘時下後諸藥
　　栢子仁天雄萆薢
　　芎藭(各五/兩)秦芁(六/兩)人參
　　茵芋(各四/兩)防風(十/兩)磁石(十一/兩末)
　　獨活(十二/兩)
　右十味㕮咀内飯中炊如常酘法酘足訖
　封頭四七日壓取清適性服之勿至醉吐
石膏湯逐風毒方
　　石膏(雞子大/三枚)雞子(二/枚)甘草(一/尺)
　　麻黄(三/兩)杏仁(四十/枚)
　右五味㕮咀以水三升破雞子内水中烊
　令相得内藥煑取一升服之覆取汗汗不
　出燒石熨取汗出爲佳
治歷節風方
　　松膏一升酒三升浸七日每服一合日
　　再數劑愈
又方松葉三十斤酒二石五斗漬三七日服
　　一合日五六度

孫眞人備急千金要方卷之二十六


















孫眞人備急千金要方卷之二十七切八
　　　　(宋朝奉郎守太常少卿充/祕閣校理林億等校正)
　治諸風方
　　　偏風第四(方針灸法)
防風湯治偏風甄權處療安平公方
　　防風芎藭白芷
　　牛膝狗脊萆薢
　　白术(各一/兩)羌活葛根
　　附子(外臺作/人參)杏仁(各二/兩)薏苡仁
　　石膏桂心(各三/兩)麻黄(四/兩)
　　生薑(五/兩)
　右十六味㕮咀以水一斗二升煑取三升
　分三服一劑覺好更進一劑即一度針九
　劑九針即瘥灸亦得
　　針風池一穴肩髃一穴
　　曲池一穴支溝一穴
　　五樞一穴陽陵泉一穴
　　巨虛下廉一穴凡針七穴即瘥
仁壽宫備身患脚奉勑
　　針環跳一穴陽陵泉一穴
　　巨虚下廉一穴陽輔一穴
　　凡針四穴即能起行
　大理趙𡖖患風腰脚不隨不能跪起
　　針上窌一穴環跳一穴
　　陽陵泉一穴巨虛下廉一穴
　　凡針四穴即能跪起
庫狄欽患偏風不得挽弓
　　針肩髃一穴即得挽弓甄權所行
治猥退風半身不遂失音不語者方
　　杏人去雙仁及皮尖三斗洗入臼擣二
　　斗令碎研如寒食粥法取汁八升煎取
　　四升口嘗看香滑即熟未及此則爲不
　　熟惟熟爲妙停極冷然後内好麴一斗
　　六升煎取八升第一遍酘饙也次一炊
　　復取杏仁三升研取一斗二升汁煎取
　　六升第二酘也次一炊準第二酘取杏
　　人汁多少爲第三酘也若疑米不足别
　　更取二升杏仁研取八升汁煎取四升
　　更斟酌炊米酘之若猶不足更研杏仁
　　二升取八升汁煎取四升更酘之以熟
　　爲限一石米杏仁三斗所以節次研杏
　　仁者恐并煎汁酢故也若冬日任意并
　　煎準計三斗杏仁取汁一石六斗煎取
　　八斗四升漬麴以分之酘饙酒熟封四
　　七日開澄取清然後壓糟糟可乾末和
　　酒服之大驗秘方
又方萆麻子脂一升酒一斗銅鉢盛著酒中
　　一日煑之令熟服之
又方灸百會次灸本神次灸承漿次灸風府
　　次灸肩髃次灸心輸次灸手五里次灸
　　手髓孔次灸手少陽次灸足五里次灸
　　足髓孔次灸足陽明各五百壯
治大風半身不遂方
　　蠶沙兩石熟蒸分作直袋三枚各受七
　　斗熱盛一袋著患處如冷即取餘袋一
　　依前法數數易换百不禁瘥止須羊肚
　　釀粳米葱白薑椒豉等爛煑熱喫日食
　　一具十日止此方千金不傳
又方蒸鼠壤土袋盛熨之瘥即止
葛根湯治四肢緩弱身體疼痛不遂婦人産
後中柔風及氣滿方
　　葛根芍藥桂心
　　乾地黄羌活(各三/兩)麻黄
　　甘草(各二/兩)生薑(六/兩)
　右八味以清酒三升水五升煑取三升温
　服五合日三
麻子湯治大風周身四肢攣急風行在皮膚
身勞强服之不虚人又治精神蒙昧者方
　　秋麻子(三升净擇/水漬一宿)防風
　　桂心生薑石膏(碎綿/裹)
　　橘皮(各二/兩)麻黄(三/兩)竹葉
　　葱白(各一/握)香豉(一/合)
　右十味㕮咀先以水二斗半煑麻子令極
　熟漉去滓取九升别煑麻黄兩沸掠去沫
　内諸藥汁中煑取三升去滓分三服空腹
　服當微汗汗出以粉塗身極重者不過三
　兩劑輕者一兩劑瘥有人患大風賊風刺
　風加獨活三兩比之小續命湯準當六七
　劑
仲景三黄湯治中風手足拘攣百節疼痛煩
熱心亂惡寒經日不欲飲食方
　　麻黄(三十/銖)黄芩(十八/銖)黄耆
　　細辛(各十/二銖)獨活(一/兩)
　右五味㕮咀以水五升煑取二升分二服
　一服小汗兩服大汗心中熱加大黄半兩
　脹滿加枳實六銖氣逆加人參十八銖心
　悸加牡蠣十八銖渴加栝蔞十八銖先有
　寒加八角附子一枚此方秘不傳
白歛薏苡湯治風拘攣不可屈伸方
　　白歛薏苡仁芍藥
　　桂心酸棗仁牛膝
　　乾薑甘草(各一/升)附子(三/枚)
　右九味㕮咀以淳酒二斗漬一宿微火煎
　三沸每服一升日三扶杖起行不耐酒服
　五合(千金翼有/車前子)
獨活寄生湯夫腰背痛者皆由腎氣虚弱卧
冷濕地當風得之不時速治喜流入脚膝爲
偏枯冷痺緩弱疼重或腰痛攣脚重痺宜急
服此方
　　獨活(三/兩)寄生(古今録驗/用續斷)
　　杜仲牛膝細辛
　　秦芁茯苓桂心
　　防風芎藭乾地黄
　　人參甘草當歸
　　芍藥(各二/兩)
　右十五味㕮咀以水一斗煑取三升分三
　服温身勿冷喜虚下利者除乾地黄服湯
　取蒴藋葉火燎厚安席上及熱眠上冷復
　燎之冬月取根春取莖熬卧之佳其餘薄
　熨不及蒴藋蒸爲愈也諸處風濕亦用此
　法新産竟或患腹痛不得轉動及腰脚攣
　痛不得屈伸痺弱者宜服此湯除風消血
　(肘後有附子一枚大者/無寄生人參甘草當歸)
菊花酒治男女風虚寒冷腰背痛食少羸瘦
無顔色嘘吸少氣去風冷補不足方
　　菊花杜仲(各一/斤)防風
　　附子黄耆乾薑
　　桂心當歸石斛(各四/兩)
　　紫石英蓯蓉(各五/兩)萆薢
　　獨活鍾乳(各八/兩)茯苓(三/兩)
　右十五味㕮咀以酒七斗漬五日一服二
　合稍稍加至五合日三(千金翼不/用乾薑)
杜仲酒治腰脚疼痛不遂風虛方
　　杜仲(八/兩)石南(二/兩)羌活(四/兩)
　　大附子(五/枚)
　右四味㕮咀以酒一斗漬三宿每服二合
　日再偏宜冷病婦人服之
　　　風痱第五(論方/灸法)
論曰夫風痱者卒不能語口噤手足不遂而
彊直者是也治之以伏龍肝五升爲末冷水
八升和攪取汁飲之能盡爲善(肘後此方治/心煩恍惚腹)
(中痛滿絶/而復蘇)自此已下九方皆主此風用之次
第宜細尋之
論曰凡欲醫此病當知先後次第不得謾投
湯藥以失機宜非但殺人因兹遂爲痼疾已
既得之當進三味竹瀝飲少似有勝於常更
進湯也竹瀝飲子患熱風者必先用於此制
其熱毒
竹瀝湯治四肢不收心神恍惚不知人不能
言方
　　竹瀝(二/升)生葛汁(一/升)生薑汁(三/合)
　右三味相合温暖分三服平旦日晡夜各
　一服服訖覺四體有異似好次進後湯方
　　竹瀝(一/升)生葛汁(五/合)芎藭
　　防己附子人參
　　芍藥黄芩甘草
　　桂心(各一/兩)生薑(四/兩)羚羊角(三/兩)
　　石膏(六/兩)杏仁(四十/枚)麻黄
　　防風(各一/兩半)
　右十六味㕮咀以水七升煑减半内瀝煑
　取二升五合分三服取汗間五日更服一
　劑頻與三劑漸覺少損仍進後方
　　竹瀝(三/升)防風升麻
　　羚羊角防己桂心
　　芎藭(各二/兩)麻黄(三/兩)
　右八味㕮咀以水四升合竹瀝煑取二升
　半分三服兩日服一劑常用加獨活三兩
　最佳此方神良頻進三劑若手足冷者加
　生薑五兩白术二兩若未除更進後方
　　竹瀝(一/升)甘草(一本作/根二兩)人參
　　芎藭獨活升麻(各一/兩)
　　防風麻黄芍藥(各一/兩半)
　　生薑石膏羚羊角
　　防己桂心黄芩
　　附子(一本作杏/仁四十枚)白术(各一/兩)
　右十七味㕮咀以水八升煑减半内瀝煑
　取二升半分三服相去如人行十里久更
　服若有氣者加橘皮牛膝五加皮各一兩
凡風痱服前湯得瘥訖可常服煑散除餘風
方
　　防風防己獨活
　　秦充黄耆芍藥
　　人參白术茯神
　　芎藭遠志升麻
　　石斛牛膝羚羊角
　　丹參甘草厚朴
　　天門冬五加皮地骨皮
　　黄芩(翼作/薯蕷)桂心(各一兩一/云各四兩)
　　乾地黄橘皮生薑
　　麻黄(各三/兩)檳榔(翼作/甘草)藁本(翼作/附子)
　　杜仲(翼作麥/門冬)烏犀角(各二兩千金/翼作山茱萸)
　　薏苡仁(一/升)石膏(六兩一/云三兩)
　右三十三味擣篩爲粗散和攪令匀每服
　以水三升藥三兩煑取一升綿濾去滓頓
　服之取汗日一服若覺心中熱煩以竹瀝
　代水煑之
荆瀝湯凡患風人多熱常宜服此方
　　荆瀝竹瀝生薑汁(各五/合)
　右三味相和温暖爲一服每日旦服煑散
　午後進此平復好瘥乃止
獨活煑散治諸風痱方
　　獨活(八/兩)芎藭芍藥
　　茯苓防風防己
　　葛根(各六/兩)羚羊角當歸
　　人參桂心麥門冬
　　石膏(各四/兩)磁石(十/兩)甘草(三/兩)
　　白术(五/兩)
　右十六味各切剉分爲二十四分每分入
　生薑生地黄切一升杏仁二七枚以水二
　升煑取七合或日晩或夜中或日一服或
　間日服無所忌
五補圓凡風服湯藥多患虛熱翕翕然宜除
熱方
　　防風人參蓰蓉
　　乾地黄羚羊角麥門冬
　　天門冬(各一/兩半)芍藥獨活
　　乾薑白术丹參
　　食茱萸(一本云/山茱萸)甘草
　　茯神升麻黄耆
　　甘菊花地骨皮石斛
　　牛膝五加皮薯蕷(各三/十銖)
　　秦芁芎藭桂心
　　防己生薑屑黄芩(各一/兩)
　　附子(十八/銖)石膏(三/兩)寒水石(二/兩)
　右三十二味爲末白蜜和丸如梧子大生
　薑蜜湯服二十丸日三稍加至三十丸忌
　油麫蒜生冷酢滑及猪羊雞魚等肉
論曰古人立方皆準病根冷熱制之今人臨
急造次搜尋即用故多不驗所以欲用方者
先定其冷熱乃可檢方用無不效湯藥既爾
丸散亦然凡此風之發也必由熱盛故有竹
瀝葛汁等諸冷藥焉後之學者不能仔細識
其方意故有兹論具而述之其人無密室者
不可與療以彊人居室不密尚中風邪况服
藥之人乎
治風痱不能語手足不遂方
　　度病者手小指内歧間至指端爲度以
　　置臍上直望心下以丹注度上端畢又
　　作兩度續所注上合其下開其上取其
　　本度横置其開上令三合其狀如倒作
　　ム字形男度左手女度右手嫌不分了
　　故上丹注三處同時起火灸之各一百
　　壯愈

孫眞人備急千金要方卷之二十七





孫眞人備急千金要方卷之二十八切九
　　　　(宋朝奉郎守太常少卿充/祕閣校理林億等校正)
　治諸風方
　　　風懿第六(論方/針灸法)
獨活湯治風懿不能言四肢不收手足嚲曳
方
　　獨活(四/兩)桂心芍藥
　　栝蔞根生葛(各二/兩)生薑(六/兩)
　　甘草(三/兩)
　右七味㕮咀以水五升煑取三升分三服
　日三
論曰脾脉絡胃挾咽連舌本散舌下心之别
脉係舌本今心脾二臟受風邪故舌彊不得
語也
治中風口噤不能言方
　　防己桂心麻黄(各二/兩)
　　葛根(三/兩)甘草防風
　　芍藥(各一/兩)生薑(四/兩)
　右八味㕮咀以水六升煑取二升半分三
　服瘖瘂不語皆治之
石南湯治六十四種風注走入皮膚中如蟲
行腰脊彊直五緩六急手足拘攣隱胗搔之
則作瘡風尸身癢卒風面目腫起手不出頭
口噤不能言方
　　石南乾薑黄芩
　　細辛人參(各一/兩)桂心
　　麻黄當歸芎藭(各一/兩半)
　　甘草(二/兩)乾地黄(十八/銖)食茱萸(三十/銖)
　右十二味㕮咀以水六升酒三升煑取三
　升分三服大汗勿怪
治中風口噤不知人者方
　　芥子(一/升)酢(三/升)
　右二味煑取一升薄頭以布裹之日一度
　(肘後以治/卒不得語)
又方
　　豉(五/升)吴茱萸(一/升)
　右二味以水七升煑取三升漸飲之(肘後/以治)
　(不能/語)
又方白术四兩以酒三升煑取一升頓服
又方服荆瀝一升
又方服淡竹瀝一升
針灸法
卒中風口噤不得開灸機關(千金翼/名頰車)二穴穴
在耳下八分小近前灸五壯即得語又灸隨
年壯僻者逐僻左右灸之中風失瘖不能言
語緩縱不隨先灸天窗五十壯息火仍移灸
百會五十壯畢還灸天窗五十壯者始發先
灸百會則風氣不得泄内攻五臟喜閉伏仍
失音也所以先灸天窗次百會佳一灸五十
壯悉洩火勢復灸之視病輕重重者一處三
百壯大效凡中風服藥益劇者但是風穴悉
皆灸之三壯無不愈也神良决定勿疑惑也
不至心者勿浪盡灸
論曰風寒之氣客於中滯而不能發故瘖不
能言及喉痺失聲皆風邪所爲也入臟皆能
殺人故附之於治風方之末凡尸厥而死脉
動如故此陽脉下墜陰脉上爭氣閉故也針
百會入三分補之炙熨斗熨兩脇下又竈突
墨彈丸大漿水和服之又針足中趾頭去甲
如韭葉又刺足大趾甲下内側去甲三分
桂湯治卒失音方
　　濃煑桂汁服一升覆取汗亦可末桂著
　　舌下漸漸嚥汁
又方濃煑大豆汁含亦佳無豆用豉
治卒不得語方
　　酒五合和人乳汁中半分爲二服
論曰夫眼瞤動口脣偏喎皆風入脉急與人
續命湯附子散摩神明膏丹參膏依穴灸之
喉痺舌緩亦然風入臟使人瘖瘂卒死口眼
相引牙車急舌不轉喎僻者與伏龍肝散和
雞冠血及鼈血塗乾復塗之并灸吻邊横文
赤白際逐左右隨年壯報之至三報三日不
瘥更報之
附子散治中風手臂不仁口面喎僻方
　　附子桂心(各五/兩)細辛
　　防風人參乾薑(各六/兩)
　右六味治下篩酒服方寸七日三稍增之
甘草湯治偏風積年不瘥手脚枯細面口喎
僻精神不定言語倒錯方
　　甘草桂心芎藭
　　麻黄當歸芍藥
　　人參(各二/兩)附子側子(各二/枚)
　　獨活防己(各三/兩)生薑
　　石膏茯神(各四/兩)白术
　　黄芩細辛(各一/兩)秦芁
　防風(各一/兩半)菊花(一/升)淡竹瀝(四/升)
　右二十一味㕮咀以水一斗先煑麻黄去
　沫取七升内竹瀝及藥煑取三升分四服
　服三服訖間一盃粥後更進一服待藥勢
　自汗愼生冷醋蒜麫乳酪魚等
治中風面目相引口偏著耳牙車急舌不得
轉方
　　獨活(三/兩)生地黄汁竹瀝(各一/升)
　右三味合煎取一升頓服之即愈
又方
　　牡蠣礬石附子
　竈下黄土
　右四味各等分爲末取三年雄雞冠血和
　藥傅其上持鏡候纔欲復故便急洗去之
　不速去便過不復還也(千金翼云偏右/塗左偏左塗右)
又方
　　竹瀝(三/升)防風防己
　　升麻桂心芎藭(各二/兩)
　　麻黄(四/兩)羚羊角(三/兩)
　右八味㕮咀以水四升合竹瀝煑取一升
　半分三服日服一劑常用效
又方青松葉一斤擣令汁出清酒一斗漬二
　　宿近火一宿初服半升漸至一升頭面
　　汗出即止
又方酒煑桂取汁以故布搨病上正則止左
　　喎搨右右喎搨左此秘方不傳余常用
　　大效
治口耳僻方
　　防風附子葛根(各二/兩)
　　栢實麻黄(各三/兩)獨活
　　生薑(各四/兩)杏仁(三十/枚)
　右八味㕮咀以水一斗酒二升煑取三升
　分四服
治卒中風口喎不正方
　　取空青末如豆大一枚含之即愈
又方炒大豆三升令焦以酒三升淋取汁頓
　　服(肘後以治/口噤不開)
又方大皂莢一兩去皮子下篩以三年大酢
　　和左喎塗右右喎塗左乾更塗之
又方以葦筒長五寸以一頭刺耳孔中四畔
　　以麫密塞之勿令泄氣一頭内大豆一
　　顆并艾燒令燃灸七壯即瘥患右灸左
　　患左灸右千金不傳耳病亦灸之
又方灸手交脉三壯左灸右右灸左其炷如
　　鼠屎形横安之兩頭下火
枳茹酒主諸藥不能瘥者方
　　枳實上青刮取末欲至心止得茹五升
　　微火炒去濕氣以酒一斗漬微火暖令
　　得藥味隨性飲之主口僻眼急大驗治
　　緩風急風并佳(肘後以治身直不得屈/伸反覆者枳樹皮亦得)
　　　角弓反張第七(方)
治卒半身不遂手足拘急不得屈伸身體冷
或智或痴或身强直不語或生或死狂言不
可名狀角弓反張或欲得食或不用食或大
小便不利皆療之方(古今録驗名/八風續命湯)
　　人參桂心當歸
　　獨活黄芩乾薑
　　甘草(各十/八銖)石膏(一兩/半)杏仁(四十/枚)
　右九味㕮咀以井花水九升煑取三升分
　三服日二覆取汗不汗更合加麻黄五兩
　合服
倉公當歸湯治賊風口噤角弓反張痙者方
　　當歸防風(各十/八銖)獨活(一兩/半)
　　附子(一/枚)細辛(半/兩)麻黄(三十/銖)
　右六味㕮咀以酒五升水三升煑取三升
　服一升口不開者格口内湯一服當蘇二
　服小汗三服大汗
又方酒一斗膠二斤煑令烊得六升每服一
　　升稍服得愈
又方單服荆瀝良
秦芁散治半身不遂言語錯亂乍喜乍悲角
弓反張皮膚風癢方
　　秦芁獨活(胡洽用/烏頭)黄耆
　　人參甘菊花(各二兩胡/洽用蜀椒)
　　茵芋(十八銖胡/洽用茵草)防風
　　石斛(胡洽用/萆薢)山茱萸桂心(各一/兩半)
　　附子芎藭(胡洽用/桔梗)細辛
　　當歸五味子甘草
　　白术乾薑麻黄
　　白鮮皮(胡洽用白歛/各三十銖)天雄
　　遠志(各一兩胡/洽用防己)
　右二十二味治下篩酒服方寸七日再漸
　漸加至二七又云治風無新久并補
吴秦芁散治風注入肢體百脉身腫角弓反
張手足酸疼皮膚習習身體盡痛眉毛墮落
耳聾驚悸心滿短氣魂志不定陰下濕癢大
便有血小便赤黄五勞七傷萬病皆治方
　　秦芁蜀椒人參
　　茯苓牡蠣細辛
　　栝蔞根麻黄(各十/八銖)乾薑
　　附子白术桔梗
　　桂心獨活當歸(各一/兩)
　　黄芩柴胡牛膝
　　天雄石南杜仲
　　莽草烏頭(各半/兩)甘草
　　芎藭防風(各一/兩半)
　右二十六味治下篩盛以葦袋食前温酒
　一升服方寸七日三服急行七百步更飲
　酒一升忌如常法
　　　風痺第八
論曰血痺病從何而得之師曰夫尊榮人骨
弱肌膚盛因疲勞汗出卧不時動摇加被微
風遂得之形如風狀(巢源云其狀如/被微風所吹)但以脉
自微澀澀在寸口關上緊宜針引陽氣令脉
和緊去則愈
治風濕脉浮身重汗出惡風方
　　甘草(二/兩)黄耆(五/兩)漢防己(四/兩)
　　生薑白术(各三/兩)大棗(十二/枚)
　右六味㕮咀以水六升煑取三升分三服
　服了坐被中欲解如蟲行皮中卧取汗
鐵精湯治三陰三陽厥逆寒食胷脇支滿病
不能言氣滿胷中急肩息四肢時寒熱不隨
喘悸煩亂吸吸少氣言輙飛颺虚損方
　　黄鐵(三十斤以流水八/斗揚之三千遍)人參(三/兩)
　　炭(五十斤燒鐵令赤投冷水復燒/七遍如此澄清取汁二斗煑藥)
　　半夏麥門冬(各一/升)白薇
　　黄芩甘草芍藥(各四/兩)
　　石膏(五/兩)生薑(二/兩)大棗(二十/枚)
　右十味㕮咀内前汁中煑取六升服一升
　日三服(兩日/令盡)
黄耆湯治血痺陰陽俱微寸口關上微尺中
小緊外證身體不仁如風狀方
　　蜀黄耆人參(要略/無)芍藥
　　桂心(各二/兩)生薑(六/兩)大棗(十二/枚)
　右六味㕮咀以水六升煑取二升服七合
　日三服令盡
治遊風行走無定腫或如盤大或如甌或著
腹背或著臂或著脚悉主之方
　　海藻茯苓防風
　　獨活附子白术(各三/兩)
　　大黄(五/兩)當歸(一本作/當陸)鬼箭(各二/兩)
　右九味㕮咀以酒二斗漬五日初服二合
　漸加以知爲度
白歛散治風痺腫筋急展轉易常處方
　　白歛(半/兩)附子(六/銖)
　右二味治下篩酒服半刀圭日三不知增
　至一刀圭身中熱行爲候十日便覺
治風痺遊走無定處名曰血痺大易方
　　萆薢薯蕷牛膝
　　澤瀉(各二/兩)地膚子白术(各半/兩)
　　乾㯃蠐螬狗脊
　　車前子天雄(各十/銖)茵芋(六/銖)
　　山茱萸(三十/銖)乾地黄(二兩/半)
　右十四味爲末蜜和丸如梧子大酒下十
　丸日三後稍加
治諸風痺方
　　防風甘草黄芩
　　桂心當歸茯苓(各一/兩)
　　秦芁葛根(各二/兩)生薑(五/兩)
　　大棗(三十/枚)杏仁(五十/枚)
　右十一味㕮咀以酒水各四升煑取三升
　分三服取汗
附子酒治大風冷痰癖脹滿諸痺方
　　大附子一枚重二兩者(亦云/二枚)酒五升漬
　　春五日每服一合日再以瘥爲度
麻子酒治虛勞百病傷寒風濕及婦人帶下
月水徃來不調手足疼痺著牀服之令人肥
健方
　　麻子(一/石)法麴(一/斗)
　右二味先擣麻子成末以水二石著釜中
　蒸麻子極熟炊一石米傾出滓隨汁多少
　如家醖法候熟取清酒隨性飲之


孫眞人備急千金要方卷之二十八










孫眞人備急千金要方卷之二十九切十
　　　　(宋朝奉郎守太常少卿充/祕閣校理林億等校正)
　傷寒方
　　　傷寒例第一
論曰易稱天地變化各正性命然則變化之
迹無方性命之功難測故有炎凉寒燠風雨
晦冥水旱妖灾蟲蝗怪異四時八節種種施
化不同七十二候日月運行各别終其晷度
方得成年是謂歲功畢矣天地尚且如然在
人安可無事故人生天地之間命有遭際時
有否泰吉凶悔吝苦樂安危喜怒愛憎存亡
憂畏關心之慮日有千條謀身之道時生萬
計乃度一日是故天無一歲不寒暑人無一
日不憂喜故有天行瘟疫病者即天地變化
之一氣也斯蓋造化必然之理不得無之故
聖人雖有補天立極之德而不能廢之雖不
能廢之而能以道御之其次有賢人善於攝
生能知撙節與時推移亦得保全天地有斯
瘴癘還以天地所生之物以防備之命曰知
方則病無所侵矣然此病也俗人謂之横病
多不解治皆曰日滿自瘥以此致枉者天下
大半凡始覺不佳即須救療迄至於病愈湯
食競進折其毒勢自然而瘥必不可令病氣
自在恣意攻人拱手待斃斯爲誤矣今博採
群經以爲上下兩卷廣設備擬好養者可得
詳焉
小品曰古今相傳稱傷寒爲難治之疾時行
瘟疫是毒病之氣而論治者不判傷寒與時
行瘟疫爲異氣耳云傷寒是雅士之辭天行
瘟疫是田舍間號耳不說病之異同也考之
衆經其實殊異矣所宜不同方說宜辭是以
畧說其要經言春氣温和夏氣暑熱秋氣清
凉冬氣凛冽此四時正氣之序也冬時嚴寒
萬類深藏君子固密則不傷於寒或觸冒之
者乃爲傷寒耳其傷於四時之氣皆能爲病
而以傷寒爲毒者以其最爲殺厲之氣也中
而即病名曰傷寒不即病者其寒毒藏於肌
骨中至春變爲温病至夏變爲暑病暑病熱
極重於温也是以辛苦之人春夏多温病熱
病者皆由冬時觸冒寒冷之所致非時行之
氣也凡時行者是春時應暖而反大寒夏時
應熱而反大冷秋時應凉而反大熱冬時應
寒而反大温此非其時而有其氣是以一歲
之中病無長少多相似者此則時行之氣也
傷寒之病逐日深淺以施方治今世人得傷
寒或始不早治或治不去病或日數久淹困
乃告師師苟依方次第而療則不中病皆宜
臨時消息制方乃有效耳
華佗曰夫傷寒始得一日在皮當摩膏火炙
之即愈若不解者二日在膚可依法針服解
肌散發汗汗出即愈若不解至三日在肌復
一發汗即愈若不解者止勿復發汗也至四
日在胷宜服藜蘆圓微吐之則愈若病困藜
蘆圓不能吐者服小豆瓜蒂散吐之則愈也
視病尚未醒醒者復一法針之五日在腹六
日入胃入胃乃可下也若熱毒在外未入於
胃而先下之者其熱乘虚入胃即爛胃也然
熱入胃須要下去之不可留於胃中也胃若
實熱爲病三死一生皆不愈胃虚熱入爛胃
也其熱微者赤斑出此候五死一生劇者黑
斑出者此候十死一生但論人有强弱病有
難易得效相倍也得病無熱但狂言煩躁不
安精彩言語不與人相主當者勿以火迫之
但以猪苓散一方寸七服之當逼與新汲水
一升若二升强飲之令以指刺喉中吐之病
隨手愈若不能吐者勿强與水水停則結心
下也當更以餘藥吐之皆令相主不爾更致
危矣若此病輩不時以猪苓散吐解之者其
死殆速耳亦可先以去毒物及法針之尤佳
夫飲膈實者此皆難治此則三死一生也病
者過日不以時下則熱不得泄亦胃爛斑出
春夏無大吐下秋冬無大發汗發汗法冬及
始春大寒時宜服神丹圓亦可摩膏火炙若
春末及夏月始秋此熱月不宜火炙及重覆
宜服六物青散若崔文行度瘴散赤散雪煎
亦善若無圓散及煎者但單煑柴胡數兩傷
寒時行亦可服以發汗至再三發汗不解當
與湯實者轉下之其脉朝夕駃者爲澼實者
朝平夕駃者非澼也轉下湯爲可早與但當
少與勿令大下耳少與當數其間也諸虛煩
熱者與傷寒相似然不惡寒身不疼痛故知
非傷寒也不可發汗頭不痛脉不緊數故知
非裏實不可下也如此内外皆不可攻而强
攻之必遂損竭多死難全也此虛煩但當與
竹葉湯若嘔者與橘皮湯一劑不愈爲可重
與也此法數用甚有效驗傷寒後虚煩亦宜
服此湯
王叔和曰夫陽盛陰虛(外臺作表/和裏病)汗之則死
下之則愈陽虛陰盛(外臺作裏/和表病)下之則死汗
之則愈夫如是則神丹安可以誤發甘遂何
可以妄攻虛盛之治(外臺作表/裏之治)相背千里吉
凶之機應若影響然則桂枝下咽陽盛則斃
(外臺作表/和則斃)承氣入胃陰盛以亡(外臺作裏/平以亡)若
此陰陽虚實之交錯其候至微發汗吐下之
相反其禍至速而醫術淺狹不知不識病者
殞没自謂其分至令冤魂塞於冥路矢死盈
於曠野仁愛鑒此寧不傷楚夫傷寒病者起
自風寒入於腠理與精氣分爭榮衛否隔周
行不通病一日至二日氣在孔竅皮膚之間
故病者頭痛惡寒腰背强重此邪氣在表發
汗則愈三日以上氣浮在上部填塞胷心故
頭痛胷中滿當吐之則愈五日以上氣沉結
在臟故腹脹身重骨節煩疼當下之則愈明
當消息病之狀候不可亂投湯藥虚其胃氣
也經言脉微不可吐虚細不可下又夏月亦
不可下也此醫之大禁也脉有沉浮轉能變
化或人得病數日方以告醫雖云初覺視病
已積日在身其疹瘵結成非復發汗解肌所
除當診其脉隨時形勢救解求免也不可苟
以次第爲固失其機要乃致禍矣此傷寒次
第病三日以内發汗者謂當風解衣夜卧失
覆寒温所中并時有疾疫邪風之氣相染易
爲邪惡所中也至於人自飲食生冷過多腹
臟不消轉動稍難頭痛身温其脉實大者便
可吐下之不可發汗也
陳廪丘云或問得病連服湯藥發汗汗不出
如之何答曰醫經云連發汗汗不出者死病
也吾思之可蒸之如蒸中風法熱温之氣於
外迎之不得不汗出也後以問張苗苗云曾
有人作事疲極汗出卧單簟中冷得病但苦
寒倦諸醫與圓散湯四日之内凡八過發汗
汗不出苗令燒地布桃葉蒸之即得大汗於
被中就粉傅身使極燥乃起便愈後數以此
發汗汗皆出也人性自有難汗者非惟病使
其然也蒸之則無不汗出也諸病發熱惡寒
脉浮洪者便宜發汗温粉粉之勿令遇風當
發汗而其人適失血及大下利則不可大汗
也數少與桂枝湯使體潤漐漐汗出連日當
自解也
論曰凡人有少苦似不如平常即須早道若
隱忍不治冀望自差須臾之間以成固疾小
兒女子益以滋甚若時氣不和當自戒謹若
小有不和即須治療尋其邪由及在腠理以
時早治鮮不愈者患人忍之數日乃說邪氣
入臟則難可制止雖和緩亦無能爲也癰疽
疔腫喉痺客忤尤其爲急此自養生之要也
凡作湯藥不可避晨夜時日吉凶覺痛須臾
即宜便治不等早晚則易愈矣服藥當如方
法若縱意違師不須治之也凡傷寒多從風
寒得之始表中風寒入裏則不消矣未有温
覆而當不消也凡得時氣病五六日而渴欲
飲水飲不能多不當與也所以爾者腹中熱
尚少不能消之便更爲人作病矣若至七八
日大渴欲飲水者猶當依證而與之與之勿
令極意也言能飲一斗者與五升若飲而腹
滿小便澁若喘若噦不可與之忽然大汗出
者欲自愈也人得病能飲水欲愈也
凡温病可針刺五十九穴又身之穴六百五
十有五其三十六穴灸之有害七十九穴刺
之爲灾
論曰夫尋方學之要以救速爲貴是以養生
之家須遇合成熟藥以補倉卒之急今具之
于左
　　　辟溫第二(方/濕𧏾病證)
屠蘇酒辟疫氣令人不染温病及傷寒歲旦
之方
　　大黄(十五/銖)白术(十八/銖)桔梗
　　蜀椒(各十/五銖)桂心(十八/銖)烏頭(六/兩)
　　菝葜(十二/銖)
　右七味㕮咀絳袋盛以十二月晦日中懸
　沉井中令至泥正月朔旦平曉出藥置酒
　中煎數沸於東向户中飲之屠蘇之飲先
　從小起多少自在一人飲一家無疫一家
　飲一里無疫飲藥酒得三朝還滓置井中
　能仍歲飲可世無病當家内外有井皆悉
　著藥辟温氣也又一方有防風一兩
太乙流金散辟温氣方
　　雄黄(三/兩)雌黄(二/兩)礬石(一兩)
　　鬼箭羽(一兩/半)羚羊角(燒二/兩)
　右五味治下篩三角絳袋盛一兩帶心前
　并掛門户上若逢大疫之年以月旦青布
　裹一刀圭中庭燒之温病人亦燒熏之
雄黄散辟温氣方
　　雄黄(五/兩)朱砂(一作/赤木)菖蒲
　　鬼臼(各二/兩)
　右四味治下篩以塗五心額上鼻人中及
　耳門
預備一物柏枝散天氣不和疾病流行方
　　取南向杜中栢東南枝曝令乾擣末酒
　　服方寸七神良
粉身散辟温病常用方
　　芎藭白芷藁本(各等/分)
　右三味治下篩内米粉中以粉身
殺鬼燒藥方辟温氣
　　雄黄丹砂雌黄(各一/斤)
　　羚羊角(羖羊角/亦得)蕪荑
　　虎骨鬼臼鬼箭羽
　　野丈人石長生猳猪屎
　　馬懸蹄(各三/兩)青羊脂菖蒲
　　白术(各八/兩)蜜蠟(八/斤)
　右十六味末之以蜜蠟和爲丸如彈許大
　朝暮及夜中户前微火燒之
虎頭殺鬼圓辟温方
　　虎頭(五/兩)朱砂雄黄
　　雌黄(各一/兩半)鬼臼皂莢
　　蕪荑(各一/兩)
　右七味末之以蜜蠟和爲丸如彈子大絳
　袋盛繫臂男左女右懸屋四角晦望夜半
　中庭燒一圓
辟温殺鬼圓熏百鬼惡氣方
　　雄黄雌黄(各二/兩)羖羊角
　　虎骨(各七/兩)龍骨龜甲
　　鯪鯉甲蝟皮(各三/兩)樗雞(十五/枚)
　　空青(一/兩)芎藭眞珠(各五/兩)
　　東門上雞頭(一/兩)
　右十三味末之烊蠟二十兩并手圓如梧
　子正旦門户前燒一圓帶一圓男左女右
　辟百惡獨宿吊喪問病各吞一圓小豆大
　天陰大霧日燒一圓於户牖前佳
雄黄圓漢建炎三年太歲在酉疫氣流行死
者極衆即有書生丁季迴從蜀青城山來東
過南陽從西市門入見患疫癘者頗多遂於
囊中出藥人各惠之一圓靈藥沾唇疾無不
瘥市中疫鬼數百餘見書生施藥悉皆驚怖
而走乃有鬼王見書生謂有道法兼自施藥
感衆鬼等奔走若是遂詣書生欲求受其道
法書生曰吾無道法乃囊中之藥呈於鬼王
鬼王覩藥驚惶叩頭乞命而走此方藥帶之
入山能辟虎狼蛇蟲入水能除水怪蛟蜃
　　雄黄雌黄曾青
　　鬼臼眞珠丹砂
　　虎頭骨桔梗白术
　　女青芎藭白芷
　　鬼督郵蕪荑鬼箭羽
　　藜蘆菖蒲皂莢(各一/兩)
　右十八味末之蜜丸如彈子大絹袋盛男
　左女右帶之卒中惡病及時疫吞如梧子一
　丸燒一丸彈子户内
赤散辟温疫氣傷寒熱病方
　　藜蘆躑躅花(各一/兩)牡丹皮
　　皂莢(各一兩/六銖)附子桂心
　　眞珠(各六/兩)細辛乾薑(各十/八銖)
　右九味末之内眞珠合治之分一方寸七
　置絳囊中帶之男左女右著臂自隨覺有
　病之時便以粟米大内著鼻中又酒服一
　錢七覆取汗日三服當取一過汗耳
又方正月旦取東行桑根如指長七寸以丹
塗之懸門户上又令人帶之
斷温病不相染著方
　　汲水瓶綆長七寸盜著病人卧席下良
又方以繩度所住户中壁屈繩即斷之
治温病不相染方
　　以桃樹蠹屎末之水服方寸七
又方术豉等分酒漬服之妙
又方正旦吞麻子赤小豆各二七粒又以一
七粒投井中
又方新布袋盛赤豆一升内井中三日出舉
家服二七枚
又方松葉末之酒服方寸七日三服
又方常以七月七日合家吞赤小豆向日吞
二七枚
又方常以七月七日男吞大豆七枚女吞小
豆二七枚
又方神仙教人立春後有庚子日温蕪菁菹
汁合家大小并服不限多少
斷温疫轉相染著乃至滅門延及外人無收
視者方
　　赤小豆鬼箭羽鬼臼
　　雄黄(各二/兩)
　右四味末之以蜜和服如小豆一丸可與
　　病人同床傳衣
治温令不相染方
　　新布袋盛大豆一升内井中一宿出服
　　七枚
治温疫方
　　藥子二枚末水服之
又方白蜜和上色朱砂粉一兩以太歲日平
旦大小勿食向東方立吞服三七丸如麻子
大勿令齒近之并吞赤小豆七枚投井泉中
終身勿忘此法
又方凡時行疫癘常以月望日細剉東引桃
枝煑湯浴之
治瘴氣方
　　蒜(五子并/皮碎之)豉心(一/十)
　右二味以五歲男兒屎二升煑五六沸去
　滓服之良
又方青竹茹二升以水四升煑取三升分作
三服
治患霧氣者心内煩悶少氣頭痛項急起則
眼眩欲倒身微熱戰掉不安時復憎寒心中
欲吐吐時無物方
　　新猪屎二升半内好酒一升攪令散以
　　生布絞取汁更以綿濾頓服之取盡即
　　地鋪暖卧覆蓋鋪前著火常汗出若得
　　汗當細細去上衣勿使心寒寒即不瘥
　　看汗自乾乃起愼風冷亦治瘧及風勞
　　蠱毒
治肝腑臟温病陰陽毒頸背雙筋牽先寒後
熱腰强急縮目中生花方
　　桂心(一/兩)白术硭硝
　　大青栀子(各三/兩)柴胡(五/兩)
　　石膏生薑(各八/兩)生地黄
　　香豉(各一/升)
　右十味㕮咀水九升煑取三升分三服
治肝腑臟温病陰陽毒先寒後熱頸筋攣牽
面目赤黄身中直强方
　　玄參(一/兩)細辛(二/兩)栀子
　　黄芩升麻硭硝(各三/兩)
　　石膏(八/兩)竹葉(切五/升)車前草(曝切/二升)
　右九味㕮咀以水一斗半煑竹葉車前取
　七升去滓下諸藥煎至三升硭硝分三服
治心腑臟温病陰陽毒戰掉不安驚動方
　　大青黄芩栀子
　　知母硭硝(各三/兩)麻黄(四/兩)
　　玄參(六/兩)石膏生葛根(各八/兩)
　　生地黄(切一/升)
　右十味㕮咀以水九升煑取三升去滓下
　硭硝分三服
治脾腑臟温病陰陽毒頭重頸直皮肉痺結
核隱起方
　　大青羚羊角升麻
　　射干硭硝(各三/兩)栀子(四/兩)
　　寒水石(五/兩)玄參(八/兩)
　右八味㕮咀以水七升煑取三升分三服
治肺腑臟温病陰陽毒咳嗽連續聲不絶嘔
逆方
　　麻黄栀子紫菀
　　大青玄參葛根(各三/兩)
　　桂心甘草(各二/兩)杏仁
　　前胡(各四/兩)石膏(八/兩)
　右十一味㕮咀以水九升煑取三升分作
　三服
治腎腑臟温病身面如刺腰中欲折熱毒内
傷方
　　茵陳蒿　栀子　芒硝(各三/兩)
　　苦參　生葛(各四/兩)　生地黄
　　石膏(各八/兩)　葱白　豉(各一/升)
　右九味㕮咀以水九升煑取二升半下硭
　硝分三服
萎蕤湯治温風之病脉陰陽俱浮汗出體重
其息必喘其形狀不仁嘿嘿但欲眠下之者
則小便難發其汗者必讝語加燒針者則耳
聾難言但吐下之則遺失便利如此疾者宜
服之方
　　萎蕤　白薇　麻黄
　　獨活　杏仁　芎藭
　　甘草　青木香(各二/兩)石膏(三/兩)
　右九味㕮咀以水八升煑取三升去滓分
　三服取汗若一寒一熱加朴消一分及大
　黄三兩下之如無木香可用麝香一分(小/品)
　(方云萎蕤湯治冬温及春月中風傷寒則/發熱頭腦痛喉咽乾舌强骨肉疼心胸痞)
　(滿腰背强/亦治風温)
夫𧏾病與百合狐惑濕風温病鬼魅皆相類
宜精察節氣其新故二氣相搏喜成此疾
孫眞人備急千金要方卷之二十九















孫眞人備急千金要方卷之三十切十一
　　　　(宋朝奉郎守太常少卿充/祕閣校理林億等校正)
　傷寒方
　　　傷寒膏第三(方)
青膏治傷寒頭痛項强四肢煩疼方
　　當歸　芎藭　蜀椒
　　白芷　吴茱萸　附子
　　烏頭　甘草(各三/兩)
　右八味㕮咀以醇苦酒漬之再宿以猪脂
　四斤煎令藥色黄絞去滓以温酒服棗核
　大三枚日三服取汗不知稍增可服可摩
　如初得傷寒一日苦頭痛背强宜摩之佳
黄膏治傷寒赤色頭痛項强賊風走風方
　　大黄　附子　細辛
　　乾薑　蜀椒　桂心(各半/兩)
　　巴豆(五十/枚)
　右七味㕮咀以醇苦酒漬一宿以臘月猪
　脂一斤煎之調適其火三上三下藥成傷
　寒赤色發熱酒服梧子大一枚又以火摩
　身數百過兼治賊風絶良風走肌膚遊風
　所在摩之神效千金不傳此趙泉方也
白膏治傷寒頭痛向火摩身體酒服如杏核
一枚温覆取汗摩身當千過藥力乃行并治
惡瘡小兒頭瘡牛領馬鞍皆治之先以鹽湯
洗瘡以布拭之傅膏癰腫火炙摩千過日再
自消者方
　　天雄烏頭莽草
　　羊躑躅(各三/兩)
　右四味㕮咀以苦酒三升漬一夕作東向
　露竈又作十二聚濕土各一升許大取成
　煎猪脂三斤著銅器中加竈上炊以葦薪
　令釋内所漬藥炊令沸下著土聚上沸定
　復上如是十二過令土盡徧藥成去滓傷
　寒咽喉痛含如棗核一枚日三摩時令勿
　近目
　　　發汗散第四(方)
度瘴發汗青散治傷寒赤色惡寒發熱頭痛
項强體疼方
　　麻黄(三兩/半)桔梗細辛
　　吴茱萸防風白术(各一/兩)
　　烏頭乾薑蜀椒
　　桂心(各一兩/六銖)
　右十味治下篩温酒服方寸七温覆取汗
　汗出止若不得汗汗少不解復服如法若
　得汗足如故頭痛發熱此爲内實當服駃
　豉圓若藋氏圓如得便頭重者可以二大
　豆許内鼻孔中覺燥涕出一日可三四度
　必愈兼辟時行病
五苓散主時行熱病但狂言煩躁不安精彩
言語不與人相主當者方
　　猪苓白术茯苓(各十/八銖)
　　桂心(十二/銖)澤瀉(三十/銖)
　右五味治下篩水服方寸七日三多飲水
　汗出即愈
崔文行解散治時氣不和傷寒發熱者方
　　桔梗細辛(各四/兩)白术(八/兩)
　　烏頭(一/斤)
　右四味治下篩若中傷寒服錢五七覆取
　汗解若不覺復小增之以知爲度若時氣
　不和旦服錢五七辟惡氣欲省病服一服
　皆酒服
六物青散治傷寒赤色惡寒方
　　附子白术(各一兩/六銖)防風
　　細辛(各一兩/十八銖)桔梗烏頭(各三兩/十八銖)
　右六味治下篩以温酒服五七不知稍增
　之服後食頃不汗出者進温粥一杯以發
　之温覆汗漐漐可也勿令流離勿出手足
　也汗出止若汗大出不止者温粉粉之微
　者不須粉不得汗者當更服之得汗而不
　解者當服神丹丸(方出下篇/發汗丸門)
青散治春傷寒頭痛發熱方
　　苦參厚朴石膏(各三/十銖)
　　大黄細辛(各二/兩)麻黄(五/兩)
　　烏頭(五/枚)
　右七味治下篩覺傷寒頭痛發熱以白湯
　半升和藥方寸七投湯中熟訖去滓盡服
　覆取汗汗出温粉粉之良久一服不除宜
　重服之或當微下利者有大黄故也
詔書發汗白薇散治傷寒三日不解者方
　　白薇(十二/銖)杏仁貝母(各十/八銖)
　　麻黄(一兩/八銖)
　右四味治下篩酒服方寸七自覆汗出即
　愈
華佗赤散治傷寒頭痛身熱腰背强引頸及
風口噤瘧不絶婦人産後中風寒經氣腹大
方
　　丹砂(十二/銖)　蜀椒　蜀漆
　　乾薑　細辛　黄芩
　　防己　桂心　茯苓
　　人參　沙參　桔梗
　　女萎　烏頭(各十/八銖)　雄黄(二十/四銖)
　　吴茱萸(三十/銖)麻黄　代赭(各二/兩半)
　右十八味治下篩酒服方寸七日三耐藥
　者二七覆令汗出欲治瘧先發一時所服
　藥二七半以意消息之細辛薑桂丹砂雄
　黄不熬餘皆熬之
赤散治傷寒頭痛項强身熱腰脊痛徃來有
時方
　　乾薑　防風　沙參
　　細辛　白术　人參
　　蜀椒　茯苓　麻黄
　　黄芩　代赭　桔梗
　　吴茱萸(各一/兩)附子(二/兩)
　右十四味治下篩先食酒服一錢七日三
烏頭赤散治天行疫氣病方
　　烏頭(一兩/半)　皂莢(半/兩)　雄黄
　　細辛　桔梗　大黄(各一/兩)
　右六味治下篩清酒若井花水服一刀圭
　日二不知稍增以知爲度除時氣疫病若
　牛馬六畜中水行疫亦可與方寸七人始
　得病一日時服一刀圭取兩大豆許吹著
　兩鼻孔中
水解散治時行頭痛壯熱一二日方
　　桂心　甘草　大黄(各二/兩)
　　麻黄(四/兩)
　右四味治下篩患者以生熟湯浴訖以暖
　水服方寸七日三覆取汗或利便差丁强
　人服二方寸七(延年秘録有黄芩芍藥各/二兩古今録驗無甘草有)
　(芍藥治天行熱病生疱/瘡疼痛及解肌出汗)
治時病表裏大熱欲死方
　　大黄　寒水石　硭硝
　　石膏　升麻　麻黄
　　葛根　紫葛
　右八味等分治下篩水服方寸七日二
　　發汗湯第五(例桂枝證/方)
例曰大法春夏宜發汗凡發汗欲令手足皆
周至漐漐然一時間許益佳但不可令如水
流離霡霂耳若病不解當更重發汗汗出多
則亡陽陽虚不可重發汗也凡服湯藥發汗
中病便止不必盡劑也凡云可發汗而無湯
者圓散亦可用要以汗出爲解然不及湯隨
證良驗凡病無故自汗出復發其汗愈衛復
和故也
夫脉浮者病在外可發汗宜桂枝湯
夫陽脉浮大而數者亦可發汗爲宜桂枝湯
夫病常自汗出者此爲榮氣和榮氣和而外
不解此爲衛氣不和也榮行脉中衛行脉外
復發其汗衛和則愈宜桂枝湯
夫病人臟無他病時時發熱自汗出而不愈
者此衛氣不和故也先其時發汗則愈宜桂
枝湯
太陽病發熱汗出者此爲榮弱衛强故令汗
出欲救邪風宜桂枝湯
太陽病頭痛發熱汗出惡風寒宜桂枝湯
太陽病下之微喘者表未解也宜桂枝加厚
朴杏人湯
太陽病外證未解者不可下宜桂枝湯
太陽病先發其汗不解而下之其脉浮者不
愈浮爲在外而反下之故令不愈今脉浮故
在外當須解其表則愈宜桂枝湯
太陽病下之氣上衝者可與桂枝湯不上衝
不可與
凡桂枝本爲解肌若脉浮緊發熱無汗者勿
與之常知此勿誤也
凡酒客勿與桂枝湯若服必嘔
凡服桂枝湯吐者後必吐膿血也
桂枝湯治中風其脉陽浮而陰弱陽浮者熱
自發陰弱者汗自出濇濇惡風淅淅惡寒噏
噏發熱鼻鳴乾嘔方
　　桂枝　芍藥　生薑(各三/兩)
　　甘草(二/兩)大棗(十二/枚)
右五味㕮咀三物切薑擘棗以水七升煑
棗令爛去滓乃内諸藥水少者益之煑令
微沸得三升去滓服一升日三小兒以意
减之初服少多便得汗出者小闊其間不
得汗者小促其間令藥勢相及汗出自護
如法特須避風病若重宜夜服若服一劑
不解病證不變者當復服之至有不肯汗
出服兩三劑乃愈服此藥食頃飲熱粥以
助藥力
麻黄湯治傷寒頭及腰痛身體骨節疼發熱
惡寒不汗而喘方
　　麻黄(三/兩)　桂心　甘草(各二/兩)
　　杏仁(七十枚喘不/甚用五十枚)
　右四味㕮咀以水九升煑麻黄减二升去
　沫内諸藥煑取二升半紋去滓服八合覆
　令汗
大青龍湯治中風傷寒脉浮緊發熱惡寒身
體疼痛汗不出煩躁方
　　麻黄(六/兩)桂心甘草(各二/兩)
　　石膏(如雞子/一枚碎)生薑(三/兩)杏仁(四十/枚)
　　大棗十二枚
　右七味㕮咀以水九升煑麻黄去沫乃内
　諸藥煑取三升分服一升厚覆當大汗出
　温粉粉之即止不可再服服之則筋惕肉
　瞤此爲逆也不汗乃再服
陽毒升麻湯治傷寒一二日便成陽毒或服
藥吐下之後變成陽毒身重腰背痛煩悶不
安狂言或走或見鬼或吐血下痢其脉浮大
數面赤斑斑如錦文咽喉痛唾膿血五日可
治至七日不可治宜服方
　　升麻甘草(各半/兩)當歸
　　蜀椒雄黄桂心(各六/銖)
　右六味㕮咀以水五升煑取二升半分三
　服如人行五里進一服温覆手足毒出則
　汗汗出則解不解重作服之得吐亦佳(仲/景)
　(無桂心有鱉甲手大一片肘後與千金同/古今録驗有栀子六銖鼈甲如手一片)
陰毒甘草湯治傷寒初病一二日便結成陰
毒或服藥六七日已上至十日變成陰毒身
重背强腹中絞痛咽喉不利毒氣攻心心下
堅强短氣不得息嘔逆唇青面黑四肢厥冷
其脉沉細緊數仲景云此陰毒之候身如被
打五六日可治至七日不可治也方
　　甘草升麻(各半/兩)當歸
　　蜀椒(各六/銖)鼈甲(一/兩)
　右五味㕮咀以水五升煑取二升半分三
　服如人行五里頃更進一服温覆發汗毒
　當從汗出汗出則愈若不汗則不除重作
　服(仲景方/去蜀椒)
陰旦湯治傷寒肢節疼痛内寒外熱虚煩方
　　芍藥甘草(各二/兩)乾薑
　　黄芩(各三/兩)桂心(四/兩)大棗(十五/枚)
　右六味㕮咀以水一斗煑取五升去滓温
　服一升日三夜再服令小汗
陽旦湯治傷寒中風脉浮發熱往來汗出惡
風頭項强鼻鳴乾嘔桂枝湯主之隨病加减
如左方
　　以泉水一斗煑取四升分服一升日三
　　自汗者去桂枝加附子一枚渴者去桂
　　加栝蔞三兩利者去芍藥桂加乾薑三
　　累附子一枚炮心下悸者去芍藥加茯
　　苓四兩虚勞裏急正陽旦主之煎得二
　　升内膠飴半斤爲再服若脉浮緊發熱
　　者不可與之
六物解肌湯治傷寒發熱身體疼痛方
　　葛根(四/兩)茯苓(三/兩)麻黄
　　牡蠣生薑(各二/兩)甘草(一/兩)
　右六味㕮咀以水八升煑取二升分三服
　再服後得汗汗通即止(古今録驗無/生薑甘草)
解肌湯治傷寒温病方
　　葛根(四/兩)麻黄(三/兩)黄芩
　　芍藥甘草(各二/兩)大棗(十二/枚)
　右六味㕮咀以水一斗煑取二升飲一升
　日三服三四日不解脉浮者宜重服發汗
　脉沉實者宜以駃豉丸下之(延年祕録有/桂心一兩)
治傷寒時氣温疫疼痛壯熱脉盛始得一二
日者方
　　丹砂一兩末之以水一斗煑取一升頓
　　服之覆取汗
治疫氣傷寒三日已前不解者方
　　好豉(一升/綿裹)葱白(切一/升)小男兒尿(三/升)
　右三味先熬豉葱令相得則投小便煑取
　二升分再服徐徐服之覆令汗神驗
解肌升麻湯治時氣三四日不解方
　　升麻　芍藥　石膏
　　麻黄　甘草(各一/兩)　杏仁(三十/枚)
　　貝齒(三枚一作貝/母十八銖)
　右七味㕮咀以水三升煑取一升盡服温
　覆發汗便愈
葛根龍膽湯治傷寒三四日不瘥身體煩毒
而熱方
　　葛根(八/兩)　龍膽　大青(各半/兩)
　　升麻　石膏　萎蕤(各一/兩)
　　甘草　桂心　芍藥
　　黄芩　麻黄(各二/兩)　生薑(三/兩)
　右十二味㕮咀以水一斗煑葛根取八升
　内餘藥煑取三升分四服日三夜一
治傷寒四五日頭痛壯熱四肢煩疼不得飲
食方
　　栀子仁　黄連　黄蘖
　　大黄(各半/兩)　好豉(一/升)　葱白(七/莖)
　右六味㕮咀以水八升煑上四物六七沸
　内後葱白豉煑得三升頓服一升日三服
　湯訖温覆令汗出粉之得汗便止後服勿
　復取汗不得汗者復服重發此藥無忌特
　宜老小神良
七物黄連湯治夏月傷寒四肢煩疼發熱其
人喜煩嘔逆支滿劇如禍祟寒熱相搏故令
喜煩方
　　黄連　茯苓　黄芩(各十/八銖)
　　芍藥　葛根(各一/兩)　甘草(一兩/六銖)
　　小麥(三/合)
　右各㕮咀以水七升煑取三升冷分三服
　不能一升者可稍稍服之湯勢安乃卧藥
　主毒氣服湯之後胸中熱及咽喉痛皆差
　其明日復煑一劑如法服之此湯無毒但
　除熱下氣安病人小兒服者取三分之一
　以水四升煑得二升稍稍服
三七湯治傷寒中風得之三日至七八日不
解胸脇痛四肢逆乾嘔水漿不下腹中宿食
不消重下血一日數十行方
　　茯苓(如雞/子大)黄芩人參(各三/兩)
　　栝蔞根(四/兩)硭硝乾地黄(各一/升)
　　大黄麻黄寒水石(各半/斤)
　右九味擣篩令相得以散三方寸七水一
　升煑令三沸絞去滓服之日三温覆汗出
　即愈病劇與六七七
王香麻黄湯治傷寒忽發腫或著四肢或在
胸背虛腫浮如吹狀亦著頭面唇口頸項劇
者偏著脚脛外如軸大而不痛不赤著四肢
者乃欲不遂悉主之
　　麝香(半/兩)熏陸香雞舌香(各一/兩)
　　沉香青木香麻黄
　　防風獨活秦芁
　　萎蕤甘草(各二/兩)白薇
　　枳實(各二/兩)
　右十三味㕮咀以水九升煑取三升分三
　服覆取汗後外摩防己膏
治傷寒三日外與前藥不差脉勢仍數者陽
氣猶在經絡未入臟腑方
　　桂枝黄芩甘草(各二/兩)
　　升麻葛根生薑(各三/兩)
　　芍藥(六/兩)石膏(八/兩)栀子(二七/枚)
　右九味㕮咀以水九升煑取二升七合分
　三服相去十里久若前兩服訖即得汗後
　服即停不得汗更進一服得汗即止不得
　汗者明日去栀子加麻黄二兩足水二升
　再依方服
雪煎治傷寒方
　　麻黄(十/斤)大黄(一斤十二/兩金色者)
(/)
　　杏仁(三斗/四升)
　右三味㕮咀以雪水五斛四斗漬麻黄於
　東向竈釜中三宿内大黄攪令調炊以桑
　薪煑得二斛汁去滓復内釜中擣杏人内
　汁中復炊之可餘六七斗汁絞去滓置銅
　器中又以雪水三斗合煎之攪令調得二
　斗四升藥成可丸冷凝丸如彈丸有病者
　以三沸白湯五合研一丸入湯中適寒温
　之立汗出若不愈者復服一丸密盛藥勿
　令泄氣

孫眞人備急千金要方卷之三十


















孫眞人備急千金要方卷之三十一磨一
　　　　(宋朝奉郎守太常少卿充/祕閣校理林億等校正)
　傷寒方
　　　發汗圓第六(方)
神丹圓治傷寒赤濇惡寒發熱體疼者方
　　附子烏頭(各四/兩)人參
　　茯苓半夏(各五/兩)朱砂(一/兩)
　右六味末之蜜圓以眞丹爲色先食服如
　大豆二圓生薑湯下日三須臾進熱粥二
　升許重覆汗出止若不得汗汗少不解復
　服如前法若得汗足應解而不解者當服
　桂枝湯此藥多毒熱者令飲水寒者温飲
　解之治瘧先發服二圓(要略用細辛不用/人參别有射干棗)
　(大一枚名赤圓/主寒氣厥逆)
麥奴圓治傷寒五六日以上不解熱在胸中
口噤不能言惟欲飲水爲壞傷寒醫所不能
治爲成死人精魂已竭心下纔温以杖發其
口開灌藥咽中藥得下則愈麥奴圓一曰黑
奴圓二曰水解圓
　　釜底墨竈突墨梁上墨
　　麥奴黄芩大黄
　　硭硝(各一/兩)麻黄(二/兩)
　右八味末之蜜圓如彈子大以新汲水五
　合研一圓破漬置水中當藥消盡服之病
　者渴欲飲水極意不問升數欲止復强飲
　能多飲爲善不欲飲水當强飲之服藥須
　臾當寒寒竟汗出便解若服藥日移五尺
　許不汗復服如前法不過再三服佳小麥
　黑勃名麥奴
　　　宜吐第七(例證/方)
例曰大法春宜吐凡服吐藥中病便止不必
盡劑也
病如桂枝證頭不痛項不强而脉寸口浮胷
中鞭滿氣上衝喉咽不得息者此以内有久
痰宜吐之
病胷上諸寒胷中鬱鬱而痛不能食欲得使
人按之按之反有涎出下利日十餘行而其
人脉遲寸脉微滑者此宜吐之吐之利即止
少陰病飲食入口即吐心中愠愠然欲吐復
不能吐者宜吐之宿食在上管宜吐之
病手足逆冷脉乍結者客氣在胸中心下滿
而煩飢不能食者以病在胷中宜吐之
瓜蒂散病如桂枝證頭不痛項不强寸脉微
浮胷中痞堅氣上撞咽喉不得息者此爲胷
有寒也宜吐之
　　瓜蒂赤小豆(各一/兩)
　右二味治下篩取一錢七香豉一合熟湯
　七合煑作稀粥去滓取汁和散温頓服之
　不吐者少少加得快吐乃止(張文仲以白/湯三合和服)
水導散治時氣病煩熱如火狂言妄語欲以
走方
　　甘遂(半/兩)白芷(二/兩)大黄(四/兩)
　　厚朴(八/兩)枳實(五/枚)硭硝(三/合)
　右六味㕮咀以水一斗先煑厚朴枳實取
　五升去滓内大黄煎取二升去滓下芒消
　更煎一兩沸分再服得快利止
抵党圓下血方
　　水蛭䖟蟲(各二/十枚)桃仁(二十/二枚)
　　大黄(三/兩)
　右四味爲末蜜和合分爲四丸以水一升
　煑一丸取七合頓服之晬時當下血不下
　更服
抵党湯治同前
　　水蛭䖟蟲(各三/十枚)桃仁(二十/三枚)
　　大黄(三/兩)
　右四味㕮咀以水五升煑取三升去滓服
　一升不下更服
承氣湯方
　　枳實(五/枚)硭硝(半/升)大黄(四/兩)
　　甘草(二/兩)
　右四味㕮咀以水五升煑取二升去滓適
　寒温分三服如人行五里進一服取下利
　爲度若不得利盡服之
生地黄湯治傷寒有熱虚羸少氣心下滿胃
中有宿食大便不利方
　　生地黄(三/斤)大黄(四/兩)甘草(一/兩)
　　芒硝(二/合)大棗(二十/枚)
　右五味合擣令相得蒸五升米下熟絞取
　汁分再服
大柴胡萎蕤知母湯治傷寒七八日不解默
默心煩腹中有干屎讝語方
　　柴胡(半/斤)萎蕤知母
　　大黄甘草(各二/兩)人參
　　黄芩芍藥(各三/兩)生薑(五/兩)
　　半夏(半/升)
　右十味㕮咀以水一斗煑取三升去滓服
　一升日三取下爲效(集驗用枳實四/枚不用芍藥)
治傷寒頭痛壯熱百節疼痛方
　　柴胡栀子仁芍藥
　　知母(各四/兩)升麻黄芩
　　大青杏仁(各三/兩)石膏(八/兩)
　　香豉(一/升)
　右十味㕮咀以水九升煑取二升七合分
　温三服若熱盛加大黄四兩
駃豉圓治傷寒留飲宿食不消方
　　豆豉(一/升)巴豆(去油三百枚/今用二百枚)
　　杏仁(六十/枚)黄芩黄連
　　大黄麻黄(各四/兩)硭硝
　　甘遂(各三/兩)
　右九味爲末以蜜和丸如大豆服二丸不
　得下者增之(崔氏云此/黄素方)
　　　發汗吐下後第九(脉證方/灸法)
傷寒已觧半日許復心煩熱其脉浮數者可
更發汗宜桂枝湯
凡發汗後飲水者必喘宜愼也
竹葉湯治發汗後表裏虚煩不可攻者但當
與此方
　　竹葉(二/把)半夏(半/升)麥門冬(一/升)
　　人參甘草(各二/兩)生薑(四/兩)
　　石膏(一/斤)
　右七味㕮咀以水一斗煑取六升去滓内
　粳米半升米熟去之分服一升日三(張文/仲不)
　(用生/薑)
桂枝麻黄湯服桂枝湯大汗後脉洪大者與
桂枝湯若形如瘧一日再發汗出便解者屬
桂枝二麻黄一湯方
　　桂枝(一兩十/七銖)麻黄(十六/銖)芍藥
　　生薑(各一兩/六銖)甘草(一兩/二銖)杏仁(十六/枚)
　　大棗(五/枚)
　右七味㕮咀以水五升煑麻黄再沸去沫
　内諸藥煑取二升適寒温分再服取微汗
　而已
小青龍湯治傷寒表未解心下有水氣乾嘔
發熱而欬或渴或利或噎或小便不利小腹
滿或喘者方
　　桂心麻黄甘草
　　乾薑芍藥細辛(各三/兩)
　　五味子半夏(各半/升)
　右八味㕮咀以水一斗煑麻黄减二升去
　上沫内諸藥煑取三升分三服相去十里
　頃復服之若渴者去半夏加栝蔞根三兩
　若微利去麻黄加芫花如一雞子大熬令
　赤色若噎加附子一枚若小便不利小腹
　滿者去麻黄加茯苓四兩若喘去麻黄加
　杏人半升數用神效
四物甘草湯治傷寒發汗出而喘無大熱與
此方
　　甘草(二/兩)麻黄(四/兩)石膏(半/斤)
　　杏仁(五十/枚)
　右四味㕮咀以水七升先煑麻黄令减二
　升内諸藥煎取三升分三服
栀子湯治發汗若下後煩熱胷中窒氣逆搶
心者方
　　栀子(十四/枚)香豉(四合/綿裹)
　右二味以水四升先煑栀子取二升半次
　内豉煑取一升半分二服温進一服得快
　吐止後服
厚朴湯治發汗後腹脹滿方
　　厚朴(半/兩)人參(一/兩)甘草(二/兩)
　　生薑(八/兩)半夏(半/升)
　右五味㕮咀以水一斗煑取三升分三服
玄武湯治太陽病發汗汗出不解其人仍發
熱心下悸頭眩身瞤動振振欲擗地方
　　茯苓芍藥生薑(各三/兩)
　　白术(二/兩)附子(一/枚)
　右五味㕮咀以水八升煑取三升温服七
　合
葛根黄連湯治太陽病反下之利遂不止脉
促者表未解喘而汗出者方
　　葛根(半/斤)黄連黄芩(各三/兩)
　　甘草(二/兩)
　右四味㕮咀以水八升先煑葛根减二升
　次内諸藥煑取二升去滓分再服
茯苓湯治傷寒發汗吐下後心下逆滿氣上
衝胷起即頭眩其脉沉緊發汗則動經身爲
振振摇者方
　　茯苓(四/兩)白术桂心(各三/兩)
　　甘草(二/兩)
　　右四味㕮咀以水六升煑取三升去滓分
　　三服
凡寸口脉浮關上自沉爲結胷(巢源作/沉細)
凡傷寒病發於陽而反下之熱入因作結胷
大陷胷圓治結胷病項亦强如柔痙狀下之
即和方
　　大黄(八/兩)硭硝杏仁
　　葶藶(各五/合)
　右四味擣篩大黄葶藶餘二味别研如脂
　和散取如彈丸大一枚甘遂末一錢七白
　蜜二合水一升煑取八合温頓服之病乃
　自下如不下更服取下爲效
傷寒六七日結胷熱實其脉沉緊心下痛按
之正堅宜大陷胷湯
太陽病重發汗而復下之不大便五六日舌
上乾而渴日晡有小潮熱心胷大煩從心下
至小腹堅滿痛不可近宜
大陷胷湯方
　　甘遂(未一/錢七)大黄(切六)硭硝(一/升)
　右三味以水六升先煑大黄取二升去滓
　次内硭硝一沸次内甘遂分再服一服得
　快利止後服
甘草瀉心湯傷寒中風醫反下之其人下痢
日數十行穀不化腹中雷鳴心下痞堅結滿
乾嘔心煩不能得安即見心下痞謂病不盡
復下之其痞益甚此非結熱但以胃中虛客
氣上逆使之然也宜治之方
　　甘草(四/兩)黄芩乾薑(各三/兩)
　　黄連(一/兩)半夏(半/升)大棗(十二/枚)
　右六味㕮咀以水一斗煑取六升去滓分
　服一升日三(加人參三/兩乃是也)
生薑瀉心湯治傷寒發汗後胃中不和心下
痞堅乾噫食臭脇下有水氣腹中雷鳴下痢
者方
　　生薑(四/兩)甘草人參
　　黄芩(各三/兩)乾薑黄連(各一/兩)
　　半夏(半/升)大棗(十二/枚)
　右八味㕮咀以水一斗煑取六升去滓分
　服一升日三
白虎湯治傷寒吐下後七八日不解結熱在
裏表裏俱熱時時惡風大渴舌上乾燥而煩
欲飲水數升者方
　　石膏(一/升)知母(六/兩)甘草(二/兩)
　　粳米(六/合)
　右四味㕮咀以水一斗煑米熟去滓分服
　一升日三諸亡血及虚家不可與白虎湯
　若立夏後至立秋前得用之立秋後不可
　服春三月尚凛冷亦不可與之與之則嘔
　利腹痛
傷寒無大熱而口乾渴心煩背微惡寒宜服
白虎湯
傷寒脉浮發熱無汗其表不解不可與白虎
湯渴欲飲水無表證宜白虎湯
若渴欲飲水口燥舌乾者亦宜白虎湯
青葙子圓治傷寒後結熱在内煩渴者方
　　青葙子(五/兩)黄芩栝蔞根
　　苦參(各一/兩)黄蘖(二/兩)龍膽
　　栀子仁黄連(各三/兩)
　右八味爲末蜜丸如梧桐子大先食後服
　七丸日三不知稍加(本云餳/和爲丸)
大青湯治傷寒熱病十日已上發汗不解及
吐下後諸熱不除及下利不止斑出皆治之
方
　　大青(四/兩)甘草阿膠(各二/兩)
　　豆豉(一/升)
　右四味㕮咀以水八升煑取三升去滓煑
　三沸去豉内阿膠令烊頓服一升日三服
　欲盡復作常使有餘渴者當飲但除熱止
　吐下無毒(深師治勞復肘後有赤/石脂三兩胡洽集驗同)
治傷寒後不了了朝夕有熱如瘧狀方
　　知母(二/兩)麻黄甘草
　　芍藥黄芩桂心(各一/兩)
　右六味㕮咀以水七升煑取二升半服五
　合日三温覆令微汗若心煩不得眠其人
　欲飲水當稍稍飲之令胃中和則愈
江南諸師祕仲景要方不傳
灸法初得病或先頭痛身寒熱或濇濇欲守
　火或腰背强直面目如飲酒狀此傷寒初
　得一二日但烈火灸心下三處第一處去
　心下一寸名巨闕第二處去心下二寸名
　上管第三處去心下三寸名胃管各灸五
　十壯然或人形大小不同恐寸數有異可
　繩度隨其長短寸數最佳取繩從心頭骨
　名鳩尾頭度取臍孔中屈繩取半當繩頭
　名胃管又中屈半繩更分爲二分從胃管
　向上度一分即是上管又上度取一分即
　是巨闕大人可灸五十壯小兒可三壯亦
　隨其年灸之大小以意斟量也若病者三
　四日以上宜先灸胷上二十壯以繩度鼻
　正上盡髮際中屈繩斷去半便從髮際入
　髮中灸繩頭名曰天聦又灸兩顳顬又灸
　兩風池又灸肝輸百壯餘處各二十壯又
　灸太衝三十壯神驗


孫眞人備急千金要方卷之三十一
















孫眞人備急千金要方卷之三十二磨二
　　　　(宋朝奉郎守太常少卿充/祕閣校理林億等校正)
　傷寒方
　　　傷寒雜治第一(論方/灸法)
論曰凡除熱解毒無過苦酢等物故多用苦
參青葙艾栀子葶藶苦酒烏梅之屬是其要
也夫熱盛非苦酢物不解也熱在身中既不
時治治之又不用苦酢等藥此如救火不以
水也必不可得脫免也
又曰今諸療多用辛甘薑桂人參之屬此皆
貴價難得常有比行求之轉以失時而苦參
青葙葶藶艾之屬所在盡有除熱解毒最良
勝於向貴價藥也前後數參并用之得病内
熱者不必按藥次也便以青葙苦參艾苦酒
療之但稍與促其間無不解也
扁鵲曰病在腠理湯熨之所及病在血脉針
石之所及病在骨髓無可奈何而凡醫治病
或言且待使病成乃頓去之此爲妄矣當預
約束家中及所部曲具語解此意使有病者
知之爲要
治温氣病欲死方
　　苦參一兩以酒二升煑取一升盡飲之
　　當吐則除諸毒病服之覆取汗皆愈(張/文)
　　(仲及肘後云治熱毒/氣死破棺千金湯)
苦參湯治熱病五六日已上方
　　苦參(三/兩)黄芩(二/兩)生地黄(八/兩)
　右三味㕮咀以水八升煎取二升適寒温
　服一升日再
凝雪湯治時行毒病七八日熱積聚胷中煩
亂欲死起死人搨湯方
　　芫花一升以水三升煑取一升半漬故
　　布薄胷上不過三薄熱即除當温暖四
　　肢護厥逆也
栝蔞湯治傷寒中風五六日已上但胷中煩
乾嘔方
　　栝蔞實(一/枚)黄芩甘草(各三/兩)
　　生薑(四/兩)大棗(十二/枚)柴胡(半/斤)
　右六味㕮咀以水一斗二升煑取五升絞
　去滓適寒温服一升日三
蘆根飲子治傷寒後嘔噦反胃及乾嘔不下
食方
　　生蘆根(切)青竹茹(各一/升)粳米(三/合)
　　生薑(三/兩)
　右四味以水七升先煑千里鞋底二隻取
　五升澄清下藥煑取二升半隨便飲不瘥
　重作取瘥
治傷寒後嘔噦方
　　通草(三/兩)生蘆根(切一/升)橘皮(一/兩)
　　粳米(三/合)
　右四味㕮咀以水五升煑取二升隨便稍
　飲不瘥更作取瘥止
治傷寒後虚羸少氣嘔吐方
　　石膏麥門冬半夏(各一/升)
　　竹葉(二/把)人參(二/兩)
　右五味㕮咀以水一斗煑取六升去滓内
　粳米一升米熟湯成飲一升日三服一方
　加生薑五兩(此方正是仲景竹葉湯方前/卷汗後門中已有此方仍少)
　(甘草分/兩不别)
治熱毒攻手足赤腫焮熱疼腫痛欲脫方
　　煑馬屎若羊屎汁漬之日三度
又方濃煑虎杖根適寒温以漬手足令至踝
上一尺止
又方稻穰灰汁漬之
又方取好酒煑苦參以漬之
又方猪膏和羊屎塗之亦佳
又方取常思草絞取汁以漬之一名蒼耳
漏蘆連翹湯治時行熱毒變作赤色癰疽丹
疹毒熱赤腫赤痛生障瞖方
　　漏蘆　連翹　黄芩
　　麻黄　白术　升麻
　　甘草(各一/兩)　枳實　大黄(各三/兩)
　右九味㕮咀以水九升煑取三升分三服
　相去如人行五里久更服熱盛者可加芒
　消二兩
猪膽湯治傷寒五六日斑出方
　　猪膽　苦酒(各三/合)　雞子(一/枚)
　右三味合煎三沸强者盡服之羸者須煎
　六七沸分爲二服汗出即愈
治人及六畜時氣熱病豌豆瘡方
　　濃煑黍穰汁洗之一莖是穄穰即不瘥
　　瘡若黑者擣蒜封之
又方煑芸薹洗之
治熱病後豌豆瘡方
　　黄連三兩以水二升煑取八合頓服之
又方眞波斯青黛大如棗水服之瘥
又方青木香二兩以水三升煑取一升頓服
之愈
又方若赤黑發如疥大(一作/疾火)者煎羊脂摩傅
之
又方小豆屑鷄子白和而傅之
又方以婦人月水帛以拭之
又方小兒著取月水汁和水浴之
又方灸兩手腕硯子骨尖上三壯男左女右
木香湯治瘡煩疼者方
　　青木香(二/兩)熏陸香礬石
　　丁香(各一/兩)麝香(半/兩)
　右五味㕮咀以水四升煑取一升半再服
　熱毒盛者加犀角一兩無犀角以升麻代
　之病輕者去礬石神驗
又方芒消和猪膽塗上勿動痂落無痕仍卧
黄土末上良此病小便澀有血者内壞瘡皆
黑靨不出膿者死不治也
治内發瘡盛方
　　酢(四/合)大猪膽(一/具)
　右二味合煎三沸服一合日五服之良
治豌豆瘡初發覺欲作者方
　　煑大黄五兩服之愈
治時行病發瘡方
　　取好蜜徧身摩瘡上亦可以蜜煎升麻
　　摩之并數數食之
治傷寒鼻衂肺間有餘熱故也熱因血自上
不止用此方
　　牡蠣(二兩/半)石膏(一兩/六銖)
　右二味治下篩酒服方寸七日三四亦可
　蜜丸如梧子大用治大病瘥後小勞便鼻
　衂者
治傷寒熱病喉中痛閉塞不通方
　　生烏扇(一斤/切)猪脂(一/斤)
　右二味合煎藥成去滓取如半雞子大薄
　綿裹之内喉中稍稍咽之取瘥
又方
　　升麻芍藥羚羊角(各三/兩)
　　通草(四/兩)射干(二/兩)生蘆根(切一/升)
　右六味㕮咀以水七升煑取二升半分作
　二服
治熱病口中苦下氣除熱喉中鳴煎方
　　石膏(半/升)蜜(一/升)
　右二味以水三升先煑石膏取二升次内
　蜜復煎取如餳含如棗核許盡復含之大
　良
治傷寒熱病後口乾喜唾咽痛方
　　大棗(二十/枚)烏梅(十/枚)
　右二味合擣蜜和含如杏核大咽其汁甚
　驗矣
禹餘粮湯傷寒服湯藥而下利不止心下痞
堅服瀉心湯竟復以他藥下之利不止醫以
理中與之而利益甚理中治中焦此利在下
焦治之方
　　禹餘粮赤石脂(各一/斤碎)
　右二味以水六升煑取二升分三服若不
　止當利小便
治傷寒後下利膿血方
　　阿膠(一/兩)黄蘖(二/兩)黄連(四/兩)
　　栀子(十四/枚)
　右四味㕮咀以水六升煑取二升去滓内
　阿膠更煎令消分爲三服(甲乙方無黄/蘖有黄芩)
治赤白下膿小兒得之三日皆死此有𧏾蟲
在下部方
　　麝香礬石巴豆
　　附子眞珠雄黄(各等/分)
　右六味治合取桑條如箭簳長三寸以綿
　纏頭二寸唾濡綿展取藥著綿上内穀道
　中半日復易之日再神效
麻黄升麻湯治傷寒六七日其人大下後脉
沈遲手足厥逆下部脉不至咽喉不利唾膿
血泄痢不止爲難治者方
　　麻黄知母萎蕤(亦作/菖蒲)
　　黄芩(各三/兩)升麻芍藥
　　當歸乾薑石膏
　　茯苓白术桂心
　　甘草麥門冬(各二/兩)
　右十四味㕮咀以水一斗先煑麻黄减二
　升去上沫内諸藥煑取三升分服一升
　微取汗愈
治温毒及傷寒内虛外熱攻胃下黄赤汁及
爛肉汁赤滯下伏氣腹痛諸熱毒方
　　栀子(二七/枚)豉(一/升)薤白(一/握)
　右三味以水四升先煑栀子薤白令熟次
　内豉煑取二升半分三服頻服取瘥
治病後虚腫方
　　豉(五/升)醇酒(一/斗)
　右二味煑三沸及熱頓服不耐酒者隨性
　覆取汗
治汗不止方
　　地黄三斤切以水一斗煑取三升分作
　　三服
又方白术葉作飲飲之
又方白术方寸七以飲服之
治卒得汗不止方
　　以温酒服牛羊脂愈
又方服屎亦止
治盜汗及汗無時方
　　以韭根四十九枚水二升煑一升頓服
　　之爲度
又方豉一升以酒二升漬三日服不瘥更合
服不過三劑即止
又方死人席縁燒灰煑汁洗身瘥
止汗方
　　杜仲牡蠣(各等/分)
　右二味治下篩臨夜卧以水服五錢七
又方
　　牡蠣雷丸麻黄根(各三/兩)
　　乾薑甘草(各一/兩)米粉(二/升)
　右六味治下篩隨汗處粉之
牡蠣散治卧即盜汗風虚頭痛方
　　牡蠣白术防風(各三/兩)
　右三味治下篩酒服方寸七日二止汗無
　出此方一切泄汗服之三日皆愈

孫眞人備急千金要方卷之三十二
孫眞人備急千金要方卷之三十三磨三
　　　　(宋朝奉郎守太常少卿充/祕閣校理林億等校正)
　傷寒方
　　　勞復第二(論食忌/方)
論曰凡熱病新瘥及大病之後食猪肉及羊
血肥魚油膩等必當大下利醫所不能治也
必至於死若食餅餌粢黍飴哺膾炙棗栗諸
果物脯脩及堅實難消之物胃氣尚虛弱不
能消化必更結熱適以藥下之則胃氣虚冷
大利難禁不下之必死下之復危皆難救也
熱病及大病之後多坐此死不可不愼也
病新瘥後但得食糜粥寧少食令飢愼勿飽
不得他有所食雖思之勿與之也引日轉久
可漸食羊肉白糜若羹汁雉兔鹿肉不可食
猪狗肉也新瘥後當靜卧愼勿早起梳頭洗
面非但體勞亦不可多言語用心使意勞煩
凡此皆令人勞復故督郵顧子獻得病已瘥
未健詣華敷視脉曰雖瘥尚虛未得復陽氣
不足愼勿勞事餘勞尚可女勞則死當吐舌
數寸其婦聞其夫瘥從百餘里來省之經宿
交接中間三日發熱口噤臨死舌出數寸而
死病新瘥未滿百日氣力未平復而以房室
者略無不死有士蓋正者疾愈後六十日已
能行射獵以房室即吐涎而死及熱病房室
名爲陰陽易之病皆難治多死近者有一士
大夫小得傷寒瘥已十餘日能乘馬行來自
謂平復以房室即小腹急痛手足拘攣而死
時病瘥後未滿五日食一切肉麵者病更發
大困
時病瘥後新起飲酒及韭菜病更發
時病新瘥食生魚鮓下利必不止
時病新瘥食生菜令顔色終身不平復
時病新汗解飲冷水者損心胞令人虚補乃
不復
時病新瘥食生棗及羊肉者必膈上作熱蒸
時病新瘥食犬羊等肉者必作骨中蒸熱
時病新瘥食魚肉與瓜生菜令人身熱(一本/作腫)
時病新瘥食蒜膾者病發必致大困
黄龍湯治傷寒瘥後更頭痛壯熱煩悶方(仲/景)
(名小柴/胡湯方)
　　柴胡(半/斤)半夏(半/升)黄芩(三/兩)
　　人參甘草(各二/兩)生薑(四/兩)
　　大棗(十一/枚)
　右七味㕮咀以水一斗煑取五升去滓服
　五合日三不嘔而渴者去半夏加栝蔞根
　四兩
補大病後不足虚勞方(萬病虛/勞同用)
　　取七歲已下五歲已上黄牛新生者乳
　　一升以水四升煎取一升如人體温稍
　　稍飲之不得過多十日服不絶爲佳
治傷寒温病後勞復或食或飲或動作方
　　栀子仁(三七/枚)石膏(五/兩)香豉(一/升)
　　鼠屎(尖頭大者/二十枚)
　右四味㕮咀以水七升煑取三升分三服
治病後勞復或因洗手足或梳頭或食等勞
復之方
　　取洗手足汁飲一合取頭中垢如棗核
　　大吞一枚
枳實栀子湯治大病已後勞復者方
　　枳實(三/枚)栀子(十四/枚)豉(一升/綿裹)
　右三味㕮咀以酢漿七升先煎减三升次
　内枳實栀子煑取二升次内豉煑五六沸
　去滓分再服覆取汗如有宿食者内大黄
　如博棋子五六枚
治病新瘥遇美飲食食過多食復者方
　　取所食餘燒爲末飲調服二錢七日以
　　三服
治新瘥早起及食多勞復方
　　豉(五/合)鼠屎(二十一枚/尖頭者)
　右二味以水二升煑取一升盡服之温卧
　令小汗愈(崔氏加栀子七枚尤良肘後有/麻子仁内一升加水一升亦可)
　(内枳實三枚/葱白一虎口)
治重病新瘥早起勞及飲食多致發欲死方
　　燒鼈甲末飲服方寸七
治食大飽不消勞復脉實者方
　　豉(一/升)鼠屎(二十/枚)栀子(七/枚)
　　大黄(三/兩)
　右四味㕮咀以水六升煑取二升分三服
　微取汗應小鴨溏者止不溏者復作
治勞復垂死方
　　暖湯三合洗四五歲女子陰取汁内口
　　中服即愈小男兒亦得
麥門冬湯治勞復氣欲絶起死人方
　　麥門冬(一/兩)甘草(二/兩)京棗(二十/枚)
　　竹葉(切一/升)
　右四味㕮咀以水七升煑粳米一升令熟
　去米内諸藥煎取三升分三服不能服者
　綿滴湯内口中用之有效
治食勞方
　　麫二升煑取汁服之
又方杏仁五十枚以酢二升煎取一升服之
取汗
又方燒人屎灰水服方寸七爲度
欲令病人不復方
　　燒頭垢如梧桐子大吞服之
治傷寒瘥後一年心下停水不能食者方
　　生地黄(五/斤)白术(一/斤)好麵(二/斤)
　右三味合擣令相得曝乾下篩酒服方寸
　七日三加至二七
論曰婦人温病雖瘥未苦平復血脉未和尚
有熱毒而與之交接得病者名爲陰易之病
其人身體重熱上衝胸頭重不能舉眼中生
眵䁾(一作/膜來)四肢(一云/膝脛)拘急小腹絞痛手足拳
皆即死其亦有不即死者病苦小腹裏急熱
上衝胷頭重不欲舉百節解離經脉緩弱血
氣虛骨髓竭便嘘噓吸吸氣力轉少著床不
能動摇起止仰人或引歲月方死醫者張苗
說有婢得病瘥後數日有六人犯之皆死
治婦人得病易丈夫丈夫得病亦易婦人方
　　取女人中裩近隱處燒服方寸七三日
　　小便即利陰頭微腫此爲愈矣女人病
　　可取男裩一如此法
治交接勞復陰卵腫縮腹中絞痛便欲死方
　　取所交接婦人衣裳以覆男子立愈
令病人不復方
　　取女人手足爪二十枚女人中衣帶一
　　尺燒以酒若米飲汁服之
治男子新病起近房内復者方
　　取女人月經赤帛燒服方寸七亦治陰
　　卵腫縮入腹絞痛欲死
治病後髮亂不可理通頭法
　　生麻油二升將頭髮解開安銅沙羅中
　　用油淹漬之細將釵子領髮斯須并自
　　通矣
　　　百合第三(論方)
論曰百合病者謂無經絡百脉一宗悉致病
也皆因傷寒虛勞大病已後不平復變成斯
病其狀惡寒而嘔者病在上焦也二十三日
當愈其狀腹滿微喘大便堅三四日一大便
時復小溏者病在中焦也六十三日當愈其
狀小便淋瀝難者病在下焦也三十三日當
愈各隨其證以治之百合之爲病令人意欲
食復不能食或有美時或有不用聞飲食臭
時如有寒其實無寒如有熱其實無熱常默
默欲卧復不得眠至朝口苦小便赤澀欲行
復不能行諸藥不能治治之即劇吐利如有
神靈所爲也百合病身形如和其脉微數其
候每溺時即頭覺痛者六十日乃愈百合病
候之溺時頭不覺痛淅淅然寒者四十日愈
百合病候之溺時覺快然但覺頭眩者二十
日愈百合病證其人或未病而預見其候者
或已病四五日而出或病一月二十日後見
其候者治之喜誤也依證治之
論曰百合病見在於陰而攻其陽則陰不得
解也復發其汗爲逆也見在於陽而攻其陰
則陽不能解也復下之其病不愈(要略云見/於陰者以)
(陽法救之見於陽者以陰法解之見陽攻陰/復發其汗此爲逆其病難治見陰攻陽乃復)
(下之此亦爲/逆其病難治)
百合知母湯治百合病已經發汗之後更發
者之方
　　百合(七枚/擘)知母(三/兩)
　右二味以泉水先洗漬百合一宿當沫出
　水中明旦去水取百合更以泉水二升煑
　取一升汁置之復取知母切以泉水二升
　煑取一升汁合和百合汁中復煑取一升
　半再服不瘥更依法合服
百合滑石代赭湯治百合病已經下之後更
發者方
　　百合(七枚/擘)滑石(三/兩)代赭(一/兩)
　右三味先以泉水漬百合一宿明旦去水
　更以泉水二升煑百合取一升去滓又以
　水二升煑餘二味取一升内百合汁如前
　法復煎取一升半分再服
百合雞子湯治百合病已經吐之後更發者
方
　　以百合七枚擘浸一宿去汁以泉水二
　　升煑取一升取雞子黄一枚内汁中攪
　　令調分再服
百合地黄湯治百合病始不經發汗吐下其
病如初者方
　　以百合七枚擘浸一宿去汁以泉水二
　　升煑取一升内生地黄汁一升復煎取
　　一升半分再服大便當去惡沫爲候也
治百合病經月不解變成渴者方
　　百合根一升以水一斗漬一宿以汁先
　　洗病人身洗身後食白湯餅勿與鹽豉
　　也渴不瘥可用栝蔞根并牡蠣等分爲
　　散飲服方寸七日三
治百合病變而發熱者方
　　百合根(一兩/乾)滑石(三/兩)
　右二味治下篩飲服方寸七日三當微利
　利者止勿復服熱即除一本云治百合病
　小便赤澀臍下堅急
治百合病變腹中滿痛者方
　　但取百合根隨多少熬令黄色擣篩爲
　　散飲服方寸七日三滿消痛止



孫眞人備急千金要方卷之三十三










孫眞人備急千金要方卷之三十四磨四
　　　　(宋朝奉郎守太常少卿充/祕閣校理林億等校正)
　傷寒方
　　　傷寒不發汗變成狐惑病第四(論/方)
論曰狐惑之病其氣如傷寒默默欲眠目不
得閉起卧不安其毒在喉咽爲惑病在陰肛
者爲狐病狐惑之病并惡飲食不欲食聞食
臭其面目翕赤翕白翕黑毒食於上者則聲
喝也(喝一/作嗄)毒食下部者則乾咽也此由温毒
氣所爲食於上者瀉心湯主之食於下者苦
參湯淹洗之食於肛外者熏之并用雄黄三
片稍置瓦缾中炭火燒向肛熏之并服湯也
治狐惑湯方
　　黄連(四/兩)薰草(四/兩)
　右二味㕮咀白酢漿一斗漬一宿煑取二
　升分爲三服
赤小豆當歸散其人脉數無熱微煩默默但
欲卧汗出初得之三四日眼赤如鳩眼得之
七八日其四眥黄黑能食者膿已成也治之
之方
　　以赤小豆三升漬之令生芽足乃復乾
　　之加當歸三兩爲末漿水服方寸七日
　　三即愈
瀉心湯其病形不可攻不可灸因火爲邪血
散脉中傷脉尚可傷臟則劇井輸益腫黄汁
出經合外爛肉腐爲癰膿此爲火疽醫所傷
也夫脉數者不可灸因火爲邪即爲煩因虛
逐實血走脉中火氣雖微内攻有力焦骨傷
筋血難復也應在瀉心瀉心湯兼治下痢不
止腹中愊堅而嘔吐腸鳴者方(仲景名半夏/瀉心要略名)
(甘草/瀉心)
　　半夏(半/升)黄芩人參
　　乾薑甘草(各三/兩)黄連(一/兩)
　　大棗(十二/枚)
　右七味㕮咀以水一斗煑取六升分服一
　升日三
　　傷寒發黄第五(論證方/針灸圖)
論曰黄有五種有黄汗黄疸穀疸酒疸女勞
疸黄汗者身體四肢微腫胷滿不渴汗出如
黄蘖汁良由大汗出卒入水中所致黄疸者
一身面目悉黄如橘柚暴得熱以冷水洗之
熱因留胃中食生黄瓜熏上所致若成黑疸
者多死穀疸者食畢頭眩心忪怫鬱不安面
發黄由失饑大食胃氣衝熏所致酒疸者心
中懊痛足脛滿小便黄面發赤斑黄黑由大
醉當風入水所致女勞疸者身目皆黄發熱
惡寒小腹滿急小便難由大勞大熱而交接
竟入水所致但依後方治之
黄汗之爲病身體洪腫發熱汗出不渴狀如
風水汗染衣色正黄如檗汁其脉自沉從何
得之此病以汗出入水中浴水從汗孔入因
而得之
黄耆芍藥桂酒湯治黄汗方
　　黄耆(五/兩)芍藥(三/兩)桂心(三/兩)
　右三味㕮咀以苦酒一升水七升合煎取
　三升飲一升當心煩也至六七日稍稍自
　除心煩者苦酒阻故也
黄疸之病疸而渴者其病難治疸而不渴其
病可治發於陰部其人必嘔發於陽部其人
振寒而微熱
桂枝黄耆湯治諸病黄疸宜利其小便假令
脉浮當以汗解方
　　桂枝芍藥生薑(各三/兩)
　　甘草(二/兩)黄耆(五/兩)大棗(十二/枚)
　右六味㕮咀以水八升微火煎取三升去
　滓温服一升發微汗須臾不汗者飲稀熱
　粥以助湯若不汗更服湯
麻黄醇酒湯治傷寒熱出表發黄疸方
　　麻黄三兩以淳酒五升煑取一升半盡
　　服之温覆汗出即愈冬月寒時用清酒
　　春月宜用水
治黄疸方
　　瓜蒂秫米赤小豆(各二/七枚)
　右三味治下篩病重者取如大豆二枚内
　著鼻孔中痛縮鼻須臾當出黄汁或從口
　中出汁升餘則愈病輕者如一豆不瘥間
　日復用又下里間以筒使人極吹鼻中無
　不死大愼之(删繁療天行毒熱通貫臟腑/沉伏骨髓之間或爲黄疸黑)
　(疸赤疸白疸穀疸馬黄/等病喘息須臾不絶也)
大黄圓治同前
　　大黄　葶藶子(各二/兩)
　右二味爲末蜜和丸如梧子大未食服十
　丸日三病瘥止
又方
　　大黄(二/兩)　黄連(三/兩)　黄蘖
　　黄芩(各一/兩)　麴衣(五/合)
　右五味爲末蜜和丸如梧子大先食服三
　丸日三不知加至五丸
茵蔯湯治黄疸身體面目盡黄方
　　茵蔯　黄連(各三/兩)　黄芩(二/兩)
　　大黄　甘草　人參(各一/兩)
　　栀子(二十/七枚)
　右七味㕮咀以水一斗煑取三升分三服
　日三亦治酒疸酒癖
三黄散治同前
　　大黄黄連黄芩(各四/兩)
　右三味治下篩先食服方寸七日三亦可
　爲丸
五苓散治黄疸利小便方
　　猪苓　茯苓　澤瀉
　　白术桂心(各三/十銖)
　右五味擣篩爲散渴時水服方寸七極飲
　水即利小便及汗出愈(此方與第九卷方/相重以分兩不同)
　(故重/出)
秦椒散治黄疸飲少溺多方
　　秦椒(六/銖)瓜蒂(半/兩)
　右二味治下篩水服方寸七日三
小半夏湯治黄疸小便色不異欲自利腹滿
而喘者不可除熱熱除必噦方
　　半夏生薑(各半/斤)
　右二味㕮咀以水七升煑取一升五合分
　再服有人常積氣結而死其心上暖以此
　湯少許汁入口遂活
治黄疸方
　　取生小麥苗擣絞取汁飲六七合晝夜
　　三四飲三四日便愈無小麥穬麥亦得
　　用之
治黄疸變成黑疸醫所不能治者方
　　土瓜根擣汁一小升頓服日一平旦服
　　至食時病從小便出先須量病人力不
　　得多服力衰則起不得
治發黄身面目悉黄如金色小便如濃煑蘖
汁衆醫不能療者方
　　茵蔯　栀子(各四/兩)　黄芩
　　大黄　柴胡　升麻(各三/兩)
　　龍膽(二/兩)
　右七味㕮咀以水八升煑取二升七合分
　三服若身體羸去大黄加栀子五六兩生
　地黄一升(延年録無茵蔯有栀子四兩栝/蔞三兩芒消二兩近效方加枳)
　(實二/兩)夫黄發已久變作桃皮色心下有堅
　嘔逆不下飲食小便極赤色少四肢逆冷
　脉深沈極微細遲者不宜服此方得下必
　變啘也宜與大茵陳湯除大黄與生地黄
　五兩服湯盡消息看脉小浮出形小見不
　甚沈微便可治也脉浮見者黄當明不復
　作桃皮色心下自寬也(大茵陳湯方次出/後十一味者是)
苦參散治人無漸忽然振寒發黄皮膚黄麴
塵出小便赤少大便時閉氣力無異食飲不
妨已服諸湯散餘熱不除久黄者宜吐下方
　　苦參　黄連　瓜蒂
　　黄蘖大黄(各一/兩)葶藶(二/兩)
　右六味治下篩飲服方寸七當大吐吐者
　日一服不吐日再亦得下服五日知可消
　息不覺退更服之小折便消息之
治發黄方
　　茵陳黄蘖栀子
　　大黄(各三/兩)黄連(二/兩)
　右五味㕮咀以水九升煑取三升分三服
　先服湯後服丸方
　　大黄(五/兩)茵蔯栀子(各三/兩)
　　黄芩黄蘖黄連(各二/兩)
　右六味爲末以蜜丸如梧子大白飲服二
　十丸令微利
麻黄連翹赤小豆湯治傷寒瘀熱在裏身體
必發黄方
　　麻黄連翹甘草(各二/兩)
　　生薑(三/兩)大棗(十二/枚)杏仁(三十/枚)
　　赤小豆(一/升)生梓白皮(切二/升)
　右八味㕮咀以勞水一斗先煑麻黄去沫
　次内諸藥煎取三升分三服
茵蔯湯治傷寒七八日内實瘀熱結身黄如
橘小便不利腹微脹滿宜下之方
　　茵蔯(六/兩)　大黄(三/兩)　栀子(四十/枚)
　右三味㕮咽以水一斗二升先煑茵蔯取
　五升去滓次内栀子大黄煎取三升分服
　一升日三小便當利如皂莢沫狀色正赤
　當腹减黄悉隨小便去也(范汪用療穀疸/小品方用石膏)
　(一/斤)
大黄黄檗湯治發黄腹滿小便不利而赤自
汗出此爲表和裏實當下之方
　　太黄(三/兩)　黄蘖　硭硝(各四/兩)
　　栀子(十五/枚)
　右四味㕮咀以水六升煑取二升去滓内
　芒消復煎取一升先食頓飲之
茵蔯圓治時行病急黄并瘴癘疫氣及㾬瘧
之方
　　茵蔯　栀子　硭硝
　　杏仁(各三/兩)　巴豆(一/兩)　恒山
　　鼈甲(各二/兩)　豉(五/兩)　大黄(五/兩)
　右九味爲末以餳爲丸如梧子大飲服三
　丸以吐利爲佳不知加一丸初覺體氣有
　異急服之即瘥神效
治急黄熱氣骨蒸兩目赤脉方
　　硭硝(一/兩)大黄(一兩/半末)生地黄汁(八/合)
　右三味合和一服五合日二以利爲度不
　須二服
治風疸小便或黄或白洒洒寒熱好卧不欲
動方
　　三月生艾(一束擣取銅器中/煎如漆密封之)
　　大黄黄連凝水石
　　栝蔞根苦參葶藶(各六/銖)
　右七味六味爲末以艾煎和丸如梧子大
　先食服五丸日二可至二十丸有熱加苦
　參渴加栝蔞小便澁加葶藶小便多加凝
　水石小便白加黄連大便難加大黄
濕疸之爲病始得之一身盡疼發熱面色黑
黄七八日後壯熱熱在裏有血當下去之如
㹠肝狀其小腹滿者急下之亦治一身盡黄
目黄腹滿小便不利方
　　礬石　滑石(各五/兩)
　右二味治下篩以大麥粥汁服方寸七日
　三先食服之便利如血者已當汗出瘥
寸口脉浮而緩浮則爲風緩則爲痺痺非中
風四肢苦煩脾色必黄瘀熱以行跗陽脉緊
而數數則爲熱熱則消穀緊則爲寒食則滿
也尺脉浮爲傷腎跗陽脉緊爲傷脾風寒相
薄食穀即眩穀氣不消胃中苦濁濁氣下流
小便不通陰被其寒熱流膀胱身故盡黄名
曰穀疸
治勞疸穀疸丸方
　　苦參(三/兩)　龍膽(一/兩)
　右二味爲末牛膽和爲丸如梧子大先食
　以麥粥飲服五丸日三不知稍加之(删繁/方加)
　(栀子仁三七枚/以猪膽和爲丸)
夫酒疸其脉浮者先吐之沉弦者先下之夫
人病酒疸者或無熱靖言了了腹滿欲吐嘔
者宜吐之方前苦參散七味者是酒疸必小
便不利其候當心中熱足下熱是其證也夫
酒疸下之久久爲黑疸目青面黑心中如啖
蒜齏狀大便正黑皮膚爪之不仁其脉浮弱
雖黑微黄故知之
枳實大黄湯治傷寒飲酒食少飲多痰結發
黄酒疸心中懊憹而不甚熱或乾嘔方
　　枳實(五/枚)　大黄(三/兩)　豆豉(半/升)
　　栀子(七/枚)
　右四味㕮咀以水六升煑取二升分三服
　心中熱疼懊憹皆主之
凝水石散治肉疸飲少小便多如白泔色此
病得之從酒方
　　凝水石白石脂　栝蔞根
　　桂心(各二/十銖)　菟絲子　知母(各十/八銖)
　右六味治下篩麥粥飲服五分七日三服
　五日知十日瘥
茯苓圓治心下縱横堅而小便赤是酒疸者
之方
　　茯苓　茵蔯　乾薑(各一/兩)
　　白术(熬)　枳實(各三/十銖)　半夏
　　杏仁(各十/八銖)甘遂(六/銖)　蜀椒
　　當歸(各十/二銖)
　右十味爲末蜜和丸如梧子大空腹服三
　丸日三稍稍加以小便利爲度(千金翼加/黄連一兩)
　(大黄十八銖名茵蔯丸治/黑疸身體暗黑小便澀)
半夏湯治酒癖蔭胷心脹滿骨肉沉重逆害
飲食乃至小便赤黄此根本虚勞風冷飲食
衝心由脾胃内痰所致方
　　半夏(一/升)生薑黄芩
　　茵蔯當歸(各一/兩)前胡
　　枳實甘草大戟(各二/兩)
　　茯苓白术(各三/兩)
　右十一味㕮咀以水一斗煑取三升分作
　三服
牛膽圓治酒疸身黄麴塵出方
　　牛膽(一/枚)芫花(一/升)蕘花(半/升)
　　瓜蒂(三/兩)大黄(八/兩)
　右五味四味㕮咀以清酒一斗漬一宿煑
　减半去滓内牛膽微火煎令可丸如大豆
　服一丸日移六七尺不知復服一丸至八
　丸膈上吐膈下下或不吐而自愈
大茵蔯湯治内實熱盛發黄黄如金色脉浮
大滑實緊數者夫發黄多是酒客勞熱食少
胃中熱或温毒内熱者故黄如金色方
　　茵蔯　黄蘖(各一/兩半)　大黄
　　白术(各三/兩)　黄芩　甘草
　　茯苓　栝蔞根　前胡
　　枳實(各二/兩)　栀子(二十/枚)
　右十一味㕮咀以水九升煑取三升分三
　服得快下消息三四日更治之
茵蔯圓治氣淋臚脹腹大身體面目悉黄及
酒疸短氣不得息方
　　茵蔯　天門冬　栀子(各四/兩)
　　大黄　桂心(各三/兩)　通草
　　石膏(各二/兩)　半夏(半/升)
　右八味蒸大黄通草天門冬半夏栀子曝
　令乾合擣篩蜜丸如大豆服三丸日三忌
　生魚以豆羹服不得用酒一方去石膏内
　滑石二兩不知加至十丸
黄家至日晡所發熱而反惡寒此爲女勞得
之當膀胱急小腹滿體盡黄額上黑足下熱
因作黑疸其腹臚脹而滿如欲作水狀大便
必黑時溏泄此女勞疸非水也腹滿者難治
消石礬石散治女勞疸方
　　消石礬石(各半/兩)
　右二味治下篩大麥粥汁服方寸七日三
　重衣覆取汗病隨大小便出小便正黄大
　便正黑
黄疸之爲病日晡所發熱惡寒小腹急身體
黄額黑大便溏黑足下熱此爲女勞腹滿者
難治治之方
　　滑石石膏(各等/分)
　右二味治下篩以大麥粥汁服方寸七日

　三小便極利則瘥
針灸黄疸法
　　正面圖第一(寅門上齦上腭/舌下唇裏顳顬)
　　(俠人中俠承漿巨闕/上管陰縫)
寅門穴從鼻頭直入髮際度取通繩分爲三
斷繩取一分入髮際當繩頭針是穴治馬黄
黄疸等病
上齗裏穴正當人中及脣針三鋥治馬黄黄
疸等病
上腭穴入口裏邊在上縫赤白脉是針三鋥
治馬黄黄疸四時等病
舌下穴俠舌兩邊針治黄疸等病
脣裏穴正當承漿裏邊逼齒齦針三鋥治馬
黄黄疸寒暑温疫等病
顳顬穴在眉眼尾中間上下有來去絡脉是
針灸之治四時寒暑所苦疸氣温病等
俠人中穴火針治馬黄黄疸疫通身并黄語
音已不轉者
俠承漿穴去承漿兩邊各一寸治馬黄急疫
等病
巨闕穴在心下一寸灸七壯治馬黄黄疸急
疫等病
上管穴在心下二寸灸七壯治馬黄黄疸等
病
男陰縫穴拔陰反向上灸治馬黄黄疸等病
若女人玉門是穴男女針灸無在
　　　覆面圖第二(風府熱府肺輸/心輸肝輸脾輸)
　　　(腎輸/脚後跟)
風府穴在項後入髮際一寸去上骨一寸針
之治頭中百病馬黄黄疸等病
熱府穴在第二節下兩傍相去各一寸五分
針灸無在治馬黄黄疸等病
肺輸穴從大椎數第三椎兩傍相去各一寸
五分灸主黄疸通治百毒病
心輸穴從肺輸數第二椎兩傍相去各一寸
五分
肝輸穴從心輸數第四椎兩傍相去各一寸
五分
脾輸穴從肝輸數第二椎兩傍相去各一寸
五分
腎輸穴從脾輸數第三椎兩傍相去各一寸
五分
脚後跟穴在白肉後際針灸隨便治馬黄黄
疸寒暑諸毒等病
　　　側面圖第三(耳中頰裏手太陽/臂石子頭錢孔)
　　　(太衝)
耳中穴在耳門孔上横梁是針灸之治馬黄
黄疸寒暑疫毒等病
頰裏穴從口吻邊入徃對頰裏去口一寸針
主治馬黄黄疸寒暑温疫等病頰兩邊同法
手太陽穴手小指端灸隨年壯治黄疸
䑀石子頭穴還取病人手自捉臂從腕中太
澤(澤當/作淵)文向上一夫接白肉際灸七壯治馬
黄黄疸等病
錢孔穴度乳至臍中屈肋頭骨是灸百壯治
黄疸
太衝穴針灸隨便治馬黄温疫等病


孫眞人備急千金要方卷之三十四










孫眞人備急千金要方卷之三十五磨五
　　　　(宋朝奉郎守太常少卿充/祕閣校理林億等校正)
　傷寒方
　　　溫瘧第六(論方灸刺法/禳瘧法符)
論曰夫瘧者皆生於風夏傷於暑秋爲㾬瘧
也問曰瘧先寒而後熱者何也對曰夫寒者
陰氣也風者陽氣也先傷於寒而後傷於風
故先寒而後熱也病以時作名曰寒瘧問曰
先熱而後寒者何也對曰先傷於風而後傷
於寒故先熱而後寒也亦以時作名曰温瘧
其但熱而不寒者陰氣先絶陽氣獨發則少
氣煩悶手足熱而欲嘔名曰癉瘧問曰夫病
温瘧與寒瘧而皆安舍舍於何藏對曰温瘧
者得之冬中於風寒氣藏於骨髓之中至春
則陽氣大發邪氣不能自出因遇大暑腦髓
鑠肌肉消腠理發泄因有所用力邪氣與汗
皆出此病邪氣先藏於腎其氣先從内出之
於外也如是則陰虛而陽盛盛則病矣衰則
氣復反入入則陽虚虚則寒矣故先熱而後
寒名曰温瘧問曰癉瘧何如對曰癉瘧者肺
素有熱氣盛於身厥逆上衝中氣實而不外
泄因有所用力腠理開風寒舍於皮膚之内
分肉之間發則陽氣盛陽氣盛而不衰則病
矣其氣不及於陰故但熱而不寒氣内藏於
心而外舍於分肉之間令人消鑠脫肉故命
曰癉瘧夫瘧之旦發也陰陽之旦移也必從
四肢始也陽已傷陰從之故氣未并先其時
一食頃用細左索緊束其手足十指令邪氣
不得入陰氣不得出過時乃解
夫瘧脉自弦也弦數者多熱弦遲者多寒弦
小緊者可下之弦遲者可温之若脉緊數者
可發汗針灸之脉浮大者吐之瘥脉弦數者
風發也以飲食消息止之
瘧歲歲發至三歲或連月發不解者以脇下
有痞也治之不得攻其痞但得虚其津液先
其時發其汗服湯已先小寒者引衣自覆汗
出小便利即愈瘧者病人形瘦皮上必粟起
也病瘧一日發當以十五日愈設不瘥當月
盡解也今不愈當云何師曰此病結爲癥瘕
名曰瘧母急當治之
鼈甲煎圓主之方
　　成死鼈(十二斤治如食法/要略作鼈甲三兩)半夏
　　人參大戟(各六/銖)瞿麥
　　阿膠紫葳(一作/紫菀)牡丹皮
　　石韋乾薑大黄
　　厚朴桂心海藻(要略作/赤消)
　　葶藶蜣螂(各十/二銖)蜂窠
　　桃仁芍藥(各一/兩)柴胡(一兩/半)
　　烏羽(燒一作/烏扇)黄芩(各十/八銖)䗪蟲
　　䖟蟲(各三十銖要/略作鼠婦)
　右二十四味爲末取鍛竈下灰一斗清酒
　一斛五斗以酒漬灰取酒煑鼈盡爛泯泯
　如漆絞去滓下諸藥煎爲丸如梧子大未
　食服七丸日三(仲景方無/大戟海藻)
柴胡栝蔞根湯治瘧而發渴者方
　　柴胡黄耆人參
　　甘草生薑(各三/兩)大棗(二十/枚)
　　栝蔞根(四/兩)
　右七味㕮咀以水一斗二升煑取六升去
　滓煎取三升温服一升日三
牡蠣湯牡瘧者多寒治之方(牡瘧一/作壯瘧)
　　牡蠣麻黄(各四/兩)甘草(二/兩)
　　蜀㯃(三兩無以/恒山代之)
　右四味先洗蜀㯃三過去腥㕮咀以水八
　升煑蜀㯃麻黄得六升去沫乃内餘藥煑
　取二升飲一升即吐出復飲之
蜀椒散多寒者牡瘧也治之方
　　蜀椒雲母龍骨(各等/分)
　右三味治下篩先未發一炊頃以酢漿服
　半錢臨發服一錢温瘧者加蜀㯃半分雲
　母取火燒之三日三夜(要略不用雲/母用雲實)
有癉瘧者陰氣孤絶陽氣獨發而脉微其候
必少氣煩滿手足熱欲嘔但熱而不寒邪氣
内藏於心外舍於分肉之間令人消爍脫肉
也
有温瘧者其脉平無寒時病六七日但見熱
也其候骨節疼煩時嘔朝發暮解暮發朝解
名温瘧
白虎加桂湯治之方
　　石膏(一/斤)知母(六/兩)甘草(二/兩)
　　粳米(六/合)
　右四味㕮咀以水一斗二升煑米爛去滓
　加桂心三兩煎取三升分三服覆令汗先
　寒發熱汗出者愈
麻黄湯治瘧須發汗方
　　麻黄栝蔞根大黄(各四/兩)
　　甘草(一/兩)
　右四味㕮咀以水七升煑取二升半分三
　服未發前食頃一服臨發一服服後皆厚
　覆取汗
治瘧或間日發者或夜發者方
　　恒山竹葉(各三/兩)秫米(一百/粒)
　　石膏(八/兩)
　右四味㕮咀以水八升銅器中漬藥露置
　星月下高净處横刀其上明日取藥於病
　人房中以銅器緩火煎取三升分三服清
　旦一服未發前一食頃一服臨發一服三
　服訖靜室中卧莫共人語當一日勿洗手
　面及漱口勿進食取過時不發乃澡洗進
　食并用藥汁塗五心胷前頭面藥滓置頭
　邊曾用神驗(救急方用烏/梅二七枚)
又方先作羊肉臛麵餅飽食之并進少酒隨
所能其令欣欣有酒氣入密室裏燃炭火厚
覆取大汗即瘥
又方燒黑牛尾頭毛作灰酒服方寸七日三
恒山圓治㾬瘧說不可具方
　　恒山知母甘草
　　大黄(各十/八銖)麻黄(一/兩)
　右五味爲末蜜和丸如梧子大未食服五
　丸日二不知漸增以瘥爲度(肘後無/大黄)
又方治瘧經數年不瘥者兩劑瘥一月已來
一劑瘥方
　　恒山三兩爲末以雞子白和併手丸如
　　梧子大置銅椀中於湯中煑令熟殺腥
　　氣則止以竹葉飲服二十丸欲吐但吐
　　至發令得三服時早可斷食而晩不可
　　斷食可竹葉汁煑糜少食之
栀子湯治同前
　　栀子(十四/枚)秫米(十四/粒)恒山(三/兩)
　　車前葉(二七枚/炙乾)
　右四味㕮咀以水九升煑取三升分三服
　未發一服發時一服發後一服以吐利四
　五行爲瘥不止冷飯止之
治老瘧久不斷者方
　　恒山(三/兩)爲賊骨升麻
　　鼈甲附子(各一/兩)
　右五味㕮咀絹袋盛以酒六升漬之小令
　近火轉之一宿成一服一合比發可數服
　或吐下
治瘧無問新久者方
　　小便(一升/半)蜜(三/七)
　右二味煑三沸頓服每發日平旦時服自
　至發勿食重者漸退不過三服瘥
又方
　　鼠尾子車前子(各一/虎口)
　右二味㕮咀以水五升煑取二升未發前
　服盡
又方馬鞭草汁五合酒三合分三服
又方擣莨菪根燒爲灰和水服一合量人大
小强弱用之
又方瓜蒂二七枚擣水漬一宿服之
又方常以七月上寅日採麻花爲末酒服方
寸七
又方故鞋底去兩頭燒作灰井花水服之
又方服翹摇汁
又方桃花末水服方寸七
治瘧方
　　鼈甲(方寸/炙)烏賊骨(方二/寸)附子(炮)
　　甘草(各一/兩)恒山(二/兩)
　右五味㕮咀以酒二升半漬之露一宿明
　日塗五心手足過發時瘧斷若不斷可飲
　一合許瘥
蜀㯃圓治勞瘧并治積勞寒熱發有時似瘧
者方
　　蜀㯃麥門冬知母
　　白薇地骨皮升麻(各三/十銖)
　　甘草鼈甲烏梅肉
　　萎蕤(各一/兩)恒山(一兩/半)石膏(二/兩)
　　豉(一/合)
　右十三味爲末蜜和丸如梧子大飲服十
　丸日再服之稍稍加至二三十丸此神驗
　無不瘥也加光明砂一兩
烏梅圓治寒熱勞瘧久不瘥形體羸瘦痰結
胷堂食飲减少或因行遠久經勞役患之積
年不瘥服之神效方
　　烏梅肉豆豉(各一/合)升麻
　　地骨皮柴胡鼈甲
　　恒山前胡(各一/兩)肉蓯蓉
　　玄參百合蜀㯃
　　桂心人參知母(各半/兩)
　　桃仁(八十/一枚)
　右十六味爲末蜜丸空心煎細茶下三十
　丸日二服老少孩童量力通用無所忌
治勞瘧積時不斷衆治無效者方
　　生長大牛膝一握切以水六升煑取二
　　升分再服第一服取未發前食頃第二
　　服取臨發時
大五補湯治時行後變成瘴瘧方
　　桂心(三十/銖)遠志桔梗
　　芎藭(各二/兩)茯苓乾地黄
　　芍藥人參白术
　　當歸黄耆甘草(各三/兩)
　　竹葉(五/兩)大棗(二十/枚)生枸杞根
　　生薑(各一/斤)半夏麥門冬(各一/升)
　右十八味㕮咀以水三斗煑竹葉枸杞取
　二斗次内諸藥煎取六升分六服一日一
　夜令盡
鯪鯉湯治乍寒乍熱乍有乍無山瘴瘧方
　　鯪鯉甲(十四/枚)鼈甲烏賊骨(各一/兩)
　　恒山(三/兩)附子(一/枚)
　右五味㕮咀以酒三升漬一夕發前稍稍
　啜飲勿絶吐之兼以塗身斷食過時乃食
　飲
烏梅圓治肝邪熱爲瘧令人顔色蒼蒼氣息
喘悶戰掉狀如死者或久熱勞微動如瘧積
年不瘥方
　　爲梅肉蜀㯃鼈甲
　　萎蕤知母苦參(各一/兩)
　　恒山(一兩/半)石膏(二/兩)甘草
　　細辛(各十/八銖)香豉(一/合)
　右十一味爲末蜜丸如梧子大酒服十丸
　日𠕅(飲服/亦得)
治心熱爲瘧不止或止後熱不歇乍來乍去
令人煩心甚欲飲清水反寒多不甚熱者方
　　甘草(一/兩)蜀㯃(三/兩)恒山
　　鼈甲(各四/兩)石膏(五/兩)香豉(一/合)
　　栀子烏梅(各三/十枚)淡竹葉(切二/升)
　右九味㕮咀以水九升煑取三升分三服
恒山圓治脾熱爲瘧或渴或不渴熱氣内傷
不泄令人病寒腹中痛腸中鳴汗出方
　　恒山(三/兩)甘草(半/兩)知母
　　鼈甲(各一/兩)
　右四味爲末蜜丸如梧子大未發前酒服
　十丸臨發時一服正發時一服
恒山湯治肺熱痰聚胷中來去不定轉而爲
瘧其狀令人心寒寒甚則發熱熱間則善驚
如有所見者方
　　恒山(三/兩)甘草(半/兩)秫米(三百二/十粒)
　右三味㕮咀以水七升煑取三升分三服
　至發時令三服盡
又方治腎熱發爲瘧令人凄凄然腰脊痛宛
轉大便難目眴眴然身掉不定手足寒方
　　恒山(三/兩)烏梅(三七/枚)竹葉(切一/升)
　　香豉(八/合)葱白(一/握)
　右五味㕮咀以水九升煑取三升分三服
　至發令盡
藜蘆圓五臟并有瘧候六腑則無獨胃腑有
之胃腑瘧者令人旦病也善飢而不能食食
而支滿腹大治之方
　　藜蘆恒山皂莢
　　牛膝(各一/兩)巴豆(三十/枚)
　右五味先熬藜蘆皂莢色黄合搗爲末蜜
　丸如小豆大旦服一丸正發時一丸一日
　勿飽食(肘後無恒/山及牛膝)
刺灸法
肝瘧刺足厥陰見血心瘧刺手少陰
脾瘧刺足太陰肺瘧刺手太陰陽明
腎瘧刺足少陰太陽
胃瘧刺足太陰陽明横脉出血
凡灸瘧者必先問其病之所先發者先灸之從
頭項發者於未發前預灸大椎尖頭漸灸過
時止從腰脊發者灸腎輸百壯從手臂發者
灸三間
瘧灸上星及大椎至發時令滿百壯灸艾炷
如黍米粒俗人不解取穴務大炷也
覺小異即灸百會七壯若後更發又七壯極
難愈者不過三灸以足踏地以綫圍足一匝
中折從大椎向百會灸綫頭三七壯炷如小
豆狀又灸風池二穴三壯
凡一切瘧無問遠近正仰卧以綫量兩乳間
中屈從乳向下灸度頭隨年壯男左女右
五臟一切諸瘧灸尺澤七壯穴在肘中約上
動脉是也
諸瘧血脉不見者刺十指間出血血去必已
先視身之赤如小豆者盡取之
瘧刺足少陰血出愈
㾬瘧上星主之穴在鼻中央直髮際一寸陷
容豆是也灸七壯先取譩譆後取天牖風池
瘧日西而發者臨泣主之穴在目眥上入髮
際五分陷者灸七壯
瘧實則腰背痛虛則鼽衂飛揚主之穴在外
踝上七寸灸七壯
瘧多汗腰痛不能俯仰目如脫項如拔崑崙
主之穴在足外躁後跟骨上陷中灸三壯
禳瘧法未發前把大雄雞一頭著懷中時時
驚動令雞作大聲立瘥
治瘧符(凡用/二符)
瘧小兒父字石拔母字石錘某甲著患人姓
名患瘧人竊讀之曰一切天地山水城隍日
月五星皆敬竈君今有一瘧鬼小兒駡竈君
作黑面奴若當不信看文書急急如律令
　　此符必須眞書前後各留白紙一行擬
　　著竈君額上瓦石壓之不得壓字上勿
　　令人近符若得專遣一人看符大好亦
　　勿令灰上傅符上致使字不分明出見
　　著符次第如後若明日日出後發須令
　　人夜掃竈君前及額上令净至發日旦
　　令患人整衣㡌立竈前讀符使人自讀
　　必須分明讀符勿錯一字每一遍若别
　　人讀一徧患人跪一拜又以手捉患人
　　一度若患人自讀自捉衣振云人姓某
　　甲如此是凡三徧讀三拜了以净瓦石
　　壓兩角字向上著竈額上勿令壓字上
　　若瘧日西發具如上法三徧讀符至午
　　時更三遍讀如上法如夜發日暮更三
　　徧讀并如上法其竈作食亦得勿使動
　　此符若有兩竈大竈上著符若有露地
　　竈屋裏竈上著止有露竈依法著之仍
　　須手捉符其符法如後若有客患會須
　　客經停過三度發三度委曲著符如上
　　法符亦云客姓名患瘧乞拘録瘧鬼小
　　兒如左凡治久患者一著符一漸瘥亦
　　可五度著符如始可全瘥又須手把符
　　如左
王良符張季伯書之急急如律令
　　此王良符依法長捲兩手握念佛端坐
　　如須行動檢校插著胷前字頭向上
　右二符各依法一時用不得闕一符萬一
　不瘥但得一發輕後發日更讀即瘥一一
　仔細依法若字參差即不瘥
　　　診谿毒證第七
江東江南諸谿源間有蟲名短狐谿毒亦名
射工其蟲無目而利耳能聽在山源谿水中
聞人聲便以口中毒射人故謂射工也其蟲
小毒輕者及相逐者射著人影者皆不即作
瘡先病寒熱身不喜冷體强筋急頭痛目疼
張口欠欬嗽呼吸悶亂朝旦少蘇醒晡夕輙
復寒熱或似傷寒發石散動亦如中尸便不
能語病候如此自非其土地人不常數行山
水中不知其證便謂是傷寒發石散動作治
乖僻毒盛發瘡復疑是瘭疽乃至吐下去血
復恐疑蠱毒是以致禍耳今說其狀類以眀
其證與傷寒别也方見别卷中

孫眞人備急千金要方卷之三十五





孫眞人備急千金要方卷之三十六磨六
　　　　(宋朝奉郎守太常少卿充/祕閣校理林億等校正)
　肝臟方
　　　肝臟脉論第一
論曰夫人禀天地而生故内有五臟六腑精
氣骨髓筋脉外有四肢九竅皮毛爪齒咽喉
脣舌肛門胞囊以此總而成軀故將息得理
則百脉安和役用非宜即爲五勞七傷六極
之患有方可救雖病無他無法可憑奄然永
徃所以此之中帙卷卷備述五臟六腑等血
脉根源循環流注與九竅應會處所并論五
臟六腑等輕重大小長短闊狹受盛多少仍
列對治方法丸散酒煎湯膏摩熨及灸針孔
穴并窮於此矣其能留心於醫術者可考而
行之其冷熱虚實風氣準藥性而用之則内
外百痾無所逃矣凡五臟在天爲五星在地
爲五嶽約時爲五行在人爲五藏五藏者精
神魂魄意也論陰陽察虚實知病源用補瀉
應禀三百六十五骨節終會通十二經焉
論曰肝主魂爲郎官隨神徃來謂之魂魂者
肝之藏也目者肝之官肝氣通於目目和則
能辨五色矣左目甲右目乙循環紫宫榮華
於爪外主筋内主血肝重四斤四兩左三葉
右四葉凡七葉有六童子三玉女守之神名
藍藍主藏魂號爲魂臟隨節應會故云肝藏
血血舍魂在氣爲語在液爲泪肝氣虚則恐
實則怒肝氣虛則夢見園花生草得其時夢
伏樹下不敢起肝氣盛則夢怒厥氣客於肝
則夢山林樹木
凡人寢卧血歸於肝肝受血而能視足受血
而能步掌受血而能握指受血而能攝
凡肝臟象木與膽合爲腑其經足厥陰與少
陽爲表裏其脉弦相於冬王於春春時萬物
始生其氣來濡而弱寬而虛故脉爲弦濡即
不可發汗弱則不可下寬者開開者通通者
利故名曰寬而虛
春脉如弦春脉肝也東方木也萬物之所以
始生也故其氣來濡弱輕虛而滑端直以長
故曰弦反此者病何如而反其氣來實而弦
此謂太過病在外其氣來不實而微此謂不
及病在内太過則令人善忘(忘作/怒矣)忽忽眩冒
而癲疾不及則令人胷痛引背兩脇胠滿
肝脉來濡弱招招如揭竿末梢曰平(巢源作/綽綽如)
(按琴瑟之絃/如揭長竿乎)
春以胃氣爲本肝脉來盈實而滑如循長竿
曰肝病肝脉來急而益勁如新張弓弦曰肝
死
眞肝脉至内外急如循刀刃責責然(巢源作/賾賾然)
如按琴瑟絃(巢源作如/新張弓弦)色青白不澤毛折乃
死
春胃微弦曰平弦多胃少曰肝病但弦無胃
曰死胃而有毛曰秋病毛甚曰金病
肝藏血血舍魂悲哀動中則傷魂魂傷則狂
妄其精不守(一作狂妄不精/不敢正當人)令人陰縮而攣
筋兩脇肋骨舉(一作/不舉)毛悴色夭死于秋
足厥陰氣絶則筋縮引卵與舌厥陰者肝脉
也肝者筋之合也筋者聚於陰器而脉絡於
舌本故脉弗營則筋縮急筋縮急則引卵與
舌故脣青舌卷卵縮則筋先死庚篤辛死金
勝木也
肝死藏浮之弱按之中如索不來或曲如蛇
行者死
春肝木王其脉弦細而長曰平反得沈濡而
滑者是腎之乘肝母之歸子爲虚邪雖病易
治反得浮大而洪者是心之乘肝子之乘母
爲實邪雖病自愈反得微澀而短(千金翼云/微浮而短)
(澀)者是肺之乘肝金之剋木爲賊邪大逆十
死不治反得大而緩者是脾之乘肝土之陵
木爲微邪雖病即瘥心乘肝必吐利肺乘肝
即爲癰腫
左手關上陰絶者無肝脉也苦癃遺溺難言
脇下有邪氣善吐刺足少陽治陽
左手關上陰實者肝實也苦肉中痛動善轉
筋吐刺足厥陰治陰
肝脉來濯濯如倚竿如琴瑟弦再至曰平三
至曰離經病四至脫精五至死六至命盡足
厥陰脉也
肝脉急甚爲惡言(一作/妄言)微急爲肥氣在脇下
如覆杯緩甚爲嘔微緩爲水瘕痺大甚爲内
癰善嘔衂微大爲肝痺縮欬引小腹小甚爲
多飲微小爲消癉滑甚爲頽疝微滑爲遺溺
濇甚爲淡飲微濇爲瘈瘲筋攣
肝脉搏堅而長色不青當病墜若搏因血在
脇下令人喘逆其濡而散色澤者當病溢飲
溢飲者渴暴多飲而溢入肌膚腸胃之外也
(素問溢入/作易入)
青脉之至也長而左右彈有積氣在心下支
胠名曰肝痹得之寒濕與疝同法腰痛足冷
頭痛
扁鵲云肝有病則目奪精虚則寒寒則陰氣
壯壯則夢山樹等實則熱熱則陽氣壯壯則
夢怒
肝在聲爲呼在變動爲握在志爲怒怒傷肝
精氣并於肝則憂肝虛則恐實則怒怒而不
已亦生憂矣
色主春病變於色者取之滎
病先發於肝者頭目眩脅痛支滿一日之脾
閉塞不通身痛體重二日之胃而腹脹三日
之腎小腹腰脊痛脛酸十日不已死冬日入
夏早食
病在肝平旦慧下晡甚夜半靜
假令肝病西行若食雞肉得之當以秋時發
病以庚辛日也家有血腥死女子見之以明
要爲灾不者若感金銀物得之
凡肝病之狀必兩脇下痛引小腹令人善怒
虛則目𥆨𥆨無所見耳無所聞善恐如人將
捕之若欲治之當取其經足厥陰與少陽氣
逆則頭目痛耳聾不聦頰腫取血者
肝脉沈之而急浮之亦然苦脇痛有氣支滿
引小腹痛時小便難苦目眩頭痛腰脊痛足
爲寒時癃女人月事不來時無時有得之少
年有所墮墜
肝病其色青手足拘急脇下苦滿或時眩冒
其脉弦長此爲可治宜服防風竹瀝湯秦芁
散春當刺大敦夏刺行間冬刺曲泉皆補之
季夏刺太衝秋刺中郄皆瀉之又當灸期門
百壯背第九椎五十壯
邪在肝則兩脇中痛寒中惡血在内胻善瘈
節時腫取之行間以引脇下補三里以温胃
中取血脉以散惡血取耳間青脉以去其瘈
凡有所墮墜惡血留内若有所大怒氣上而
不能下積於左脇下則傷肝
肝中風者頭目𥆧兩脅痛行常傴令人嗜甘
如阻婦狀
肝中寒者其人洗洗惡寒翕翕發熱面翕然
赤漐漐有汗胷中煩熱
肝中寒者其人兩臂不舉舌本(又作/大舌)燥善太
息胷中痛不得轉側時盜汗欬食已吐其汁
肝主胷中喘怒駡其脉沉胷中叉窒欲令人
推按之有熱鼻窒
肝傷其人脫肉又卧口欲得張時時手足青
目瞑腫仁痛此爲肝臟傷所致也
肝水者其人腹大不能自轉側而脇下腹中
痛時時津液微生小便續通
肝脹者脇下滿而痛引小腹不寧
肝著其病人常欲蹈其胷上先未苦時但欲
飲熱
診得肝積脉弦而細兩脇下痛邪氣走心下
足脛寒脇痛引小腹男子積疝女子瘕淋身
無膏澤善轉筋爪甲枯焦青黑春瘥而秋劇
色青也
肝之積名曰肥氣在左脇下如覆杯有頭足
如龜鼈狀久久不愈發欬逆㾬而連歲月不
已以季夏戊己日得之何也肺病傳肝肝當
傳脾脾適以季夏王王者不受邪肝復欲還
肺肺不肯受因留結爲積故知肥氣以季夏
得之
肝病胷滿脇脹善恚怒叫呼身體有熱而復
惡寒四肢不舉面白身體滑其脉當弦長而
急今反短澁其色當青而反白者此是金之
尅木爲大逆十死不治
襄公問扁鵲曰吾欲不診脉察其音觀其色
知其病生死可得聞乎答曰乃聖道之大要
師所不傳黄帝貴之過於金玉入門見病觀
其色聞其呼吸則知徃來出入吉凶之相角
音人者主肝聲也肝聲呼其音琴其志怒其
經足厥陰厥逆少陽則榮衛不通陰陽交錯
陰氣外傷陽氣内擊擊則寒寒則虛虛則卒
然喑啞不聲此爲厲風入肝續命湯主之(方/見)
(别卷/中)但踞坐不得低頭面目青黑四肢緩弱
遺矢利便甚則不可治賒則旬月之内桂枝
湯主之(方見别/卷中)又呼而哭哭而反吟此爲金
剋木陰擊陽陰氣起而陽氣伏伏則實實則
熱熱則喘喘則逆逆則悶悶則恐畏目視不
眀語聲切急謬說有人此爲邪熱傷肝甚則
不可治若脣色雖青向眼不應可治地黄煎
主之(方見下肝/虚實篇中)
肝病爲瘧者令人色蒼蒼然太息其狀若死
者烏梅丸主之(方見别/卷中)若其人本來少於悲
恚忽爾嗔怒出言反常乍寬乍急言未竟以
手向眼如有所畏若不即病禍必至矣此肝
病聲之候也若其人虛則爲寒風所傷若實
則爲熱氣所損陽則瀉之陰則補之青爲肝
肝合筋青如翠羽者吉肝主目目是肝之餘
其人木形相比於上角蒼色小頭長面大肩
平背直身小手足有材好勞心少力多憂勞
於事耐春夏不耐秋冬秋冬感而生病足厥
陰他他然脇廣合堅脆傾正則肝應之正青
色小理者則肝小小則藏安無脇下之病粗
理者則肝大大則虛虛則寒逼胃迫咽善膈
中旦脇下痛廣脇反骹者則肝高高則實實
則肝熱上支賁加脇下急爲息賁合脇危(一/作)
(兔)骹者則肝下下則逼胃脇下空空則易受
邪脇骨堅者則肝堅則臟安難傷脇骨弱者
則肝脆脆則善病消癉易傷脇腹好相者則
肝端正端正則和利難傷脇骨偏舉者則肝
偏傾偏傾則脇下偏痛凡人分部陷起者必
有病生膽少陽爲肝之部而藏氣通於内外
部亦隨而應之沈濁爲内浮清爲外若色從
外走内者病從外生部處起若色從内出外
者病從内生部處䧟内病前治陰後治陽外
病前治陽後治陰陽主外陰主内凡人死生
休否則藏神前變形于外人肝前病目則爲
之無色若肝前死目則爲之脫精若天中等
分墓色應之必死不治看應增損斟酌賒促
賒則不出四百日内促則不延旬月之間肝
病少愈而卒死何以知之曰青白色如拇指
大黶點見顔頰上此必卒死肝絶八日死何
以知之面青目赤但欲伏眠目視而不見人
汗出如水不止一日二日死面黑目青者不
死青如草滋死吉凶之色在於分部順順而
見青白入目必病不出其年若年上不應三
年之中禍必應也
春木肝脉色青主足少陽脉也春取絡脉分
肉春者木始治肝氣始生肝氣急其風疾經
脉常深其氣少不能深入故取絡脉分肉之
間其脉根本并在竅陰之間應在窗籠之前
窗籠者耳前上下脉以手按之動者是也
其筋起於小指次指之上結外踝上循胻外
廉結於膝外廉其支者别起於外輔骨上走
髀前者結伏兔之上後者結於尻其直者上
䏚乘季脇上走腋前廉俠於膺乳結於缺盆
直者上出掖貫缺盆出太陽之前循耳後上
額角交巔上下走頷上結於鼽其支者結於
目外眥爲外維
其脉起於目兌眥上抵頭角下耳後循頸行
手少陽之前至肩上却交出手少陽之後入
缺盆其支者從耳後入耳中出走耳前至兌
眥後其支者别兌眥下大迎合手少陽於䪼
下加頰車下頸合缺盆以下胷中貫膈絡肝
屬膽循脇裏出氣街繞毛際横入髀厭中其
直者從缺盆下腋循胷過季脇下合髀厭中
以下循髀陽出膝外廉下外輔骨之前直下
抵絶骨之端下出外踝之前循足跗上出小
指次指之端其支者别跗上入大指之間循
大指歧内出其端還貫入爪甲出三毛合足
厥陰爲表裏厥陰之本在行間上五寸應在
背輸同會於手太陰
其足少陽之别名曰光明去踝半寸是也别
走厥陰下絡足趺主肝生病病實則膽熱熱
則厥厥則陽病陽脉反逆大於寸口一倍病
則胷中有熱心脇頭頷痛缺盆腋下腫虛則
膽寒則痿躄躄則陰病陰脉反小於寸口病
則胷中有寒少氣口苦身體無膏澤外至胻
絶骨外踝前及諸節皆痛若陰陽俱靜與其
俱動如引繩俱頓者病也(此盡是足少陽膽/經筋脉支别爲病)
(今取足厥陰/肝經附於後)
足厥陰之脉起於大指聚毛之際上循足趺
上廉去内踝一寸上踝八寸交出太陰之後
上膕内廉循股陰入毛中環陰器抵少腹俠
胃屬肝絡膽上貫膈布脇肋循喉嚨之後上
入頏顙連目系上出額與督脉會於巔(一本/云其)
(支者從小腹與太陰少陽結/於腰髁下第三第四骨空中)其支者從目系
下頰裏環脣内其支者復從肝别貫膈上注
肺中是動則病腰痛不可以俯仰丈夫頽疝
婦人小腹腫甚則嗌乾面塵脫色是主肝所
生病者胷滿嘔逆洞泄狐疝遺溺閉癃盛者
則寸口大一倍於人迎虛者則寸口反小於
人迎也
足厥陰之别名曰蠡溝去内踝上五寸别走
少陽其别者循經上睾結於莖其病氣逆則
睾腫卒疝實則挺長熱虛則暴癢取之所别
足厥陰之筋起於大指之上上結於内踝之
前上循胻上結内輔之上下循陰股結於陰
器結絡諸筋
春三月者主肝膽青筋牽病也其源從少陰
而涉足少陽少陽之氣始發少陰之氣始衰
陰陽怫鬱於腠理皮毛之病俱生表裏之疴
因起從少陽發動反少陰氣則臟腑受癘而
生其病相反若腑虛則爲陰邪所傷腰背强
急脚縮不伸胻中欲折目中生花若臟實則
爲陽毒所損濇濇前寒而後熱頸外雙筋牽
不得屈伸頸直背强眼赤黄若欲轉動合身
回側故曰青筋牽病(方見傷/寒卷)
灸法
扁鵲曰灸肝肺二輸主治丹毒牽病當依源
處治調其陽理其陰臟腑之疾不生矣
　　　肝虛實第二(脉方/灸法)
肝實熱
左手關上脉陰實者足厥陰經也病苦心下
堅滿常兩脇痛息忿忿如怒狀名曰肝實熱
也
竹瀝泄熱湯治肝實熱陽氣伏邪熱喘逆悶
恐目視物無明狂悸非意而言者方
　　竹瀝(十/升)麻黄大青
　　栀子仁升麻茯苓
　　玄參知母(各三/分)生葛
　　石膏(各八/分)生薑芍藥(各四/分)
　右十二味㕮咀以水九升煑取二升半去
　滓下竹瀝煑兩三沸分三服須利下芒消
　三分去芍藥加生地黄五分(删繁方無石/膏生薑芍藥)
　(生葛用人/參三分)
前胡湯治肝實熱目痛胷滿氣急塞瀉肝方
　　前胡硭硝秦皮
　　栀子仁决明子黄芩
　　升麻蕤仁細辛(各三/兩)
　　苦竹葉車前葉(各切/一升)
　右十一味㕮咀以水九升煑取三升去滓
　下芒消分三服又一方有柴胡三兩共十
　二味
防風煑散治肝實熱夢怒虛驚方
　　防風茯苓萎蕤
　　白术橘皮丹參(各一兩/三分)
　　細辛(二/兩)甘草射干(各一/兩)
　　升麻黄芩(各一/兩半)大棗(三七/枚)
　　酸棗仁(三/分)
　右十三味治下篩爲粗散以兩方寸七帛
　裹以井花水二升煑時時動上裹子煎取
　一升分服日二
遠志散治肝邪熱出言反常乍寬乍急方
　　遠志射干杏仁
　　大青(各一/兩半)茯神麥門冬
　　葛根甘草(各一/兩)芍藥(一兩/三分)
　　桂心(三/分)知母升麻(各五/分)
　　石膏(二/兩)
　右十三味治下篩爲粗散以水二升五合
　煑竹葉一升取汁内藥一七半煎取八合
　爲一服日一以綿裹散煑之
地黄煎治邪熱傷肝好生悲怒所作不定自
驚恐方
　　生地黄淡竹葉生薑
　　車前草乾藍(各切/一升)赤蜜(一/升)
　　丹參玄參(各四/兩)茯苓(二/兩)
　　石膏(五/兩)
　右十味㕮咀以水九升煑取三升去滓停
　冷下蜜更煎三兩沸分三服
肝膽俱實
左手關上脉陰陽俱實者足厥陰與少陽經
俱實也病苦胃脹嘔逆食不消名曰肝膽俱
實也
肝虚寒
左手關上脉陰虚者足厥陰經也病苦脇下
堅寒熱腹滿不欲飲食腹脹悒悒不樂婦人
月經不利腰腹痛名曰肝虚寒也
補肝湯治肝氣不足兩脇下滿筋急不得大
息四肢厥冷發搶心腹痛目不明了及婦人
心痛乳癰膝熱消渴爪甲枯口面青者方
　　山茱萸(翼作/爲頭)甘草桂心(各三/兩)
　　桃仁(翼作/蕤人)栢子仁細辛
　　茯苓防風(各二/兩)大棗(二十/四枚)
　右九味㕮咀以水九升煑取五升去滓分
　三服
補肝散治左脇偏痛久宿食不消并目𥆨𥆨
昏風泪出見物不審而逆風寒偏甚消食破
氣止淚方
　　山茱萸桂心薯蕷
　　天雄茯苓人參(各五/分)
　　芎藭白术獨活
　　五加皮大黄(各七/分)橘皮(三/分)
　　防風乾薑丹參
　　厚朴細辛桔梗(各一/兩半)
　　甘草甘菊花(一/兩)貫衆(半/兩)
　　陳麥麴大麥糵(各一/升)
　右二十三味治下篩酒服方寸七日二若
　食不消食後服若止痛食前服之
松膏酒補肝治肝虚寒或高風眼泪等雜病
方
　　以松脂十斤細剉以水淹浸一周日煑
　　之細細接取上膏水竭更添之脂盡更
　　水煑如前煙盡去火停冷脂當沈下取
　　一斤釀米一石水七斗好麴末二斗如
　　家常釀酒法仍冷下飯封一百日脂米
　　麴并消酒香滿室細細飲之此酒須一
　　倍加麴
枸杞酒治同前
　　擣碎枸杞子一斗先内絹袋中酒二斗
　　漬訖密封泥甕勿泄曝乾天陰勿出三
　　七日滿旦温酒任性飲之忌酢
防風煎治肝虚寒目𥆨𥆨視物不明諦視生
花補方
　　防風細辛芎藭
　　獨活白鮮皮甘草(各三/兩)
　　橘皮(二/兩)大棗(三七/枚)蜜(五/合)
　　甘竹葉(切一/升)
　右十味㕮咀以水一斗二升先煑九味取
　四升去滓下蜜更煎兩沸分四服日三夜
　一若五六月以燥器貯冷水藏之
檳榔湯治肝虚寒脇下痛脹滿氣急目昏濁
視物不明方
　　檳榔(二十/四枚)附子(七/枚)母薑(七/兩)
　　茯苓橘皮桂心(各三/兩)
　　桔梗白术(各四/兩)吴茱萸(五/兩)
　右九味㕮咀以水九升煑取三升去滓温
　服每服一升若氣喘者加芎藭三兩半夏
　四兩甘草二兩
治肝虛目不明方
　　灸肝輸二百壯小兒酙酌可灸一二七
　　壯
肝膽俱虚
左手關上脉陰陽俱虛者足厥陰與少陽經
俱虚也病苦恍惚尸厥不知人妄見少氣不
能言時時自驚名曰肝膽俱虚也
　　　肝勞第三(論/方)
論曰肝勞病者補心氣以益之心王則感於
肝矣人逆春氣則足少陽不生而肝氣内變
順之則生逆之則死順之則治逆之則亂反
順爲逆是謂關格病則生矣
猪膏酒治肝勞虛寒關格勞澀閉塞不通毛
悴色夭方
　　猪膏薑汁(各二/升)
　右二味以微火煎取三升下酒五合和煎
　分爲三服
虎骨酒治肝虚寒勞損口苦關節骨疼痛筋
攣縮煩悶方
　　虎骨(一升炙焦/碎如雀頭)丹參(八/兩)
　　乾地黄(七/兩)地骨皮乾薑
　　芎藭(各四/兩)猪椒根五加皮
　　白术枳實(各五/兩)
　右十味㕮咀絹袋盛以酒四斗浸四日初
　服六七合漸加至一升日再

孫眞人備急千金要方卷之三十六


















孫眞人備急千金要方卷之三十七磨七
　　　　(宋朝奉郎守太常少卿充/祕閣校理林億等校正)
　肝臟方
　　　　筋極第四(論方/灸法)
論曰夫六極者天氣通於肺地氣通於嗌風
氣應於肝雷氣動於心穀氣感於脾(素問穀/作谷也)
雨氣潤於腎六經爲川腸胃爲海九竅爲水
注之氣所以竅應於五臟五臟邪傷則六腑
生極故曰五臟六極也
論曰凡筋極者主肝也肝應筋筋與肝合肝
有病從筋生又曰以春遇病爲筋痺筋痺不
已復感於邪内舍於肝則陽氣入於内陰氣
出於外若陰氣外出出則虚虚則筋虚筋虛
則善悲色青蒼白見於目下若傷寒則筋不
能動十指爪皆痛數好轉筋其源以春甲乙
日得之傷風風在筋爲肝虛風也若陽氣内
發發則實實則筋實筋實則善怒嗌乾傷熱
則欬欬則脇下痛不能轉側又脚下滿痛故
曰肝實風也然則因其輕而揚之因其重而
减之因其衰而彰之審其陰陽以别柔剛陽
病治陰陰病治陽善治病者病在皮毛肌膚
筋脉而治之次治六腑若至五臟則半死矣
扁鵲云筋絶不治九日死何以知之手足爪
甲青黑呼駡口不息筋應足厥陰足厥陰氣
絶則筋縮引卵與舌筋先死矣
橘皮通氣湯治筋實極則咳欬則兩脇下縮
痛痛甚則不可轉動方
　　橘皮(四/兩)白术石膏(各五/兩)
　　細辛當歸桂心
　　茯苓(各三/兩)香豉(一/升)
　右八味㕮咀以水九升煑取三升去滓分
　三服
丹參散治筋實極則兩脚下滿滿而痛不得
遠行脚心如割筋斷折痛不可忍者方
　　丹參(三/兩)芎藭杜仲
　　續斷地骨皮(二/兩)乾地黄
　　當歸通草升麻
　　麥門冬禹餘糧麻黄(各一兩/十八銖)
　　牛膝(二兩/六銖)甘草桂心(一兩/六銖)
　　生薑(切炒取/焦乾)牡蠣(各二/兩半)
　右十七味治下篩爲粗散以絹袋子盛二
　方寸七以井花水二升煑數動袋子煑取
　一升頓服日二
地黄煎治筋實極手足爪甲或青或黄或黑
烏黯四肢筋急煩滿方
　　生地黄汁(三/升)生葛汁
　　生玄參汁(各一/升)大黄
　　升麻(各二/兩)麻黄栀子仁
　　犀角(各三/兩)石膏(五/兩)芍藥(四/兩)
　右十味㕮咀以水七升先煑七物取二升
　去滓次下地黄汁煎一兩沸次下葛汁煎
　取三升分三服日再
五加酒治筋虚極筋痹好悲思顔色蒼白四
肢噓吸脚手拘攣伸動縮急腹中轉痛方
　　五加皮(一/斤)薏苡仁(半/升)枳刺(二/升)
　　大麻仁(三/升)猪椒根皮丹參(八/兩)
　　乾薑芎藭(五/兩)桂心
　　當歸甘草(三/兩)天雄
　　秦椒白鮮通草(四/兩)
　右十五味㕮咀以絹袋盛清酒四斗漬春
　夏四日秋冬六七日初服六七合稍稍加
　以知爲度
人參酒治筋虚極則筋不能轉十指爪皆痛
數轉筋或交接過度或病未平復交接傷氣
内筋絶舌捲脣青引卵縮胻脉疼急腹中絞
痛或便欲絶不能飲食方
　　人參防風茯苓
　　細辛秦椒黄耆
　　當歸牛膝桔梗(各一/兩半)
　　乾地黄丹參薯蕷
　　鍾乳礬石(各三/兩)山茱萸
　　芎藭(各二/兩)白术麻黄(各二/兩半)
　　大棗(三十/枚)五加皮(一/升)生薑(切炒/乾)
　　烏麻(碎各/二升)
　右二十二味㕮咀鍾乳别以小袋子盛清
　酒二斗半浸五宿温服三合日再不知隨
　意增進一本無烏麻用杜仲一兩半
治交接損卵縮筋攣方
　　燒婦人月經衣灰服方寸七
治筋絶方
　　　熬蟹腦足髓内瘡中筋即續
灸法治
勞冷氣逆腰髖冷痹脚屈伸難灸陽蹻一百
壯在外踝下容爪
腰背不便轉筋急痺筋攣灸第二十一椎隨
年壯
轉筋十指筋攣急不得屈伸灸脚外踝骨上
七壯
失精筋攣陰縮入腹相引痛灸中封五十壯
在内踝前筋裏宛宛中
又云灸下滿各五十壯老人加之小兒隨年
壯法
又云此二穴喉腫厥逆五臟所苦鼓脹悉以
主之
轉筋脛骨痛不可忍灸屈膝下廉横筋上三
壯
腹脹轉筋灸臍上一寸二七壯
　　　堅癥積聚第五(論方/灸法)
論曰病有積有聚何以别之答曰積者陰氣
也聚者陽氣也故陰沈而伏陽浮而動氣之
所積名曰積氣之所聚名曰聚故積者五臟
之所生聚者六腑之所成故積者陰氣也其
始發有常處其痛(一作/病也)不離其部上下有所
終始左右有所窮已聚者陽氣也其始發無
根本上下無所留止其痛無常處謂之聚也
故以是别知積聚也
經絡受病入於腸胃五臟積聚發伏梁息賁
肥氣否氣奔豚積聚之始生至其已成奈何
曰積之始生得寒乃生厥止乃成積人之善
病腸中積者何以候之曰皮薄而不澤肉不
堅而淖澤如此則腸胃傷惡惡則邪氣留止
積聚乃作腸胃之積寒温不次邪氣稍止至
其蓄積留止大聚乃起病有身體腰髀股胻
皆腫環臍而痛是謂何病曰病名伏梁此風
根也不可動動之爲水溺濇之病小腹盛左
右上下皆有根者伏梁也裹膿血居腸胃之
外不可治治之每切按之致死此下則因陰
必下膿血上則迫胃管生(王冰云/當作出)膈俠胃管
内癰此久病也難療居臍上爲逆愼勿動亟
奪其氣溢於大腸而著於肓肓之原在臍下
故環臍而痛
三臺圓治五臟寒熱積聚臚脹腸鳴而噫食
不生肌膚甚者嘔逆若傷寒寒瘧已愈令不
復發食後服五丸飲多者十丸常服令人大
小便調和長肌肉方
　　大黄(熬)　前胡(各二/兩)　消石
　　葶藶　杏仁(各一/升)　厚朴
　　附子　細辛　半夏(各一/兩)
　　茯苓(半/兩)
　右十味爲末蜜和擣五千杵丸如梧子大
　服五丸稍加至十丸以知爲度
五石烏頭圓治男子女人百病虚弱勞冷宿
寒久癖及癥瘕積聚或嘔逆不下食并風濕
諸病無不治之方
　　鍾乳(鍊)　硫黄　礬石
　　紫石英　赤石脂　枳實
　　甘草　白术　紫菀
　　山茱萸　防風　白薇
　　桔梗　天雄　皂莢
　　細辛　蓯蓉　人參
　　附子藜蘆(各一兩/六銖)麥門冬
　　乾薑蜀椒吴茱萸
　　桂心(各二/兩半)烏頭(三/兩)厚朴
　　遠志茯苓(各一/兩半)當歸(二/兩)
　　棗膏(五/合)乾地黄(一兩十/八銖)
　右三十二味爲末蜜和擣五千杵丸如梧
　子大酒服十丸日三稍加之
烏頭圓治男子女人寒冷腹内積聚邪氣徃
來厥逆搶心心痛痺悶吐下不止婦人産後
羸瘦方
　　烏頭(十五/枚)吴茱萸蜀椒
　　乾薑桂心(各二/兩半)乾地黄(一兩/半)
　　前胡細辛人參
　　芎藭白术(各一兩/六銖)皂莢
　　紫菀白薇芍藥(各十/八銖)
　右十五味爲末蜜丸如梧子大酒下十丸
　日三稍加之以知爲度
治心腹疝瘕脇下及小腹滿堅痛有積寒氣
入腹使人腹中冷發甚則上搶心氣滿飲食
喜嘔方
　　大黄　茯苓(各一/兩半)　桂心
　　黄芩　吴茱萸　細辛
　　人參　蜀椒　乾薑(各一兩/六銖)
　　男髮灰(半/兩)　牡丹　甘草
　　芎藭　蓯蓉　䗪蟲(各十/八銖)
　　芍藥　防葵　䖟蟲
　　厚朴　半夏(各一/兩)
　右二十味爲末蜜丸如梧子大服五丸日
　再漸加之
恒山圓治脅下邪氣積聚徃來寒熱如温瘧
方
　　恒山　蜀漆　白薇
　　桂心　鮀甲　白术
　　附子　鼈甲　䗪蟲
　　貝齒(各一/兩半)　蜚蝱(六/銖)
　右十一味爲末蜜丸如梧子大以米泔清
　服五丸日三
又方蒸鼠壤土熨之冷即易腹中切痛炒鹽
半升令焦内湯中飲之大吐瘥若手足痛者
燒青布内小口器中熏痛處
神明度命圓治久患腹内積聚大小便不通
氣上搶心腹中脹滿逆害飲食方
　　大黄芍藥(各二/兩)
　右二味爲末蜜丸如梧子大服四丸日三
　不知可加至六七丸以知爲度
治萬病積聚方
　　七八月收蒺藜子不限多少以水煑過
　　熟取滓曝令乾擣篩蜜丸如梧子大酒
　　服七丸以知爲度其汁煎如飴服之
陷胷湯治胷中心下結積飲食不消方
　　栝蔞實大黄黄連(各一/兩)
　　甘草(一/兩)
　右四味㕮咀以水五升煑取二升五合分
　三服
太乙神明陷冰圓治諸疾破積聚心下支滿
寒熱鬼注長病欬逆唾噫辟除衆惡殺鬼逐
邪氣惡胷中結氣咽中閉塞有進有退繞臍
惻惻隨上下按之挑手心中愠愠如有蟲狀
毒注相染滅門方
　　雄黄(油煑/一日)丹砂礬石
　　當歸大黄(各二/兩)巴豆(一/兩)
　　犀角鬼臼射罔
　　藜蘆(各一/兩)眞珠附子(各一/兩半)
　　麝香牛黄人參(各半/兩)
　　蜈蚣蜥蜴(各一/枚)芫青(五/枚)
　　烏頭(八/枚)杏仁(四十/枚)斑猫(七/枚)
　　樗雞地膽(各三/七枚)桂心(三/兩)
　右二十四味爲末蜜和擣三萬杵丸如小
　豆大先食飲服二丸日二不知稍加仍以
　藥二丸安門户上令衆惡不敢近家及視
　病人夜行獨宿服二丸衆惡不敢近傷
　寒服之無不即瘥(此方與尸/疰篇方重)
蜥蜴圓治癥堅水腫蜚尸百注遁尸尸注骨
血相注惡氣鬼忤蠱毒邪氣徃來夢寤存亡
留飲結積虎狼所嚙猘犬所咋鴆毒入人五
臟服藥以消殺其毒食不消婦人邪鬼忤亦
能遣之方
　　蜥蜴蜈蚣(各二/枚)地膽(五十/枚)
　　䗪蟲䖟蟲杏仁(各三/十枚)
　　蜣螂(十四/枚)朴消巴豆(各一兩/十八銖)
　　款冬花犀角桃奴
　　澤漆桑赤雞鬼督郵(各十/八銖)
　　芍藥虎骨(各一/兩半)甘草
　　乾薑(各一/兩)甘遂(一兩/六銖)
　右二十味爲末别治巴豆杏人如膏内藥
　末研調下蜜擣二萬杵丸如麻子先食飲
　服三丸日一不知加之不敢吐下者一丸
　有人風冷注癖堅二十年者得瘥(此方與/尸疰篇)
　(方/重)
大五明狼毒圓治堅癖痞在人胷脇或在心
腹方
　　狼毒乾地黄(各四/兩)附子
　　大黄蓯蓉人參
　　當歸細辛蜀椒
　　五味子䕡茹(熬令烟盡息/各一兩)
　　半夏(二/兩)乾薑桂心(各一/兩半)
　　芫花莽草厚朴
　　防己旋復花(各半/兩)杏仁(三十/枚)
　　巴豆(二十/四枚)
　右二十一味爲末蜜和丸如梧子大服二
　丸日二夜一以知爲度
小狼毒圓治同前
　　狼毒(三/兩)附子旋復花
　　半夏䕡茹白附子(各二/兩)
　右六味爲末蜜和擣五千杵丸如梧子大
　飲服三丸加至十丸日三(肘後方無半夏/白附子䕡茹只)
　有三味
狼毒圓治堅癖方
　　狼毒(五/兩)半夏杏仁(各三/兩)
　　桂心(四/兩)附子蜀椒
　　細辛(各二/兩)
　右七味爲末别擣杏人蜜和丸如大豆飲
　服二丸
甘遂湯治暴堅久痞腹有堅方
　　甘遂黄芩硭硝
　　桂心細辛(各一/兩)大黄(三/兩)
　右六味㕮咀以水八升煑取二升半分三
　服
治卒暴癥腹中有物堅如石痛如斫刺晝夜
啼呼不治百日必死
　　牛膝二斤㕮咀曝令乾以酒一斗浸之
　　密塞器口煎取半服半升一服便吐去
　　宿食神效
治卒暴癥方
　　擣碎商陸根蒸之以新布籍腹以藥鋪
　　著其上以衣物覆其上冷易之數日用
　　之旦夕勿息
又方
　　蒜(十片取五月五/日户上者去皮)桂(一尺/二寸)
　　竈中黄土(如雞子/大一枚)
　右三味合擣以淳苦酒和塗布上以掩病
　處不過三日消凡蒜亦佳(肘後方/不用桂)
野葛膏治暴癥方
　　野葛(一/尺)當歸附子
　　雄黄(油煑/一日)細辛(各一/兩)蜀椒(半/兩)
　　烏頭(二/兩)巴豆(一百/枚)
　右八味㕮咀以大醋浸一宿猪膏二斤煎
　附子色黄去滓内雄黄粉攪至凝傅布上
　以掩癥處復以油重布上復著十重紙以
　熨斗盛火著其上常令熱日三夜二須膏
　乾爲度
消石大圓治十二癥瘕及婦人帶下絶産無
子并欲服寒食散而腹中有癥瘕實者當先
服大丸下之後與寒食散大丸不下水穀但
下病耳不令人困方
　　消石(六兩朴/硝亦得)大黄(八/兩)人參
　　甘草(各二/兩)
　右四味爲末以三年苦酒三升置銅器中
　以竹筯拄器中一升作一刻凡三升作三
　刻以置火上先内大黄常攪不息手使微
　沸盡一刻乃内餘藥又盡一刻餘一刻極
　微火使可丸如雞子中黄凡合藥當先齋
　戒一宿勿令小兒女人奴婢等見之欲下
　病者用二丸若不能服大丸者可分作小
　丸然亦不可過四丸也丸欲令大不欲令
　細能不分爲善若人羸者可少與强者可
　二十日五服和調半日乃下若婦人服之
　下者或如雞肝或如米汁正赤黑或一升
　或三升下後愼風冷作一杯粥食之然後
　作羹臛自養如産婦法六月則有子禁生
　魚猪肉辛菜若寒食散者自如藥法不與
　此同日一服
土瓜圓治諸藏寒氣積聚煩滿熱飲食中蠱
毒或食生物及水中蟲卵生入腹而成蟲蛇
若爲魚鼈留飲宿食婦人産瘕帶下百病陰
陽不通利大小便不節絶傷墮落寒熱交結
唇口焦黑身體消瘦嗜卧少食多魘産乳胞
中餘疾股裏熱少腹中急結痛引陰中方
　　土瓜根桔梗(各半/升末)杏仁(一/升)
　　大黄(一斤蒸二斗/米下曝乾)
　右四味爲末蜜丸如梧子大空腹飲服三
　丸日三不知加之以知爲度
治凡所食不消方
　取其餘類燒作末酒服方寸七便吐去
　宿食即瘥有食桃不消作病者以時無
　桃就樹間得槁桃燒服之登時吐病出
　甚良
治卒食不消欲成癥積方
　煎艾汁如飴取半升作一服便刺吐去
　宿食神良(古今録驗方白艾五尺圍一/束薏苡根一大把二味同煎)
治食魚肉等成癥結在腹内并諸毒氣方
　　狗屎五升燒末綿裹以酒一斗浸再宿
　　濾取清分十服日三三日令盡隨所食
　　癥結即出
治雜食瘀實不消心腹堅痛方
　　以水三升煑白鹽一升令消分三服刺
　　吐去所食并治暴癥
治癥堅心下有物大如杯不得食食則腹滿
心腹絞痛方
　　葶藶子大黄(各二/兩)澤漆(四/兩)
　右三味别研葶藶爲膏其二味擣五百杵
　入蜜更擣千杵和丸如梧子大服五丸不
　知加之日三
治小腹堅大如盤胷中滿脹食不消化婦人
瘦瘠方
　　以暖水服髮灰一方寸七日再并灸肋
　　端
又方飲服上好麴末方寸七日三又灸三焦
輸隨年壯瘥
治伏梁氣方
　　白馬尿銅器中盛取每旦服一升
治癥瘕方
　　槲樹白皮煎令可丸服之取知病動若
　　下减之
椒熨方治患癥結病及瓜病似瓜形日月形
或在臍左右或在臍上下或若鼈在左右肋
下或當心如合子大法先針其足以椒熨之
　　取一新盆子受一斗者底鑚一百二十
　　孔孔上著椒三合上著一重紙紙上著
　　冷灰一升冷灰上著熱灰半升上著剛
　　炭火一斤經一食頃盆底熱徹當病上
　　初安氊一重即安火盆火盆大熱以漸
　　更加一重若火更熱不可忍加至三重
　　暫歇進一口冷飲還上火消二分許即
　　停止經三日勿著及至七日决得頓瘥
　　然後食美食自補若小不瘥作露宿丸
　　服之(方見/别卷)
治腹中積癥方
　　葶藶子一升熬以酒五升浸七日每服
　　三合日三
治蛇癥方
　　白馬尾切長五分以酒服方寸七大者
　　自出更服二分者一方寸七中者亦出
　　更服三分者一方寸七小者復出不可
　　頓作一服殺人(馬尾一本/作馬毛)
大黄湯治蛇癥方
　　大黄茯苓(各半兩一/本作黄芩)
　　烏賊骨(二/枚)皂莢(六枚如/猪牙者)甘草(如指大/者一尺)
　　硭硝(如雞子/大一枚)
　右六味㕮咀以水六升煑三五沸去滓内
　消適寒温盡服之十日一劑作如上法宿
　勿食平旦空腹服病根當下也
治鼈癥腹堅硬腫起大如盆眠卧不得方(食/中)
(得病爲鼈癥/在心下堅强)
　　取藍一斤擣水三升絞取汁每服一升
　　日二
又方蒴藋根白皮一握研取汁以水和頓服
之
又方白馬尿一升雞子三枚取白合煎取二
合空腹頓服不移時當吐病出
又方鷄屎一升炒令黄取五合以酒一升浸
取半搗爲末以所浸酒服方寸匕日二服三
日中作一劑
治蛟龍病(開皇六年三月八日有人食芹得/之其人病發似癲癇面色青黄因)
(食寒食餳過多便吐出/狀似蛟龍有頭而有尾)
　　服寒食餳三斗大驗
山野人有嚙虱在腹生長爲虱癥病治之方
　　故敗篦子故敗梳(各一/枚)
　右二件各破爲兩分各取一分燒爲末又
　取一分以水五升煑取一升服上件燒末
　頓服即出
常欲食米若不得米則胷中清水岀爲米癥
治之方
　　雞屎(一/升)白米(五/合)
　右二味合炒令米焦搗末以水二升頓服
　取盡須臾吐出病如研米若無米當出痰
　自此永憎米不復食之矣
人有思肉不已食訖復思者爲肉癥治之方
　　空腹飲白馬尿三升吐有肉出不出必
　　死
食中有髮不覺因食而入久即胷間如有蟲
狀上下去來惟欲飲油一日之中乃至三二
升不欲飲食者爲髮癥方
　　以油一升以香澤煎之大𨪊勞貯之安
　　病人頭邊令口鼻臨油上勿令得飲傅
　　鼻而令有香氣當呌唤取飲不得與之
　　必當疲極大睡其髮癥當從口出令一
　　人專守視之并備石灰一裹見癥出以
　　灰粉手捉癥抽出及盡即是髮也初從
　　腹中出形如不流水中濃菜隨髮長短
　　形亦如之
又方酒三升煑猪脂二升三沸服一升日二
白馬尿服之亦佳無白馬尿白牛尿亦得
灸法
癥瘕灸内踝後宛宛中隨年壯又灸氣海百
壯
久冷及婦人癥瘕腸鳴泄利繞臍絞痛炙天
樞百壯三報穴在俠臍兩邊各二寸勿針
積聚堅滿灸脾募百壯穴在章門季肋端
心下堅積聚冷脹灸上管百壯三報穴在巨
闕下一寸
積聚堅大如盤冷脹灸胃管二百壯三報穴
在巨闕下二寸

孫眞人備急千金要方卷之三十七















孫眞人備急千金要方卷之三十八磨八
　　　　(宋朝奉郎守太常少卿充/祕閣校理林億等校正)
　膽腑方
　　　膽腑脉論第一
論曰膽腑者主肝也肝合氣於膽膽者中清
之腑也(難經云膽者清净之腑/甲乙云中精之腑也)號將軍决曹
吏重三兩三銖長三寸三分在肝短葉間下
貯水精汁二合(難經作/三合)能怒能喜能剛能柔
目下果大其膽乃横凡膽腦髓骨脉女子胞
此六者地氣之所生也皆藏於陰而象於地
故藏而不瀉名曰奇恒之腑若胃大腸小腸
三焦膀胱此五者天氣之所生也其氣象天
故瀉而不藏此受五臟濁氣名曰傳化之腑
此不能久留輸瀉者也所謂五臟者藏精氣
(甲乙/作神)而不瀉故滿而不能實六腑者傳化物
而不藏故實而不能滿所以然者水穀入口
則胃實而腸虛食下則腸實而胃虚故曰實
而不滿滿而不實也
左手關上陽絶者無膽脉也苦膝疼口中苦
眯目善畏如見鬼多驚少力刺足厥陰治陰
在足大指間或刺三毛中
左手關上陽實者膽實也苦腹中不安身軀
習習也刺足少陽治陽在足上第二趾本節
後一寸是也
膽病者善太息口苦嘔宿汁心澹澹恐如人
將捕之咽中介介然數唾候在足少陽之本
末亦見其脉之陷下者灸之其寒熱刺陽陵
泉若善嘔有苦長太息心中澹澹善悲恐如
人將捕之邪在膽逆在胃膽液則口苦胃氣
逆則嘔苦汁故曰嘔膽刺三里以下胃氣逆
刺足少陽血絡以閉膽却調其虚實以去其
邪也
膽脹者脇下痛脹口苦太息
肝前受病移於膽肝咳不已則嘔膽汁
厥氣客於膽則夢闘訟(甲乙云夢/闘訟自刳)
肝應筋爪厚色黄者膽厚爪薄色紅者膽薄
爪堅色青者膽急爪軟色赤者膽緩爪直色
白無約者膽直爪惡色黑多敗者膽結
扁鵲云足厥陰與少陽爲表裏表清裏濁其
病若實極則傷熱熱則驚動精神而不守卧
起不定若虚則傷寒寒則恐畏頭眩不能獨
卧發於玄水其根在膽先從頭面起腫至足
(方見治/水篇中)
膽有病則眉爲之傾病人眉係傾者七日内
必死
足少陽之脉是動則病口苦善太息心脇痛
不能反側甚則面微塵體無膏澤足外反熱
是爲陽厥是主骨所生病者頭痛角頷痛目
兌眥痛缺盆中腫痛腋下腫馬刀挾癭汗出
振寒瘧胷中脇肋髀膝外至胻絶骨外踝前
及諸節皆痛小指次指不用盛者則人迎大
一倍於寸口虚者則人迎反小於寸口也(其/經)
(脉經筋支别已/肝臟部中)
　　膽虛實第一(脉方/灸法)
膽實熱
左手關上脉陽實者足少陽經也病苦腹中
氣滿飲食不下咽乾頭痛洒洒惡寒脇痛名
曰膽實熱也
半夏湯治膽腑實熱精神不守瀉熱方
　　半夏宿薑(各三/兩)黄芩(一/兩)
　　生地黄(五/兩)遠志茯苓(各二/兩)
　　秫米(一/斗)酸棗仁(五/合)
　右八味㕮咀以千里長流水五斗煑秫米
　令蟹目沸揚一千餘徧澄清取九升煑藥
　取三升半分三服(集驗方治虚煩悶不得/眠無地黄遠志有麥門)
　(冬桂心各三兩甘/草人參各二兩)
治胷中膽病方
　　灸濁浴隨年壯穴在俠膽輸傍行相去
　　五寸
膽虚寒
左手關上脉陽虛者足少陽經也病苦眩厥
痿足指不能摇躄不能起僵仆目黄失精𥆨
𥆨名曰膽虚寒也
温膽湯治大病後虚煩不得眠此膽寒故也
宜服此方
　　半夏竹茹枳實(各二/兩)
　　橘皮(三/兩)生薑(四/兩)甘草(一/兩)
　右六味㕮咀以水八升煑取二升分三服
治膽虛方
　　灸三陰交各二十壯穴在内踝上一夫
千里流水湯治虛煩不得眠方
　　麥門冬半夏(各三/兩)茯苓(四/兩)
　　酸棗仁(二/升)甘草桂心
　　黄芩遠志萆薢
　　人參生薑(各二/两)秫米(一/斗)
　右十二味㕮咀以千里流水一斛煑米令
　蟹目沸揚萬遍澄清取一斗煑藥取二升
　半分三服
酸棗湯治虛勞煩擾奔氣在胷中不得眠方
　酸棗仁(五/升)人參桂心
　　生薑(各二/兩)石膏(四/兩)茯苓
　　知母(各三/兩)甘草(一兩/半)
　右八味㕮咀以水一斗先煑酸棗人取七
　升去滓下藥煑取三升分三服日三
治虛勞煩悶不得眠方
　　大棗(二七/枚)葱白(七/莖)
　右二味以水三升煑取一升去滓頓服
栀子湯治大下後虚勞不得眠劇者顛倒懊
憹欲死方(仲景云發汗吐下後虚煩不得眠/若劇者必反覆顛倒心中懊憹栀)
(子湯/主之)
　　大栀子(十四/枚)豉(七/合)
　右二味以水四升先煑栀子取二升半内
　豉更煑三沸去滓每服一升安者勿更服
　若上氣嘔逆加橘皮二兩亦可加生薑二
　兩
治煩悶不得眠方
　　枸杞(白/皮)生地黄(五/兩)麥門冬
　　甘草前胡(各三/兩)茯苓
　　知母(各四/兩)人參(二/兩)粟米
　　豉(各五/合)
　右十味㕮咀以水八升煑取三升七合分
　四服
治虛勞不得眠方
　　酸棗榆葉(各等/分)
　右二味爲末蜜丸如梧子每服十五丸日
　再爲度
又方乾薑四兩爲末湯和頓服覆取汗病愈
　　　咽門論第三
論曰夫咽門者應五臟六腑徃還神氣陰陽
通塞之道也喉嚨胞囊舌者并津液調五味
之氣本也不可不研乎咽門者肝膽之候也
其重十兩廣二寸五分至胃管長一尺六寸
主通五臟六腑津液神氣應十二時若臟熱
則咽門閉而氣塞若腑寒則咽門破而聲嘶
母薑酒主之(方見/别卷)熱則通之寒則補之若寒
熱調和病不生矣
　　　髓虛實第四(論/方)
論曰髓虛者腦痛不安髓實者勇悍凡髓虚
實之應主於肝膽若其腑臟有病從髓生熱
則應臟寒則應腑
羌活補髓圓治髓虛腦痛不安膽腑中寒方
　　羌活芎藭當歸(各三/兩)
　　桂心(二/兩)人參(四/兩)棗肉(研如/脂)
　　羊髓酥(各一/升)牛髓
　　大麻仁(各二升熬/研如脂)
　右十味先擣五種乾藥爲末下棗膏麻人
　又擣相濡爲一家下二髓并酥内銅鉢中
　重湯煎取好爲丸如梧子酒服三十丸日
　二服稍加至四十丸
柴胡發泄湯治髓實勇悍驚熱主熱方
　　柴胡升麻黄芩
　　細辛枳實栀子仁
　　硭硝(三/兩)淡竹葉生地黄(一/升)
　　澤瀉(四/兩)
　右十味㕮咀以水九升煑取三升去滓下
　消分三服
　　　風虛雜補酒煎第五(方)
巴戟天酒治虛羸陽道不舉五勞七傷百病
能食下氣方
　　巴戟天牛膝(各三/斤)枸杞根(白/皮)
　　麥門冬地黄防風(各二/斤)
　右六味并生用卒無生者用乾者亦得㕮
　咀以酒一石四斗浸七日去滓温服常令
　酒氣相續勿至醉吐愼生冷猪魚油蒜春
　七日秋冬二七日夏勿服先患冷者加乾
　薑桂心各一斤好忘加遠志一斤大虛勞
　加五味子蓯蓉各一斤陰下濕加五加根
　皮一斤有石斛加一斤佳每加一斤藥則
　加酒七升此酒每年入九月中旬即合入
　十月上旬即服設服餘藥以此酒下之大
　妙滓曝乾擣爲末以此酒服方寸七日三
　益佳常加甘草十兩佳虛勞加黄耆一斤
又方
　　巴戟天生牛膝(各三/斤)
　右二味㕮咀以酒五斗淹浸服如前法
五加酒治虛勞不足方
　　五加皮枸杞根(白皮各/一斗)
　右二味㕮咀以水一石五斗煑取汁七斗
　分取四斗浸麴一斗餘三斗用拌飯下米
　多少如常釀法熟壓取服之多少任性禁
　如藥法倍日將息
天門冬大煎治男子五勞七傷八風十二痺
傷中六極一氣極則多寒痺腹痛喘息驚恐
頭痛二肺極則寒痺腰痛心下堅有積聚小
便不利手足不仁三脉極則顔色苦青逆意
喜恍惚失氣狀似悲泣之後苦舌强咽喉乾
寒熱惡風不可動不嗜食苦眩喜怒妄言四
筋極則拘攣小腹堅脹心痛膝寒冷四肢骨
節皆痛疼五骨極則肢節厥逆黄疸消渴癰
疽妄發重病浮腫如水病狀六肉極則發疰
如得擊不復言甚者至死復生衆醫所不能
治此皆六極七傷所致非獨房室之爲也憂
恚積思喜怒悲歡復隨風濕結氣欬時嘔吐
食已變大小便不利時泄利重下溺血上氣
吐下乍寒乍熱卧不安席小便赤黄時時惡
夢夢與死人共飲食入冢神室魂飛魄散筋
極則傷肝傷肝則腰背相引難可俯仰氣極
則傷肺傷肺則小便有血目不明髓極則陰
痿不起住而不交骨極則傷腎傷腎則短氣
不可久立陰疼惡寒甚者卵縮陰下生瘡濕
癢手搔不欲住汁出此皆爲腎病甚者多遭
風毒四肢頑痺手足浮腫名曰脚弱一名脚
氣醫所不治此悉主之方
　　天門冬生地黄(各切三斗半/擣壓盡取汁)
　　白蜜(三升/鍊)酥(三升/鍊)
　　枸杞根(切三斗净洗以水二石五/斗煑取一斗三升澄清)
　　麞骨(一具擣碎以水一/石煑取五斗澄清)
　右六味并大斗銅器中微火先煎門冬地
　黄汁减半乃合煎取大斗二斗下後件散
　藥煎取一斗内銅器重釜煎令隱掌可丸
　如梧子大平旦空腹酒服二十丸日二加
　至五十丸愼生冷醋滑猪雞魚蒜油麵等
　須擇四時王相日修合其合和一如第一
　卷合和篇說散藥如左
　　茯苓桂心白术
　　萎蕤五加皮菖蒲
　　遠志澤瀉薯蕷
　　栢子仁人參石斛
　　牛膝杜仲覆盆子
　　細辛獨活枳實
　　芎藭大豆黄卷黄耆
　　蓯蓉續斷狗脊
　　胡麻仁萆薢白芷
　　橘皮茯神巴戟天
　　石南(各二/兩)阿膠(十/兩)甘草(六/兩)
　　蜀椒薏苡仁(一/升)大棗(一百枚/煑作膏)
　　鹿角膠(五/兩)蔓荆子(三/兩)
　右三十八味治下篩内煎中有牛髓鹿髓
　各加三升大佳小便澁去柏子仁加秦芁
　二兩乾地黄六兩陰痿失精去萎蕤加五
　味子二兩頭風去柏子仁加菊花防風各
　二兩小便利陰氣弱去細辛防風加山茱
　萸二兩腹中冷去防風加乾薑二兩無他
　疾依方修合凡此煎九月下旬採藥立冬
　日合服至五月上旬止若十二月臘日合
　者經夏至七月下旬止若停留經夏不壞
　當於舍北陰處入地深六尺填沙置藥中
　上加沙覆之則經夏不損也女人先患熱
　者得服患冷者勿服
填骨萬金煎治内勞少氣寒疝裏急腹中喘
逆腰脊痛方
　　生地黄(三十斤/取汁)肉蓯蓉
　　甘草阿膠(各一/斤)麥門冬
　　乾地黄(二/斤)乾薑茯苓
　　桑根白皮桂心(各八/兩)人參
　　桔梗五味子附子(各五/兩)
　　石斛(一斤/五兩)牛髓(三/斤)白蜜(十/斤)
　　清酒(四/斗)麻子仁(三/升)大棗(一百五/十枚)
　　當歸(十四/兩)乾㯃(二十/兩)蜀椒(四/兩)
　右二十三味先以清酒二斗六升内桑根
　白皮麻子仁棗膠爲刻識之又加酒一斗
　四升煑取至刻絞去滓内蜜髓地黄汁湯
　上銅器煎内諸藥末半日許令可丸止大
　甕盛飲吞如彈丸一枚日三若夏月暑熱
　煑煎轉味可以蜜地黄汁和諸藥成末爲
　丸如梧子服十五丸不知稍加至三十丸
治男子風虚勞損兼時氣方
　　甘草(一/斤)石斛防風
　　蓯蓉山茱萸茯苓
　　人參薯蕷(各四/兩)桂心
　　牛膝五味子菟絲子
　　巴戟天芎藭(各三兩/并爲末)生地骨皮(切/碎)
　　生地黄汁(各一/升)丹參(二/兩)
　　生薑汁胡麻(以水二斗煑取四/升去滓各二升)
　　牛髓白蜜
　　生麥門冬汁(各三/升)
　右二十二味先煑地黄地骨皮胡麻汁减
　半内牛髓蜜薑門冬各等汁微火煎餘八
　升下諸藥散和令調内銅鉢中湯上煎令
　可丸如梧子大酒服三十丸日二加至五
　十丸
小鹿骨煎(一云/麞骨)治一切虛羸皆服之方
　　鹿骨(一具/碎)枸杞根(切二/升)
　右二味各以水一斗别器各煎汁五升去
　滓澄清乃合一器共煎取五升日二服盡
　好將愼皆用大斗
地黄小煎治五勞七傷羸瘦乾削方
　　乾地黄(末一/升)胡麻油(半/升)蜜(二/升)
　　猪脂(一/斤)
　右四味銅器中煎令可丸如梧子大飲服
　三丸日三稍加十丸久久常服大有所益
　瘦黑者肥充
陸抗膏治虛冷枯瘦身無精光虚損諸不足
方
　　牛髓羊脂(二/升)酥(經心録/用猪脂)
　　生薑汁白蜜(各三/升)
　右五味先煎酥令熟次内薑汁次内蜜次
　内羊脂牛髓後微火煎三上三下令薑汁
　水氣盡即膏成攪令凝止温酒服隨人能
　否不限多少令人肥健發熱也(經心録云/治百病勞)
　(損風濕補益神效/男女通可服之良)
枸杞煎補虛羸久服輕身不老神驗方
　　九月十日取生濕枸杞子一升清酒六
　　升煑五六沸出取熟研濾取汁令其子
　　極净曝令乾擣末和前汁微火煎令可
　　丸酒服二方寸七日二加至三七亦可
　　丸服三十丸
夏姬杏人煎方
　　杏仁三升内湯中去皮尖兩仁熟擣盆
　　中水研取七八升汁以鐵釜置煻火上
　　取羊脂四斤就釜内磨消内杏仁汁温
　　之四五日色如金狀餌如彈子日三服
　　百日肥白易容人不能識也
又方杏仁熬黄去皮尖搗服如梧子日三治
枯瘦令人潤澤無所禁咳逆上氣喉中百病
心下煩不得咽者得茯苓款冬紫菀併力大
良其藥生熱熟冷喉中如有息肉者亦服之
桃人煎方
　　桃仁(爲/末)蜜(各一/斤)酥(半/斤)
　　胡麻(一升/末)牛乳(五/升)地黄(十斤/取汁)
　　右六味合煎如餳旋服之
治五勞七傷方
　　白羊頭蹄(一具净治更以草火燒令黄/赤以净綿急塞鼻及腦孔)
　　胡椒蓽撥乾薑(各一/兩)
　　葱白(一/升)豉(二/升)
　右七味先以水煑頭及蹄半熟即内藥煑
　令極爛去藥冷暖任性食之日一具七日
　凡七具忌生冷酢滑五辛陳臭等物
治虚勞補方
　　羊肚(一具/切)白术(一/升)
　右二味以水二斗煑取六升每服二升日
　三爲度
又方
　　豉(一升蒸/三遍)薤白(一斤/切)
　右二味以水七斗煑取三升分三服小取
　　汗
膏煎治虚羸瘦方
　　不中水猪肪煎取一升内葱白一握煎
　　令黄出内盆中平旦空腹服訖暖覆卧
　　至晡時食白粥粥不得稀過三日服補
　　藥方如左
　　羊肝(一/具)羊脊膂肉(一/條)麴末(半/斤)
　　枸杞根(十/斤)
　右四味以水三斗煑枸杞取一斗去滓細
　切肝等内汁中煑著葱豉鹽如羹法合煎
　看如稠糖即好食之七日禁如藥法
補虚方
　　猪肚(一/具)人參(五/兩)蜀椒(一/兩)
　　乾薑(二兩/半)葱白(七/兩)白粱米(半升/千金)
　　(翼用/粳米)
　右六味㕮咀諸藥令相得和米内肚中縫
　合勿令泄氣取四斗半水緩火爛煑空腹
　食之大佳兼下少飯
　　　吐血第六(論方/灸法)
論曰禀丘云吐血有三種有内衂有肺疽有
傷胃内衂者出血如鼻衂但不從鼻孔出是
近從心肺間津液出還流入胃中或如豆羹
汁或如切䘓血凝停胃中因即滿悶便吐或
去數斗至一石者是也得之於勞倦飲食過
常所爲也肺疽者或飲酒之後毒滿悶吐之
時血從吐後出或一合半升一升是也傷胃
者因飲食大飽之後胃中冷則不能消化不
能消化便煩悶强嘔吐使所食之物與氣共
上衝蹙因傷裂胃口吐血色鮮正赤腹絞痛
白汗出其脉緊而數者爲難治也問曰病胸
脅支滿妨於食病至則先聞腥臊臭出清液
先唾血四肢清目眩時時前後血病名爲何
何以得之對曰病名血枯此得之年少時有
所大奪血若醉入房中氣竭而肝傷故使月
事衰少不來也治以鷠賊骨䕡茹二味并合
丸以雀卵大如小豆以五丸爲後飯飲以鮑
魚汁利腸中及傷肝也凡吐血後體中但自
㤿㤿然心中不悶者輙自愈假令煩躁心中
悶亂紛紛嘔吐顛倒不安醫工又與黄土湯
阿膠散益加悶亂卒至不濟如此悶者當急
吐之方
　　瓜蒂(二/分)杜蘅人參(各一/分)
　右三味治下篩服一錢七或無水漿但得
　下即可羸人小减之吐去青黄或吐血一
　二升無苦
黄土湯治吐血方
　　伏龍肝(雞子大/二枚)桂心
　　乾薑當歸芍藥
　　白芷甘草阿膠
　　芎藭(各一/兩)生地黄(八/兩)細辛(半/兩)
　　吴茱萸(二/升)
　右十二味㕮咀以酒七升水三升合煑取
　三升半去滓内膠煑取三升分三服亦治
　衂血
又方治卒吐血及衂血方
　　伏龍肝(半/斤)甘草乾薑(仲景作/地黄)
　　白术阿膠黄芩(各三/兩)
　右六味㕮咀以水一斗煑取三升去滓下
　膠分三服(仲景有附子/三兩爲七味)
生地黄湯治憂恚嘔血煩滿少氣胷中痛方
　　生地黄(一/斤)大棗(五十/枚)阿膠
　　甘草(各三/兩)
　右四味㕮咀以水一斗煑取四升分四服
　日三夜一
堅中湯治虚勞内傷寒熱嘔逆吐血方
　　糖(三/斤)芍藥半夏
　　生薑甘草(各三/兩)桂心(二/兩)
　　大棗(五十/枚)
　右七味㕮咀以水二斗煑取七升分七服
　日五夜二(千金翼無甘草/桂心有生地黄)
治噫止唾血方
　　石膏(四/兩)厚朴(三/兩)麻黄
　　生薑五味子半夏
　　杏仁(各二/兩)小麥(一/升)
　右八味㕮咀以水一斗煑麻黄去沫澄取
　七升内藥煑取二升半分再服
治吐血胷中塞痛方
　　芍藥乾薑茯苓
　　桂心當歸大黄
　　硭硝(各三/兩)阿膠甘草
　　人參(各二/兩)麻黄(一/兩)乾地黄(四/兩)
　　蝱蟲水蛭(各八/十枚)大棗(二十/枚)
　　桃仁(一百/枚)
　右十六味㕮咀以水一斗七升煑取四升
　分五服日三夜二
治吐血内崩上氣面色如土方
　　乾薑阿膠栢葉(各二/兩)
　　艾(一/把)
　右四味㕮咀以水五升煑取一升内馬通
　汁一升煑取一升頓服(仲景名栢葉湯不/用阿膠小品不用)
　(栢葉與/肘後同)
治吐血酒客温疫中熱毒乾嘔心煩方
　　蒲黄犀角栝蔞根
　　甘草(各二/兩)葛根桑寄生(各三/兩)
　右六味㕮咀以水七升煑取三升分三服
澤蘭湯治傷中裏急胷脇攣痛欲嘔血時寒
時熱小便赤黄此皆傷於房勞故也
　　澤蘭糖(各一/斤)桂心
　　桑根(白/皮)人參(各二/兩)遠志(二/兩)
　　生薑(五/兩)麻仁(一/升)
　右八味㕮咀以醇酒一斗五升煑取七升
　去滓内糖食前服一升日三夜一勿勞動
治忽吐血一兩口或是心衂或是内崩方
　　蠐螬(五/枚)牛膝牡丹
　　王不留行麥門冬(二/兩)萆薢
　　芍藥乾地黄(四/兩)續斷
　　阿膠(各三/兩)
　右十味㕮咀以生地黄汁五升赤馬通汁
　三升煑取三升分三服不瘥更合數劑取
　瘥止
又方熟艾三雞子許水五升煑取二升頓服
又方燒亂髮灰水服方寸七日二服(集驗云/治舌上)
(忽出血如簪孔者/亦治小便出血者)
治虚勞吐血方
　　生地黄肥者五升擣以酒一升煑沸三
　　上三下去滓頓服
又方凡吐血服桂心末方寸七日夜可二十
服(肘後云亦/療下血良)
又方生地黄五斤絞取汁微火煎三沸投白
蜜一升又煎取三升每服半升日三主胷痛
百病久服佳
又方栢葉一斤以水六升煑取三升分三服
又方
　　生地黄汁(半/升)川大黄末(一方/寸七)
　右二味先温地黄汁一沸次内大黄攪和
　空腹頓服日三瘥
犀角地黄湯治傷寒及温病應發汗而不汗
之内蓄血者及鼻衂吐血不盡内餘瘀血大
便黑面黄消瘀血方
　　犀角(一/兩)生地黄(八/兩)芍藥(三/兩)
　　牡丹皮(二/兩)
　右四味㕮咀以水九升煑取三升分三服
　喜妄如狂者加大黄二兩黄芩三兩其人
　脉大來遲腹不滿自言滿者爲無熱但依
　方不須有所增加
治五臟熱結吐血衂血方
　　伏龍肝(雞子/一枚)生竹茹(一/升)芍藥
　　當歸黄芩芎藭
　　甘草(各二/兩)生地黄(一/斤)
　右八味㕮咀以水一斗三升先煑竹茹减
　三升下藥取三升分三服(千金翼/有桂心)
當歸湯治衂血吐血方
　　當歸乾薑芍藥
　　阿膠(各二/兩)黄芩(三/兩)
　右五味㕮咀以水六升煑取二升分三服
治上焦熱膈傷吐血衂血或下血連日不止
欲死并主之
　　艾葉竹茹(各一/升)阿膠(如手/掌大)
　　乾薑(二/兩)
　右四味㕮咀以水三升煑取一升去滓内
　馬通汁半升煑取一升頓服
又方取新馬屎與少水和絞取汁一方不用
竹茹加乾薑作七兩
治虚勞崩中吐血下血上氣短氣欲絶面黑
如漆方
　　黄耆芍藥芎藭
　　甘草(各四/兩)生薑(一/斤)
　右五味㕮咀以酒五升浸一宿明旦更以
　水五升煑取四升分四服日三夜一下陰
　中毒如湯沃雪凡夏月不得宿浸藥酒客
　勞熱發痔下血其穀道熱者去生薑用生
　地黄代之凡進三兩劑
竹茹湯治吐血汗血大小便下血方
　　竹茹(二/升)甘草芎藭
　　黄芩當歸(各六/分)芍藥
　　白术人參桂心(各一/兩)
　右九味㕮咀以水一斗煑取三升分四服
　日三夜一
治九孔出血方
　　擣荆葉汁酒服二合(一本作/荆芥)
治吐血蠱毒痔血女子腰腹痛大便後出清
血者方
　　取東向蘘荷根擣絞取汁二升頓服立
　　瘥
赤小豆散諸下血先見血後見便此爲遠血
宜服黄土湯(方見前七味/仲景方是)先見便後見血此
近血宜服赤小豆散方
　　赤小豆(三升熬/令折)當歸(三/兩)
　右二味治下篩每服方寸七日三
乾地黄圓治血虚勞胷腹煩滿疼痛瘀血徃
來臟虛不受穀氣逆不得食補中理血方
　　乾地黄(三/兩)當歸乾薑
　　麥門冬甘草黄芩(各二/兩)
　　厚朴乾㯃枳實
　　防風大黄細辛
　　白术(各一/兩)茯苓(五/兩)前胡(六/分)
　　人參(五/分)蝱蟲䗪蟲(各五/十枚)
　右十八味爲末蜜丸如梧子大先食服十
　丸日三稍加
麥門冬湯治凡下血虛極方
　　麥門冬白术(各四/兩)甘草(一/兩)
　　牡蠣芍藥阿膠(各三/兩)
　　大棗(二十/枚)
　右七味㕮咀以水八升煑取二升分再服
胷中瘀血榰滿脇膈痛不能久立膝痿寒三
里主之
嘔血肩脇痛口乾心痛與背相引不可欬欬
引腎痛不容主之(一作/容)
心膈下嘔血上管主之唾血振寒嗌乾大
淵主之嘔血太陵及郄門主之嘔血上
氣神門主之内傷唾血不足外無膏澤刺
地五會
灸法
治虚勞吐血灸胃管三百壯亦主勞嘔逆吐
血少食多飽多唾百病(多唾一/作多睡)
吐血唾血灸胷堂百壯不可針
吐血酸削灸肝輸百壯
吐血腹痛雷鳴灸天樞百壯
吐血唾血上氣咳逆灸肺輸隨年壯
吐血嘔逆灸手心主五十壯(千金翼云/大陵是)
凡口鼻出血不止名腦衂灸上星五十壯入
髮際一寸是
大便下血灸第二十椎隨年壯

孫眞人備急千金要方卷之三十八










孫眞人備急千金要方卷之三十九磨九
　　　　(宋朝奉郎守太常少卿充/祕閣校理林億等校正)
　膽腑方
　　　萬病丸散第七(論/方)
論曰聖人之道以慈濟物博求衆藥以戒不
虞倉卒之際應手皆得故有萬病方焉余以
此方散在群典乃令學者難用討尋遂鳩撮
要妙以爲斯品庶使造次可得好事君子安
不忘危無事之暇可預和合以備痾瘵也
芫花散治一切風冷痰飲癥癖㾬瘧萬醫所
不治者皆治之(一名登仙酒/一名三建散)
　　芫花桔梗紫菀
　　大戟王不留行烏頭
　　附子天雄白术
　　五加皮蕘花狼毒
　　莽草欒荆栝蔞根
　　躑躅麻黄白芷
　　荆芥茵芋(各十/分)車前子
　　石斛人參石南
　　石長生(各七/分)蛇床子萆薢
　　牛膝狗脊菟絲子
　　蓯蓉秦芁(各四/分)藜蘆(五/分)
　　薯蕷薏苡仁巴戟天
　　細辛當歸芎藭
　　乾地黄食茱萸杜仲
　　厚朴黄耆山茱萸
　　乾薑芍藥桂心
　　黄芩吴茱萸防己
　　遠志蜀椒獨活
　　五味子牡丹橘皮
　　通草柴胡栢子仁
　　藁本菖蒲茯苓
　　續斷(各二/分)
右六十四味(千金翼有麻花半夏赤車使/者高良薑紫葳無白术食茱)
(萸等/七味)并不治不擇不炙不熬但振去塵土
擣以粗羅下之即與服凡是猪雞五辛生
冷酢滑任意食之無所忌惟諸豆皆殺藥
不得食
　　藥散(三/兩)細麴末(二/升)糯米(三/升)
　　眞酒(五/升)
　先以三大斗水煑米作粥須極熟冬月揚
　去火氣春月稍凉夏月揚絶火氣令極冷
　秋稍温次下麴末搦使和柔相得重下藥
　末搦使突突然好熟乃下眞酒重搦使散
　盛不津器中以净杖攪散經宿即飲直以
　布蓋不須密封凡服藥平旦空心服之以
　知爲度微覺發動流入四肢頭面習習然
　爲定勿更加之如法服之常常内消非理
　加增必大吐利服散者細下篩服一方寸
　七和水酒漿飲無在稍增以知爲度服丸
　者細下篩蜜丸如梧子每服七丸但此藥
　或丸或散皆可惟不得作湯若欲得補不
　令吐瀉但取内消大益勝於五石兼逐諸
　病功
十二種𤸷痺并風入頭眼暗漠漠及上氣欬
嗽喉中如水雞聲不得眠卧飲食不作肌膚
五臟滯氣積聚不消壅閉不通心腹脹滿及
連胷背鼓氣堅結流入四肢或復又心膈氣
滿時定時發十年二十年不瘥五種下痢疳
蟲寸白諸蟲上下冷熱久積痰飲令人多睡
消瘦無力蔭入骨髓便成滯患身體氣腫飲
食嘔逆腰脚酸疼四肢沉重不能久行立婦
人因産冷入子臟臟中不净或閉塞不通胞
中瘀血冷滯出流不盡時時疹痛爲患或因
此斷産并小兒赤白下痢及胡臭耳聾鼻塞
等病此藥以三丸爲一劑服藥不過三劑萬
病悉除說無窮盡故稱萬病丸以其用牛黄
爲主故一名牛黄丸以耆婆良醫故名耆婆
丸方
　　牛黄麝香犀角(各一/分)
　　桑白皮茯苓乾薑
　　桂心當歸芎藭
　　芍藥甘遂黄芩
　　蜀椒細辛桔梗
　　巴豆前胡紫菀
　　蒲黄葶藶防風(各一/分)
　　蜈蚣(三/節)石蜥蜴人參(各一/寸)
　　朱砂雄黄黄連
　　大戟禹餘糧芫花
　　芫青(各七/枚)
　右三十一味(崔氏無黄芩桑白皮桔/梗防風爲二十七味)并令
　精細牛黄麝香犀角朱砂雄黄禹餘粮巴
　豆别研餘者合擣重絹下篩以白蜜和更
　擣三千杵密封下破除日平旦空腹酒服
　三丸如梧子大取微下三升惡水爲良若
　卒暴病不拘平旦早晩皆可服但以吐利
　爲度若不吐利更加一丸或至三丸五丸
　須吐利爲度不得限以丸數病强藥五服
　即定一服一盞治一切冷病積冷癊瘦者
　四兩和酒一斗强者六兩和酒一斗半痰
　飲疝瘕上同宿食嘔吐四兩和酒一斗癥
　瘕腸鳴噫八兩和酒二斗久疰及久勞上
　同癲痔塊堅冷嗽上氣二十兩和酒五斗
　奔㹠冷氣六兩和酒一斗半噎及冷痢上
　同卒中惡注忤心腹脹氣急欲死者三服
　定一服一盞大吐出鮮血瘴氣上同蠱毒
　五服定一服一盞温瘧㾬瘧並上同可三
　服一盞永瘥治婦人諸風諸病等并依前
　件帶下十二兩和酒三斗崩中六兩和酒
　一斗半月閉不通及冷病不産並同上斷
　緒不産八兩和酒二斗月水前後不調乍
　多乍少亦令人絶産四兩和酒一斗産後
　風冷不産六兩和酒二斗若重者八兩和
　酒二斗甚者十六兩和酒三斗大重者子
　宫下垂十六兩和酒四斗
論曰遐覽前古莫覩此方有高人李孝隆者
自云隋初受之於定州山僧惠通道人此後
用之大有效驗祕而不傳但得其藥其方不
可得而聞始吾得之於靜智道人將三紀於
兹矣時俗名醫未之許也然比行之極有神
驗其用藥殊不倫次將服節度大不近人情
至於救急其驗特異方知神物效靈不拘常
制至理關感智不能知亦猶龍吟雲起虎嘯
風生此其不知所以然而然雖聖人莫之辨
也故述之篇末以貽後嗣好學君子詳之非
止救物兼深抑亦庶幾於博見矣
太乙神精丹治客忤霍亂腹痛脹滿尸疰惡
風癲狂鬼語蠱毒妖魅温瘧但是一切惡毒
無所不治方
　　丹砂　曾青　雌黄
　　雄黄礠石(各四/兩)金牙(二兩/半)
　右六味各擣絹下篩惟丹砂雌黄雄黄三
　味以醶醋浸之曾青用好酒於銅器中漬
　紙密封訖日中曝百日經夏急五日亦得
　無日以火暖之然後各研令如細粉以醶
　酢拌使乾濕得所内土釜中以六一泥固
　濟勿令泄氣乾後安鐵環施脚高一尺五
　寸置釜上以漸放火無問軟硬炭等皆得
　初放火取熟兩秤炭各長四寸置釜上待
　三分二分盡即益如此三度盡用熟火然
　後用益生炭其過三上熟火已外皆須加
　火漸多及至一伏時其火已欲近釜即便
　滿就釜下益炭經兩度即罷火盡極冷然
　後出之其藥精飛化凝著釜上五色者上
　三色者次一色者下雖無五色但色光明
　皎潔如雪最佳若飛上不盡更令與火如
　前以雄雞翼掃取或多或少不定研和棗
　膏丸如黍粒(一本云丹砂曾青雄黄雌黄/各二斤丹砂以大酢甕器中)
　(漬曾青美酒漬紙密封閉日曝一百日雄/黄雌黄各油煎九日九夜去油膩訖更搗)
　(數千杵皆勿研之别以大酢拌令浥浥然/内藥土釜中以雄黄在下次下雌黄次曾)
　(青次丹砂以甘土泥塗勿令餘毫毛許乾/以剛炭火燒之九日九夜去釜五寸九日)
　(九夜至釜底九日九夜侵釜腹三寸三九/二十七日冷之一日一夜以刀子於釜際)
　(利著一匝開之取丹丹成訖細研如粉以/棗膏和一切丹不得用蜜皆用棗膏學者)
　(宜知此術舊不用磁/石金牙今加而用之)治偏風大風惡疾癲
　癇歷節鬼打等最良服法平旦空腹一丸
　如黍米爲度其瘧病積久百方不瘥又加
　心腹脹滿上氣身面脚等并腫垂死者服
　一丸吐即瘥亦有不吐瘥者若不吐復不
　瘥者更服一丸半仍不瘥者後日增半丸
　漸服無有不瘥氣亦定當吐出青黄白物
　其因瘧兩脇下有癖塊者亦當消除若心
　腹不脹滿者可與一丸日日加之以知爲
　度不必專須吐亦可一丸即瘥勿併與服
　亦可三日一服皆須以意斟酌量得其宜
　或腹内有水便即下者勿怪若患瘧日近
　精神健亦可斟酌病人藥性併與兩丸作
　一丸頓服之皆至午後食勿使冷勿使熱
　豉漿粥任意食之若病瘧盜汗虚弱者日
　服一丸至三日吐即止若患瘧不汗氣復
　不流脚冷者服一丸至三日若不汗氣復
　脚即暖有潤汗不至三日吐即止若患瘧
　無顔色者服藥後三日即有顔色亦有須
　吐瘥者亦有服少許而瘥者亦有殺藥强
　人服三四丸始覺藥行者凡人禀性不同
　不可一㮣與之但作黍米大服之爲始漸
　加以知爲度藥力驗壯勿併多服特愼油
　麵魚肉蒜當清净服之若有患久不瘥在
　牀羸瘦并腹脹滿及腫或下痢者多死但
　與藥救之十人中或瘥三四人也又一說
　癥瘕積聚服一刀圭以飲漿水送下治諸
　卒死中惡客忤霍亂腹滿體帶五尸疰惡
　風疰忤大病相易死亡滅門狂癲鬼語已
　死氣絶心上微暖者扶起其頭以物校開
　口不可開琢去兩齒以漿飲送藥藥下即
　活諸久病者日服一刀圭覆令汗汗出即
　愈不愈者不過再服亦有不汗而瘥復有
　不汗不愈者服如上法加半刀圭以瘥爲
　度常以絳囊帶九刀圭散男左女右小兒
　繫頭上辟瘴毒惡時氣射公小兒患可苦
　酒和之塗方寸紙上著兒心腹上令藥在
　上治之亦有已死者冬二日夏一日與此
　藥服得藥下便活若不得入腹不活若加
　金牙磁石者服至五服内必令人吐逆下
　利過此即自定其藥如小豆大爲始從此
　漸小不得更大大風惡癩可二十服偏風
　癧節諸惡風癲病等亦可二十服自餘諸
　惡病者皆止一二服量人輕重强弱不得
　多與若欲解殺藥但爛煑食肥猪肉服此
　藥後小應頭痛身熱一二日來大不能得
　食味後自漸得氣味五日後更能食若貪
　食過多者宜節之若服藥下悶亂可煑木
　防己湯服之即定凡言刀圭者以六粟爲
　一刀圭一說云三小豆爲一刀圭
作土釜法
　　其法取兩箇瓦盆各受二大斗許以甘
　　土塗其内令極乾又一法作一瓦釜作
　　一熱鐵釜各受九升瓦在上鐵在下其
　　狀大小隨藥多少不必依此說(一本云/擣好甘)
　　(十絹篩水和作泥硬軟如坯瓦泥泥一/升内細紙封擣可受十斤亦可隨藥多)
　　(少作之陰乾三十日置日中曝亦三十/日日夕翻轉向日乾訖以糠五石内釜)
　　(糠中四向土欄擁之令糠徧釜周回上/下各厚七寸以火從下放五日五夜勿)
　　(令人近之待冷一日一夜乃取掃拭令/净以黄丹醋和如稀粥掃其中令厚一)
　　(分乃内藥凡合九丹八石招魂太清神/仙諸大丹皆用此釜作之萬成終不落)
　　(節其古釜六一泥及鐵釜皆除去之勿/更用也此釜一具前後數十回用不動)
　　(久久轉牢此法師甚祕之余欲令當來/天下學士得解之所以委曲具述之也)
作六一泥法
　　赤石脂牡蠣滑石
　　礜石黄礬鹵土
　　蚯蚓屎(各二/兩)
　右取醶酢以足爲度若無鹵土以鹽代之
　先作甘土泥以泥各别裹前黄礬等五種
　作團裹之勿令泄氣以火燒周三日最好
　一日亦得出火破團取藥各擣碎絹篩然
　後與蚯蚓屎鹵土等分以酢和之如稠粥
　既得好酢可用二分酢一分水和用取前
　瓦盆以此泥塗之曾青如蚯蚓屎如黄連
　佳世少此者好崑崙碌亦得瘥病丹砂亦
　尠粟砂亦得舊不用礠石金牙今加之(用/治)
　(萬種惡風神良凡有患連年積歲不可治/者宜須合此一篇皆以王相日天晴眀齋)
　(戒沐浴如/法合之)
述曰古之仙者以此救俗特爲至祕余以大
業年中數以合和而苦雄黄曾青難得後於
蜀中遇雄黄大賤又於飛烏玄武大獲曾青
蜀人不識今須識者隨其大小但作蚯蚓屎
者即是如此千金可求遂於蜀縣魏家合成
一釜以之治病神驗不可論宿癥風氣百日
服者皆得痊愈故序而述焉
凡雄黄皆以油煎九日九夜乃可入丹不爾
有毒愼勿生用丹必熱毒不堪服宜愼之
倉公散治卒鬼擊鬼痱鬼刺心腹痛如刺下
血便死不知人及卧魘嚙脚踵不覺者諸惡
毒氣病方(此是漢文帝時太倉/令淳于意方故名)
　　特生礜石皂莢雄黄
　　藜蘆(各等/分)
　右四味治下篩取如大豆許内管中吹入
　病人鼻得嚏則氣通便活若未嚏復更吹
　之以得嚏爲度此藥起死回生
小金牙散治南方瘴癘疫氣脚弱風邪鬼疰
方
　　金牙(五/分)雄黄萆薢
　　黄芩蜀椒由跋
　　桂心莽草天雄
　　朱砂麝香烏頭(各二/分)
　　牛黄(一/分)蜈蚣(一枚六/寸者)細辛
　　萎蕤犀角乾薑(各三/分)
　　黄連(四/分)
　右十九味治下篩合牛黄麝香擣三千杵
　温酒服錢五七日三夜二以知爲度絳囊
　盛帶男左女右一方寸七省病問孝不避
　夜行塗人中晨昏霧露亦塗之
大金牙散治一切蠱毒百疰不祥醫所不治
方
　　金牙鸛骨石膏(各八/分)
　　斑猫(七/分)活草子胡燕屎
　　白术雷丸龍牙(各六/分)
　　銅鏡鼻栀子仁乾㯃
　　龜甲鼈甲鬼督郵
　　桃白皮大黄(各四/分)桂心
　　芍藥徐長卿羚羊角
　　射干升麻鳶尾
　　馬目毒公　蜂房　細辛
　　乾薑　硭硝　由跋
　　犀角　甘草狼毒
　　蜣螂　龍膽　狼牙
　　雄黄　眞珠(各三/分)芫花
　　莽草　射罔　烏梅(各一/分)
　　蛇蛻皮(一/尺)　鐵精　赤小豆(各一/合)
　　地膽　樗雞芫青(各七/枚)
　　桃奴　巴豆(各二/七枚)
　右五十味治下篩服一刀圭稍加至二刀
　圭帶之辟百邪治九十九種疰(一本有麝/香無白术)


孫眞人備急千金要方卷之三十九






孫眞人備急千金要方卷之四十磨十
　　　　(宋朝奉郎守太常少卿充/祕閣校理林億等校正)
　心臟方
　　　心臟脉論第一
論曰心主神神者五臟專精之本也爲帝王
監領四方夏王七十二日位在南方離宫火
也有生之來謂之精兩精相搏謂之神所以
任物謂之心神者心之藏也舌者心之官故
心氣通於舌舌和則能審五味矣心在竅爲
耳夫心者火也腎者水也水火相濟心氣通
於舌舌非竅也其通於竅者寄見於耳左耳
丙右耳丁循環炎宫上出唇口知味榮華於
耳外主血内主五音心重十二兩中有三毛
七孔盛精汁三合神名呴呴主藏神號五神
居隨節應會故云心藏脉脉舍神在氣爲吞
在液爲汗心氣虚則悲不已實則笑不休心
氣虛則夢救火陽物得其時則夢燔灼心氣
盛則夢喜笑及恐畏厥氣客於心則夢丘山
煙火凡心臟象火與小腸合爲腑其經手少
陰與太陽爲表裏其脉洪相於春王於夏夏
時萬物洪盛垂枝布葉皆下垂如曲故名鉤
心脉洪大而長洪則衛氣實實則氣無從出
大則榮氣萌萌洪相薄可以發汗故名曰長
長洪相得即引水漿溉灌經絡津液皮膚太
陽洪大皆是母軀幸得戊己用牢根株陽氣
上出汗見於頭五内乾枯胞中空虚醫反下
之此爲重虛脉浮有表無裏陽無所使不但
危身并中其母
夏脉如鉤夏脉心也南方火也萬物之所以
盛長也故其氣來盛去衰故曰鉤反此者病
何如而反其氣來盛去亦盛此謂太過病在
外其來不盛去反盛此謂不及病在内太過
則令人身熱而膚痛爲浸淫不及則令人煩
心上見咳唾下爲氣泄
心脉來累累如連珠如循琅玕曰平夏以胃
氣爲本心脉來喘喘連屬其中微曲曰心病
心脉來前曲後居如操帶鉤曰心死
眞心脉至堅而搏如循薏苡子累累然色赤
黑不澤毛折乃死
夏胃微鉤曰平鉤多胃少曰心病但鉤無胃
曰死胃而有石曰冬病石甚曰今病
心藏脉脉舍神怵惕思慮則傷神神傷則恐
懼自失破䐃脫肉毛悴色夭死于冬
手少陰氣絶則脉不通少陰者心脉也心者
脉之合也脉不通則血不流血不流則髮不
澤面黑如㯃葉者血先死壬篤癸死水勝火
也
心死藏浮之實如豆麻擊手按之益躁疾者
死夏心火王其脉浮大而散(一作/弦)曰平反得
弦細而長者是肝之乘心母之歸子爲虛邪
雖病易治反得大而緩者是脾之乘心子之
乘母爲實邪雖病自愈反得沉濡而滑者是
腎之乘心水之剋火爲賊邪大逆十死不治
反得微澀而短者是肺之乘心金之陵火爲
微邪雖病即瘥腎乘心必癃
左手關前寸口陰絶者無心脉也苦心下熱
痛掌中熱時時善嘔口中傷爛刺手少陽治
陽左手關前寸口陰實者心實也若心下有
水氣憂恚發之刺手心主治陰
心脉來累累如貫珠滑利再至曰平三至曰
離經病四至脫精五至死六至命盡手少陰
脉也
心脉急甚爲瘈瘲微急爲心痛引背食不下
緩甚爲狂笑微緩爲伏梁在心下上下行有
時唾血大甚爲喉介微大爲心痺引背善淚
出小甚爲善噦微小爲消癉滑甚爲善渴微
滑爲心疝引臍小腹鳴濇甚爲瘖微濇爲血
溢維厥耳鳴癲疾
心脉搏堅而長當病舌卷不能言其濡而散
者當病痟渴自已(渴一/作環)
赤脉之至也喘而堅診曰有積氣在中時害
於食名心痺得之外疾思慮而心虛故邪從
之扁鵲曰心有病則口生瘡腐爛
心在聲爲笑在變動爲憂在志爲喜喜傷心
精氣并於心則喜心虚則悲悲則憂實則笑
笑則喜
時主夏病者時間時甚知其源取其輸觀其
應審其害
病先發於心者心痛一日之肺喘欬三日之
肝脇痛支滿五日之脾閉塞不通身痛體重
三日不已死冬夜半夏日中
病在心日中慧夜半甚平旦靜
假令心病北行若食豚魚得之不者當以冬
時發得病以壬癸日方
凡心病之狀胷内痛脇支滿兩脇下痛膺背
肩脾間痛兩臂内痛虚則胷腹大脇下與腰
背相引而痛取其經手少陰太陽舌下血者
其變病刺郄中血者
心脉沉之小而緊浮之不喘苦心下聚氣而
痛食不下喜咽唾時手足熱煩滿時忘不樂
喜太息得之憂思
心病其色赤心痛短氣手掌煩熱或啼笑駡
詈悲思愁慮面赤身熱其脉實大而數此爲
可治宜服(闕宜服/者藥)春當刺中衝夏刺勞宫季
夏刺大陵皆補之秋刺間使冬刺曲澤皆瀉
之(皆是手心中/心胞胳經)又當灸巨闕五十壯背第五
椎百壯邪在心則病心痛善悲時眩仆視有
餘不足而調其輸
愁憂思慮則傷心心傷則苦驚喜忘善怒
心中風者翕翕發熱不能起心中飢則飲食
食則嘔
心中寒者其人病心如噉蒜齏狀劇者心痛
徹背背痛徹心如蠱注其脉浮者自吐乃愈
也
心傷其人勞倦頭面赤而下重心中痛徹背
自煩發熱當臍跳手其脉弦此爲心臟傷所
致也
邪哭使魂魄不安者血氣少也血氣少者屬
於心心氣虛者其人即畏合目欲眠夢遠行
而精神離散魂魄妄行陰氣衰者即爲癲陽
氣衰者即爲狂五臟者魂魄之宅舍精神之
所依託也魂魄飛揚者其五臟空虚也即邪
神居之神靈所使鬼而下之脉短而微其藏
不足則魂魄不安魂屬於肝魄屬於肺肺主
津液即爲涕泣出肺氣衰者即泣出肝氣衰
者魂則不安肝主善怒其聲呼
心水者其人身體腫(一作/重)而少氣不得卧煩
而躁其陰(大/腫)眞心痛手足清至節心痛甚者
旦發夕死夕發旦死
心腹痛懊憹發作腫聚徃來上下行痛有休
作心腹中熱善渴涎出者是蚘咬也以手聚
而堅持之無令得移以大針刺之久持之蟲
不動乃出針腸中有蟲蚘咬皆不可取以小
針
心脹者煩心短氣卧不安
凡心脉急名曰心疝小腹當有形其以心爲
牡藏小腸爲之使故小腹當有形
診得心積沉而芤時上下無常處病胷滿悸
腹中熱面赤咽乾心煩掌中熱甚則唾血身
𤸞瘲主血厥夏瘥冬劇色赤也
心之積名曰伏梁起於臍上上至心大如臂
久久不愈病煩心心痛以秋庚辛日得之何
也腎病傳心心當傳肺肺適以秋王王者不
受邪心復欲還腎腎不肯受因留結爲積故
知伏梁以秋得之
心病煩悶少氣大熱熱上湯心嘔欬吐逆狂
語汗出如珠身體厥冷其脉當浮今反沉濡
而滑其色當赤而反黑者此是水之剋火爲
大逆十死不治
徵音人者主心聲也心聲笑其音竽其志喜
其經手少陰厥逆太陽則榮衛不通陰陽反
錯陽氣外擊陰氣内傷傷則寒寒則虚虚則
驚掣心悸定心湯主之(方見/别卷)語聲前寬後急
後聲不續前混後濁口⬤冒昧好自笑此爲
厲風入心荆瀝湯主之(方見/别卷)心虚風寒半身
不遂骨節離解緩弱不收便利無度口面⬤
邪薑附湯主之(方見/别卷)此病不盈旬日宜急治
之又笑而呻呻而反憂此爲水剋火陰擊陽
陰起而陽伏伏則實實則傷熱熱則狂悶亂
冒昧言多謬誤不可採聽此心已傷若其人
口唇正赤可療青黄白黑不可療也
心病爲瘧者令人心煩甚欲得清水反寒多
不甚熱(方見/别卷)若其人本來心性和雅而忽弊
急反於常白术酒主之(方見/别卷)或言未竟便住
以手剔脚爪此人必死禍雖未及名曰行尸
此心病聲之候也虛則補之實則瀉之不可
治者明以察之
赤爲心心合脉赤如雞冠者吉心主舌舌是
心之餘其人火形相比於上徵赤色廣䀕兌
面小頭好肩背髀腹小手足行安地疾行摇
肩背肉滿有氣輕財少信多慮見事明了好
顧急心不壽暴死耐春夏不耐秋冬秋冬感
而生病主手少陰竅竅然𩩲骭長短傾正則
心應之正赤色小理者則心小小則邪弗能
傷易傷以憂粗理者則心大大則虛虛則寒
寒則憂不能傷易傷於邪無𩩲骭者則心高
高則實實則熱熱則滿於肺中悶而善忘難
開以言𩩲骭小短舉者則心下下則藏外易
傷於寒易恐以言𩩲骭長者則心堅堅則藏
安守固𩩲骭弱以薄者則心脆脆則善病消
癉熱中𩩲骭直下不舉者則心端正端正則
和利難傷𩩲骭向一方者則心偏傾偏傾則
操持不一無守司也(下去若𩩲骭小短薄弱/而下則心下下則虛虚)
(則傷寒病憂恚内損心暴痛而好唾清涎口/臭蟲齒痛侵唇齒若𩩲骭高起則心高高則)
(實實則熱熱則滿於心悶而善忘恐悸喉燥/口痛牙癰舌傷小兒則便秘口重舌鵝口聲)
(嘶方見頭/面篇中)凡人部分陷起者必有病生小腸
太陽爲心之部其處陷起即病生矣藏含内
外沉濁屬内浮清居外若外病内入小腹滿
起内病裏出所部陷没外入内前治陽後補
陰内出外前補陰後瀉陽陽則實熱陰則虚
寒在陽主外在陰主内凡人死生休咎則藏
神前變形於外人心前病則口爲之開張若
心前死則枯黑語聲不轉若天中等分墓色
應之卯死不治看應增損斟酌賒促賒則不
出四百日内促則不腠旬月之間心病少愈
而卒死何以知之曰赤黑色黯點顔即若見
顔度年上必卒死心絶一日死何以知之兩
目回回直視肩息立死凡面赤目白憂恚思
慮心氣内索面色反好急求棺槨不過十日
死又面黄目赤不死赤如衃血死吉凶之色
若在於分部朏朏而見赤黑入口此必死不
出其年名曰行尸若年上無應三年之中病
必死矣
夏火心脉色赤主手太陽也夏取盛經分腠
夏者火始治心氣始長脉瘦氣弱陽氣留溢
熱熏分腠内至於經故取盛經分腠絶膚而
病去者邪居淺也所謂盛經者陽脉也其脉
本在外踝之後應在命門之上三寸命門者
在心上一寸也脉根在少澤少澤在手小指
端
其筋起於小指之上結於腕上循臂内廉結
肘内兌骨之後彈之應小指之上入結腋下
其支者後走腋後廉上繞肩脾循頸出足太
陽之筋前結於耳後完骨其支者入耳中直
出耳上下結於頷上屬目外眥
其脉起於小指之端循手外側上腕出踝中
直上循臂骨下廉出肘内側兩骨之間上循
臑外後廉出肩解繞肩脾交肩上入缺盆向
腋絡心循咽下膈抵胃屬小腸其支者從缺
盆循頸上頰至目兌眥却入耳中其支者别
頰上䪼抵鼻至目内眥斜絡於顴合手少陰
爲表裏少陰本在兌骨之端應在背後同會
於手太陰
其手太陽之别名曰支正上腕五寸内注少
陰其别者上走肘絡肩䯞主心生病病實則
小腸熱熱則節弛弛則陽病陽脉大反逆於
寸口再倍病則嗌痛頷腫耳聾目黄卧不能
言悶則急坐虚則小腸寒寒則生肬肬則陰
病陰脉反小於寸口過於一倍病則短氣百
節痛筋急頸痛不能轉顧(此盡是手太陽小/腸經筋脉支别爲)
(病今取心主包胳/少陰心經附於後)
手心主之别名曰内關去腕五寸(甲乙作/二寸)出
於兩筋間循經以上繫於心包絡心系氣實
則心痛虚則爲煩心取之兩筋間
手心主之脉起於胷中出屬心包下膈歷絡
三焦其支者循胷出脇下腋三寸上抵腋下
循臑内行太陰少陰之間入肘中下臂行兩
筋之間入掌中循中指出其端其支者别掌
中循小指次指出其端是動則病手心熱肘
臂攣急腋腫甚則胷脇支滿心中澹澹大動
面赤目黄善笑不休是主脉所生病者煩心
心痛掌中熱爲此諸病盛則瀉之虛則補之
熱則疾之寒則留之陷下則灸之不盛不虚
以經取之盛者則寸口大一倍於人迎虛者
則寸口反小於人迎
手少陰之别名曰通理在腕後一寸别而上
行循經入咽中系舌本屬目系其實則支膈
虚則不能言取之掌後一寸别走太陽
手少陰之脉起於心中出屬心系上膈絡小
腸其支者從心系上俠咽系目系(系目系一/作循胷而)
(出/脇)其直者復從心系却上肺出腋下下循臑
内後廉行太陰心主之後下肘内廉循臂内
後廉抵掌後兌骨之端入掌後内廉循小指
之内出其端是動則病嗌乾心痛渴而欲飲
是爲臂厥是主心所生病者目黄脇滿痛臑
臂内後廉痛厥掌中熱痛爲此諸病盛則瀉
之虛則補之盛者則寸口大再倍於人迎虛
者則寸口反小於人迎
手少陰之脉獨無輸何也曰少陰者心脉也
心者五臟六腑之大主也爲帝王精神之所
舍其藏堅固邪不能容容之則傷心心傷則
神去神去則身死矣故諸邪在於心者皆在
心之包胳包胳者心主之脉也故少陰無輸
也少陰無輸心不病乎曰其外經腑病臟不
病故獨取其經於掌後兌骨之端也
夏三月主心小腸赤脉㩌病也其源從少陰
太陽之氣相搏而停則榮衛不通皮肉痛起
太陽動發少陰淫邪之氣因而作則臟腑隨
時受夏疫病也其病相若腑虚則爲陰邪氣
所傷身戰脉掉捉所不禁臟實則爲陽毒所
侵肉熱口開舌破咽塞聲嘶故曰赤脉㩌病
(方見傷/寒卷中)
扁鵲云灸腎肝心三輸主治丹(一作/痺)毒病當
依源爲治表治陰陽調和臟腑疾不生矣
　　　心虛實第二(脉方/灸法)
心實熱
左手寸口人迎以前脉陰實者手少陰經也
病苦閉大便不利腹滿四肢重身熱名曰心
實熱也
石膏湯治心熱實或欲吐吐而不出煩悶喘
急頭痛方
　　石膏(一/斤)　淡竹葉　香豉(各一/升)
　　小麥(三/升)　地骨皮(五/兩)　茯苓(三/兩)
　　栀子仁(三七/枚)
　右七味㕮咀先以水一斗五升煑小麥竹
　葉取八升澄清次下諸藥煑取二升去滓
　分三服(外臺名/瀉肺湯)
瀉心湯治老小下利水穀不消腸中雷鳴心
下痞滿乾嘔不安方
　　人參　黄芩　甘草(各一/兩)
　　乾薑(一兩/半)　黄連(二/兩)　半夏(三/兩)
　　大棗(十二/枚)
　右七味㕮咀以水八升煑取二升半分三
　服并治霍亂若寒加附子一枚渴加栝蔞
　根二兩嘔加橘皮一兩痛加當歸一兩客
　熱以生薑代乾薑
心小腸俱實
左手寸口人迎以前脉陰陽俱實者手少陰
與巨陽經俱實也病苦頭痛身熱大便難心
腹煩滿不得卧以胃氣不轉水穀實也名曰
心小腸俱實
竹瀝湯治心實熱驚夢喜笑恐畏悸懼不安
方
　　淡竹瀝　生地黄汁(各一/升)
　　石膏(八/兩)　芍藥白术
　　人參　栀子仁(各二/兩)赤石脂
　　紫菀　知母　茯神(各二/兩)
　右十一味㕮咀以水九升煑十味取二升
　七合去滓下竹瀝更煎取三升若須利入
　芒消二兩去芍藥分三服
茯神散治心實熱口乾煩渴眠卧不安方
　　茯神麥門冬(各三十/六銖)
　　通草升麻(各三/十銖)紫菀
　　桂心(各十/八銖)知母(一/兩)赤石脂(四十/二銖)
　　大棗(一十/枚)淡竹茹(雞子大/一枚)
　右十味治下篩爲粗散以帛裹方寸七井
　花水二升半煑取九合時動裹子爲一服
　日再
瀉心湯治心氣不定吐血衂血方
　　大黄(二/兩)黄連黄芩(各一/兩)
　右三味㕮咀以水三升煑取一升頓服亦
　治霍亂
安心散治心熱滿煩悶驚恐方
　　白芍藥遠志宿薑(各二/兩)
　　茯苓赤石脂麥門冬
　　知母紫菀石膏(各四十/二銖)
　　人參(二十/四銖)桂心麻黄
　　黄芩(各三/十銖)萎蕤(三十/六銖)甘草(十二/銖)
　右十五味治下篩爲粗散先以水五升淡
　竹葉一升煑取三升去滓煑散一方寸七
　半以絹裹煑時動之煎取八合爲一服日
　再
治不能食胷中滿膈上逆氣悶熱方
　　灸心輸二七壯小兒减之
心虚寒
左手寸口人迎以前脉陰虚者手少陰經也
病苦悸恐不樂心腹痛難以言心如寒恍𢗘
名曰心虚寒也
茯苓補心湯治心氣不足善悲愁恚怒衂血
面黄煩悶五心熱或獨語不覺咽喉痛舌本
强冷涎出(一作/汗出)善忘恐徙不定婦人崩中面
色赤方
　　茯苓(四/兩)桂心甘草(各二/兩)
　　紫石英人參(各一/兩)大棗(二十/枚)
　　麥門冬(三/兩)赤小豆(二十/四枚)
　右八味㕮咀以水七升煑取二升分三服
半夏補心湯治心虛寒心中脹滿悲憂或夢
山丘平澤者方
　　半夏(六/兩)宿薑(五/兩)茯苓
　　桂心枳實橘皮(各三/兩)
　　白术(四/兩)防風遠志(各二/兩)
　右九味㕮咀以水一斗煑取三升分三服
牛髓圓通治百病虛瘠羸乏等方
　　牛髓羊髓棗膏
　　白蜜酥(各一/升)麥門冬
　　芎藭桂心當歸
　　茯苓(一云/茯神)甘草羌活(各三/十銖)
　　乾地黄乾薑(各三十/六銖)五味子
　　人參防風(各一/兩)細辛(十八/銖)
　　白术(四十/二銖)
　右十九味切擣十四味再篩别研棗膏和
　散次與諸髓蜜和攪令相得内銅鉢中於
　釜沸湯中煎之取堪爲丸如梧子大酒服
　三十九稍加至四十九日再服
心小腸俱虚
左手寸口人迎以前脉陰陽俱虚者手少陰
與巨陽經俱也病苦洞泄若寒少氣四肢厥
腸澼名曰心小腸俱虚
大補心湯治虚損不足心氣弱悸或時妄語
四肢損變氣力顔色不榮方
　　黄芩　附子(各一/兩)　甘草
　　茯苓　麥門冬　乾地黄
　　桂心　阿膠(各三/兩)　半夏
　　遠志　石膏(各四/兩)　生薑(六/兩)
　　粘糖(一/斤)　大棗(二十/枚)
　右十四味取十三味㕮咀以水一斗五升
　煑取五升湯成下糖分四服
補心圓治臟虚善恐怖如魘狀及女人産後
餘疾月經不調方
　　當歸　防風　芎藭
　　附子　芍藥　甘草
　　蜀椒　乾薑　細辛
　　桂心　半夏　厚朴
　　大黄　猪苓(各一/兩)　茯苓(一方用/茯神)
　　遠志(各二/兩)
　右十六味爲末蜜丸如梧子酒服五丸日
　三不知加至十丸冷極加熱藥
　　　心勞第三(論/方)
論曰心勞病者補脾氣以益之脾王則感於
心矣人逆夏氣則手太陽不長而心氣内洞
順之則生逆之則死順之則治逆之則亂反
順爲逆是謂關格病則生矣
大黄洩熱湯治心勞熱口爲生瘡大便苦難
閉澀不通心滿痛小腸熱方
　　大黄　澤瀉　黄芩
　　硭硝　栀子仁(三/兩)　桂心
　　通草(二/兩)　石膏(八/兩)　甘草(一/兩)
　　大棗(二十/枚)
　右十味㕮咀用水九升先以水一升别漬
　大黄一宿餘八升水煑諸藥取二升五合
　去滓下大黄煑兩沸去滓下硭硝令烊分
　三服


孫眞人備急千金要方卷之四十





孫眞人備急千金要方卷之四十一箴一
　　　　(宋朝奉郎守太常少卿充/祕閣校理林億等校正)
　心臟方
　　　脉極第四(論方/灸法)
論曰凡脉極者主心也心應脉脉與心合心
有病從脉起又曰以夏遇病爲脉痺脉痺不
已復感於邪内舍於心則飲食不爲肌膚咳
脫血色白不澤其脉空虚口脣見赤色凡脉
氣衰血焦髮墮以夏丙丁日得之於傷風損
脉爲心風心風之狀多汗惡風若脉氣實則
熱熱則傷心使人好怒口爲色赤甚則言語
不快血脫色乾燥不澤飲食不爲肌膚若脉
氣虛則寒寒則欬欬則心痛喉中介介如哽
甚則咽腫喉痺故曰心風虚實候也若陽經
脉病治陰絡陰絡脉病治陽經定其血氣各
守其鄉脉實宜瀉氣虚宜補善治病者定其
虚實治之取瘥病在皮毛肌膚筋脉則全治
之若至六腑五臟則半死矣
扁鵲云脉絶不治三日死何以知之脉氣空
虚則顔焦髮落脉應手少陰手少陰氣絶則
脉不通血先死矣
生地黄煎治脉熱極則血氣脫色白乾燥不
澤飲食不爲肌膚消熱止極强胃氣方
　　生地黄汁生麥門冬赤蜜(各一/升)
　　蒓心(一升一/作豉)遠志(二/升)甘草(二/兩)
　　人參茯苓乾地黄
　　芍藥白术(各三/兩)石膏(六/兩)
　　生萎蕤(四/兩)
　右十三味十一味㕮咀以水一斗二升煑
　取二升七合去滓下地黄汁及蜜更煎取
　三升五合分四服
灸法
胷中痛引腰背心下嘔逆面無滋潤灸上門
隨年壯穴在俠巨闕兩邊相去各半寸(一云/一寸)
顔色焦枯勞氣失精肩臂痛不得上頭灸肩
髃百壯穴在肩外頭近後以手按之有觧宛
宛中
　　　脉虛實第五(論方/針灸法)
論曰凡脉虛者好驚跳不定脉實者洪滿凡
脉虛實之應主于心小腸若其腑臟有病從
熱生則應臟寒則應腑也
防風圓補虚調中治脉虛驚跳不定乍來乍
去主小腸腑寒方
　　防風　桂心　通草
　　茯神　遠志　麥門冬
　　甘草　人參　白石英(各三/兩)
　右九味爲末白蜜和丸如梧子大酒服三
　十丸日再加至四十丸
升麻湯治脉實洪滿主心熱病方
　　升麻　子芩　澤瀉
　　栀子仁　淡竹葉　硭硝(各三/兩)
　　生地黄(切一/升)
　右七味㕮咀以水九升煑取三升去滓下
　芒消分三服
麻黄湯調心洩熱治心脉厥大寸口小腸熱
齒齲嗌痛方
　　麻黄　生薑(各四/兩)　細辛
　　子芩　茯苓　芍藥(各三/兩)
　　白术(二/兩)　桂心(一/兩)　生地黄(切一/升)
　右九味㕮咀以水九升煑取三升去滓分
　三服須利加硭硝三兩甚善
針灸法
脉不出針不容穴在幽門兩傍各一寸五分
是也
心悶痛上氣牽引小腸灸巨闕二七壯
　　　心腹痛第六(論方蒸熨法/灸法)
論曰寒氣卒客於五臟六腑則發卒心痛胷
痺感於寒微者爲欬甚者爲痛爲泄厥心痛
與背相引善瘈如物從後觸其心身傴僂者
腎心痛也厥心痛腹脹滿心痛甚者胃心痛
也厥心痛如以針錐刺其心心痛甚脾心痛
也厥心痛色蒼蒼如死灰狀終日不得太息
者肝心痛也厥心痛卧若從心間痛動作痛
益甚色不變者肺心痛也眞心痛手足清至
節心痛甚旦發夕死夕發旦死蚘心痛心腹
中痛發作腫聚徃來上下行痛有休止腹中
熱善涎出是蚘咬也以手按而堅持之勿令
得移以大針刺之復久持之蟲不動乃出心
下針不可刺中有成聚不可取於輸腸中有
蟲蚘咬皆不可取以小針
治寒熱氣卒客於五臟六腑中則發心痛方
　　大黄　芍藥　柴胡(各四/兩)
　　升麻　黄芩　桔梗
　　宋砂(各三/兩)鬼箭羽　鬼臼
　　桂心　朴消(各二/兩)
　右十一味㕮咀以水九升煑取二升七合
　分三服先分朱砂作三分每服内一分攪
　令匀服之得快利痛不止宜服後方
　　赤芍藥(六/兩)桔梗杏仁(各五/兩)
　右三味㕮咀以水六升煑取三升分三服
九痛圓治九種心痛并療冷衝上氣落馬墮
車血疾等方(一蟲心痛二注心痛三風心痛/四悸心痛五食心痛六飲心痛)
(七冷心痛八熱心痛九/去來心痛此之謂九痛)
　　附子　乾薑(各二/兩)　吴茱萸
　　人參　巴豆(各一/兩)　生狼毒(四/兩)
　右六味爲末蜜和丸如梧子大空腹服一
　丸卒中惡腹脹痛口不能言者二丸日一
　服連年積冷流注心胸者亦服之好好將
　息神驗
治九種心痛方
　　取當太歲上新生槐枝一握去兩頭㕮
　　咀以水三升煑取一升頓服
桂心三物湯治心中痞諸逆懸痛方
　　桂心生薑(各二/兩)膠飴(半/斤)
　右三味取二味㕮咀以水六升煑取三升
　去滓内飴分三服(仲景用枳實五枚不用/膠飴肘後用枳實五枚)
　(白术二兩/爲五味)
烏頭圓治心痛徹背背痛徹心方
　　烏頭(六/銖)附子(半/兩)蜀椒(半/兩)
　　乾薑赤石脂(各一/兩)
　右五味爲末蜜丸如麻子大先食服三丸
　日三不知稍增之(范汪不用附子服如梧/子三丸崔氏用桂心半)
　(兩爲/六味)
治心痛方
　　桃白皮煑汁空腹以意服之(崔氏用療/疰心痛)
治暴心痛或如中惡口中涎出不可禁止回
回欲吐方
　　苦參(十/斤)
　右一味㕮咀以水一石煑取二斗去滓下
　苦酒二斗更煎取五升大豆黄末熬和汁
　中煎令可丸併手丸之如梧子大每服以
　酒一升進三四十丸日一當倒腹吐不吐
　下利更酒漬苦參二斤浸久彌佳非止暴
　痛如骭骨䯒等痛凡是腹中之疾悉主之
　又治宿冷血結陰癖頻用有效大良
治卒中惡心痛方
　　苦參(三/兩)
　右一味㕮咀以好酢一升半煑取八合强
　者頓服老小分二服
又方桂心(一/兩)
　右一味㕮咀以水四升煑取一升半分作
　三服
治蟲心痛方
　　鶴虱爲末蜜和丸如梧子大服四十丸
　　蜜湯下日一服可加至五十丸愼酒肉
又方鶴蝨一兩爲末以温酢一盞和空腹服
之蟲當吐出之
又方服漆一合方見養生服餌篇中凡蟲心
痛皆用漆主之
五辛湯治心腹冷痛方
　　細辛　蜀椒　桂心
　　乾薑　吴茱萸　芍藥
　　防風　苦參　甘草
　　乾地黄　當歸(各一/兩)　栀子
　　烏梅　大棗(各二七/枚)
　右十四味㕮咀以水九升煑取三升分四
　服
犀角圓治心腹久痛積年不定不過一時間
還發甚則數日不能食又便出乾血窮天下
方不能瘥甄立言處此方數日即愈
　　犀角　麝香　雄黄
　　桔梗　莽草　鬼臼
　　桂心　芫花(各兩/半)　甘遂(一兩/半)
　　光明砂　附子(各六/銖)　貝齒(五/枚)
　　巴豆(二十/枚)　赤足蜈蚣(二/枚)
　右十四味爲末蜜丸如梧子飲服一丸日
　二漸加至三丸以微利爲度(古今録驗/無雄黄)
高良薑湯治卒心腹絞痛如刺兩脇支滿煩
悶不可忍方
　　高良薑(五/兩)　厚朴(二/兩)　當歸
　　桂心(各三/兩)
　右四味㕮咀以水八升煑取一升八合分
　三服目二若一服痛止便停不須更服强
　者爲二服劣者分三服
當歸湯治心腹絞痛諸虛冷氣滿痛方
　　當歸　芍藥　厚朴
　　半夏(各二/兩)　桂心　甘草
　　黄耆　人參(各三/兩)　乾薑(四/兩)
　　蜀椒(一/兩)
　右十味㕮咀以水一斗煑取三升二合分
　四服羸劣人分六服(小品方云大冷/加附子一枚良)
又方治虛冷腹痛不下飲食食復不消膨脹
者方
　　當歸　茯苓(各五/分)　黄耆
　　紫菀(各四/分)　高良薑　乾薑(各六/分)
　　鹿茸　桂心　昆布
　　肉蓯蓉　橘皮(各三/分)　甘草(二/兩)
　　烏頭(一/兩)　大棗(四十/枚)　桃仁(一百/枚)
　　地骨皮　法麴　大麥糵(各一/升)
　右十八味㕮咀以水一斗五升煑取四升
　二合分爲五服下利加赤石脂龍骨各三
　分渴加麥門冬一升
又方治寒冷腹中痛方(小品名吴/茱萸湯)
　　當歸(二/兩)　桂心　甘草
　　人參(各一/兩)　生薑(五/兩)　半夏
　　小麥(各一/升)　吴茱萸(二/升)
　右八味㕮咀以水一斗五升煑取三升分
　三服日三亦治産後虛冷
又方治冷氣脅下徃來衝胷膈痛引脇背悶
者方
　　當歸　桂心　人參
　　甘草　吴茱萸　芍藥
　　大黄(各二/兩)　茯苓　枳實(各一/兩)
　　乾薑(三/兩)
　右十味㕮咀以水八升煑取二升半分三
　服日三治尸疰亦佳(外臺仲景方/無茯苓枳實)
又方治久寒疾胷腹中痛時下利方
　　當歸(三/兩)　甘草　柑皮(各二/兩)
　　附子(一/兩)　乾薑(四/兩)
　右五味㕮咀以水八升煑取二升分三服
　日三
又方治久寒宿疾胷腹中痛短氣時滯下痢
方
　　當歸　桂心(各三/兩)　乾薑(四/兩)
　　附子(一/兩)
　右四味㕮咀以水八升煑取二升分三服
　日三(范汪無附子用甘草二兩云虛冷/激痛甚者加黄耆芍藥各二兩)
温中當歸湯治心腹中痛發作腫聚徃來上
下痛有休止多熱喜涎出是蚘蟲咬也服二
三劑後若不效有異宜改方增損之
　　當歸　人參　乾薑
　　茯苓　厚朴　木香
　　桂心　桔梗　芍藥
　　甘草(各二/兩)
　右十味㕮咀以水八升煑取三升分温五
　服日三不耐木香者以犀角一兩代之
羊肉當歸湯治腹冷絞痛方
　　羊肉(半/斤)　當歸(四/分)　乾薑
　　橘皮　黄耆　芍藥
　　芎藭　桂心　獨活
　　防風(各三/分)　吴茱萸　人參
　　甘草　乾地黄　茯苓(各一/分)
　　生薑(六/分)　大棗(三十/枚)
　右十七味㕮咀以水一斗半先煑肉取一
　斗二升出肉次内諸藥煑取三升分三服
　日三覆取温暖
温脾湯治腹痛臍下絞結繞臍不止方
　　甘草　附子　人參
　　硭硝(各二/兩)　當歸　乾薑(各三/兩)
　　大黄(五/兩)
　右七味㕮咀以水七升煑取三升分服日
　三
生薑湯治胷腹中卒痛方
　　生薑(一斤/取汁)　食蜜(八/兩)　醍醐(四/兩)
　右三味微火上耗令相得適寒温服三合
　日三
熨蒸法凡心腹冷痛者
　　熬鹽一斗熨熬蠶沙燒磚石蒸熨取其
　　裏温暖止蒸土亦大佳
針灸法
凡邪在心則病心痛善悲時眩仆視有餘不
足而調其輸
腎心痛先取京骨崑崙發針不已取然谷
胃心痛取大都太白
脾心痛取然谷太谿
肝心痛取行間太衝
肺心痛取魚際太淵
心痛引腰脊欲嘔刺足少陰
心痛引背不得息刺足少陰不已取手少陰
心痛腹脹濇濇然大便不利取足太陰
心痛小腹滿上下無常處溲便難刺足厥陰
心痛短氣不足以息刺手太陰
心痛不可按煩心巨闕主之
心痛有三蟲多涎不得反側上管主之
心痛身寒難以俯仰心疝衝冒死不知人中
管主之
心痛如針錐刺然谷及太谿主之
心腹中卒痛石門主之
心疝暴痛取足太陰
心懊憹微痛煩逆灸心輸百壯
心痛如錐刀刺氣結灸膈輸七壯
心痛冷氣上灸龍頷百壯在鳩尾頭上行一
寸半不可刺之
心痛惡氣上脇急痛灸通谷五十壯在乳下
二寸
心痛暴絞急絶欲死灸神府百壯在鳩尾正
心有忌
心痛暴惡風灸巨闕百壯
心痛堅煩氣結灸太倉百壯
心痛灸臂腕横文三七壯又灸兩虎口白肉
際七壯
　　　胷痺第七(論方/灸法)
論曰胷痺之病令人心中堅滿痞急痛肌中
苦痺絞急如刺不得俯仰其胷前皮皆痛手
不得犯胷中愊愊而滿短氣欬唾引痛咽塞
不利習習如癢喉中乾燥時欲嘔吐煩悶白
汗出或徹引背痛不治之數日殺人
論曰夫脉當取太過與不及陽微陰弦即胷
痺而痛所以然者責甚極虛故也今陽虚知
在上焦所以胷痺心痛者以其人脉陰弦故
也平人無寒熱短氣不足以息者實也
枳實薤白桂枝湯治胷痺心中痞氣結在胷
胷滿脇下逆搶心方
　　枳實(四/枚)　薤白(一/斤)　桂枝(一/兩)
　　厚朴(三/兩)　栝蔞實(一/枚)
　右五味㕮咀以水七升煑取二升半分再
　服(仲景方厚朴用四兩薤白半/斤水五升煑取二升半服之)
栝蔞湯治胷痺病喘息欬唾胷背痛短氣寸
脉沈而遲關上小緊數方
　　栝蔞實(一/枚)　半夏(半/升)　薤白(一/斤)
　　枳實(二/兩)　生薑(四/兩)
　右五味㕮咀以白酨漿一斗煑取四升服
　一升日三(仲景肘後不用/生薑枳實半夏)
治胷痺候胷中愊愊如滿噎塞習習如癢喉
中澀燥唾沫宜此方
　　橘皮(一/斤)　生薑(半/斤)　枳實(五/枚)
　右三味㕮咀以水五升煑取二升去滓分
　再服
治中湯胷痺方
茯苓湯治胷中氣塞短氣方
　　茯苓(三/兩)　甘草(一/兩)　杏仁(五十/枚)
　右三味㕮咀以水一斗三升煑取六升去
　滓爲六服日三未瘥再合服
通氣湯治胷滿短氣噎塞方
　　半夏(八/兩)　生薑(六/兩)　橘皮(三/兩)
　　吴茱萸(四十/枚)
　右四味㕮咀以水八升煑取三升分三服
　(一方用桂二/兩無橘皮)
細辛散治胷痺達背痛短氣方
　　細辛　甘草(各二/兩)　枳實
　　生薑　栝蔞實　乾地黄
　　白术(各三/兩)　桂心　茯苓(各五/兩)
　右九味治下篩酒服方寸七日三
蜀椒散治胷痺達背方
　　蜀椒　食茱萸(各一/兩)桂心
　　桔梗(各三/兩)　烏頭(半/兩)　豉(六/銖)
　右六味治下篩食後酒服方寸七日三
前胡湯治胸中逆氣心痛徹背少氣不食方
　　前胡　甘草　半夏
　　芍藥(各二/兩)　黄芩　當歸
　　人參　桂心(各一/兩)　生薑(三/兩)
　　大棗(三十/枚)　竹葉(一/升)
　右十一味㕮咀以水九升煑取三升分爲四
　服
又方
　　前胡　人參　生薑
　　半夏　麥門冬　甘草
　　芍藥　茯苓　餳(各三/兩)
　　桂心　黄芩　當歸(各一/兩)
　　大棗(三十/枚)
　右十三味㕮咀以水一斗四升煑取三升
　去滓分三服
熨背散治胷背疼痛而悶方
　　烏頭　細辛　附子
　　羌活　蜀椒　桂心(各五/兩)
　　芎藭(一兩/六銖)
　右七味治下篩帛裹微火炙令暖以熨背
　上取瘥乃止愼生冷如常法
下氣湯治胷腹背閉滿上氣喘息方
　　杏仁(四七/枚)　大腹檳榔(二七/枚)
　右二味㕮咀以童子小便三升煎取一升
　半分再服曾患氣發輙合服之
檳榔湯主破胷背惡氣音聲塞閉方
　　檳榔(極大者四枚/小者八枚)
　右一味二品㕮咀以小兒尿二升半煑减
　一升去滓分三服頻與五劑永定
灸法
胷痺引背時寒間使主之
胷痺心痛天井主之
胷痺心痛不得息痛無常處臨泣主之
胷痺心痛灸亶中百壯穴在鳩尾上一寸忌
針
胷脇滿心痛灸期門隨年壯穴在第二肋端
乳直下一寸半
孫眞人備急千金要方卷之四十一





孫眞人備急千金要方卷之四十二箴二
　　　　(宋朝奉郎守太常少卿充/祕閣校理林億等校正)
　心臟方
　　　頭面風第八(方拔白法)
芎藭酒治腦風頭重頸項强眼𥆨𥆨淚出善
欠目欲眠睡憎風劇者耳鳴滿眉眼疼悶吐
逆眩倒不自禁諸風乘虛經五藏六腑皆爲
癲狂諸邪病悉主之方
　　芎藭　辛夷　天雄
　　人參　天門冬　栢子仁
　　磁石　石膏　茵芋
　　山茱萸　白頭翁　桂心
　　秦艽(各三/兩)　松蘿　羚羊角
　　細辛　薯蕷　菖蒲
　　甘草(各二/兩)　雲母(一兩燒令/赤末爲粉)
　　防風(四/兩)
　右二十一味㕮咀以酒二斗漬七日初服
　二合漸加至五合日三有女人少時患風
　眩發則倒地爲婦積年無兒服此酒并將
　紫石門冬丸服之眩瘥生兒平復(紫石門/冬丸方)
　(岀婦人/方中)
治頭眩屋轉眼不得開方(翼名人/參湯)
　　人參　當歸　防風
　　黄耆　麥門冬　芍藥(各二/兩)
　　獨活　白术　桂心(各三/兩)
　右九味㕮咀以水一斗煑取三升分三服
防風湯治風眩嘔逆水槳不下食輙嘔起即
眩倒發有時手足厥冷方
　　防風　防已　附子
　　乾薑　甘草(各一/兩)　蜀椒
　　桂心(各二/兩)
　右七味㕮咀以水四升煑取二升分三服
　日三(古今録驗用/白术一兩)
又方治頭風眩欲倒眼旋屋轉腦痛方
　　防風　枳實　杏仁
　　芎藭(各三/兩)　茯神　麻黄
　　前胡　生薑　半夏(各四/兩)
　　細辛(二/兩)　竹瀝(三/升)
　右十一味㕮咀以水六升合竹瀝煎取二
　升七合分三服頻服三兩劑佳
茵芋湯治風虚眩眼暗方
　　茵芋(一/分)　人參　甘草
　　蓯蓉　黄耆　茯苓
　　秦芁　厚朴　烏喙(各二/兩)
　　防風(六/兩)　山茱萸　松實(各三/兩)
　右十二味㕮咀以水一斗煑取二升半分
　五服强者一日夜盡羸劣分五服二日盡
鴟頭酒治風頭眩轉面上遊風方
　　飛鴟頭(五/枚)　茯神(一方/無)　防風
　　芎藭　薯蕷(各四/兩)　葛根
　　桂心　細辛　人參
　　天雄　乾薑　枳實
　　貫衆　蜀椒(各三/兩)　獨活(二/兩)
　　山茱萸(一/升)　麥門冬(一作天/門冬)
　　石南(一作石膏/各五兩)
　右十八味㕮咀絹囊盛清酒四斗漬六宿
　初服二合日再服稍加以知爲度
大三五七散治頭風眩口⬤目斜耳聾方
　　天雄　細辛(各三/兩)　山茱萸
　　乾薑(各五/兩)　薯蕷　防風(各七/兩)
　右六味治下篩清酒服五分七日再不知
　稍加(千金翼云亦/治面骨痛疼)
小三五七散治頭風目眩耳聾方
　　天雄(三/兩)　薯蕷(七/兩)　山茱萸(五/兩)
　右三味治下篩以清酒服五分匕日再不
　知稍增以知爲度
茯神湯治風眩倒屋轉吐逆惡聞人聲方
　　茯神　獨活(各四/兩)　黄耆
　　遠志　防風(各五/兩)　生薑(三/兩)
　　甘草　人參　當歸
　　牡蠣　白术　蓯蓉
　　附子(各二/兩)
　右十三味㕮咀以勞水一斗二升煑取三
　升服五合一日夜盡
防風散治頭面風在眉間得熱如蟲行或頭
眩目中淚出方
　　防風(五/兩)　桂心　天雄
　　細辛　朱砂　乾薑
　　人參　烏頭　附子(各二/兩)
　　莽草　茯苓　當歸(各一/兩)
　右十二味治下篩酒服方寸匕日三
又方治風頭眩惡風吐冷水心悶方
　　防風(二/兩)　澤瀉(一作/澤蘭)　天雄(翼作/人參)
　　細辛　附子　薯蕷
　　茯苓(各一/兩)　白术(二兩/半)　桂心(一兩/半)
　　乾薑(半/兩)
　右十味治下篩酒服方寸匕常令酒氣相
　接則脫巾㡌解髮梳頭百過復投一升酒
　便洗手足須臾自熱解髮以粉粉之快然
　便熟眠愈亦可洗頭面汁出(翼云如服/寒食散法)
治風眩翻倒無定方
　　獨活(六/兩)　石膏　蒴藋(各四/兩)
　　枳實(三兩一方/用松實)
　右四味㕮咀以清酒八升煑取四升頓服
　之以藥滓熨頭覆眠取汁覺冷又内鐺中
　炒令熱熨之
治患頭眩運經久得瘥後四體漸羸食無味
好食黄土方
　　麴(二/斤)　白术(三/斤)
　右二味爲末酒和併手丸如梧桐子曝乾
　飲服三十丸日三斷食土爲效
治頭中五十種病方
　　巴戟　菊花　芎藭
　　乾薑　栝蔞根　防風
　　石南　白术　烏頭
　　山茱萸　附子　細辛
　　薯蕷　蜀椒　乾地黄
　　人參　桔梗　秦芁
　　澤瀉　甘草　天雄
　　羌活(各等/分)
　右二十二味治下篩以酒服方寸七日三
摩頭散治同前
　　䕡茹　半夏　蜀椒(各六/分)
　　烏頭(八/分)　桂心(七/分)　莽草(四/分)
　　附子　細辛(各一/兩)
　右八味治下篩以大酢和摩頭記日數三
　日頭膚痛四五日後一著藥如前十日以
　酢漿洗頭復摩藥即愈若生息肉并喉咽
　中息肉大如棗欲塞以藥摩之即愈耳鼻
　齒有疾并用之良
入頂散治頭面脹滿腦瘈偏枯發作有時狀
似刀刺失聲陰陰然疼面目變青方
　　山茱萸　芎藭　防風
　　獨活(各一/兩半)　細辛　莽草
　　白术　薯蕷　牛膝
　　石南　甘草(各一/兩)　烏頭
　　通草　菖蒲　附子
　　麻黄　天雄　蜀椒
　　桔梗(各一兩/六銖)
　右十九味治下篩酒服方寸七日三
杏仁膏治上氣頭面風頭痛胷中氣滿奔肫
氣上下徃來心下煩熱産婦金瘡百病方
　　杏仁(一升去皮尖雙/仁者不在用)
　右一味擣研以水一斗濾取汁令盡以銅
　器煻火上從旦煑至日入當熟如脂膏下
　之空腹酒服一方寸七日三不飲酒者以
　飲服之愼猪魚蒜酢
大豆酒治頭風方
　　大豆(三升炒/令無聲)
　右一味先以一斗二升瓶盛清酒九升乘
　豆熱即傾著酒中密泥頭七日温服之
治中風頭痛發熱耳頰急方
　　麻黄　葛根　石膏
　　桂心(各三/兩)　附子　芍藥
　　甘草　秦芁　防風(各二/兩)
　　生薑(五/兩)
　右十味㕮咀以水一斗煑取三升分三服
　覆取汗
薯蕷散治頭目有風牽引目晴疼痛偏視不
明方
　　薯蕷(三/兩)　細辛(一兩/半)　秦芁
　　天雄(各二/兩)　獨活　桂心
　　山茱萸(各二/兩半)
　右七味治下篩酒服方寸七日三
治頭中痛身熱風熱方
　　竹瀝(三/升)　升麻　生薑
　　杏仁(各三/兩)　芍藥　柴胡(各三/兩)
　　石膏　生葛根(各八/兩)
　右八味㕮咀以水六升合竹瀝煑取二升
　七合分三服
菊花散治頭面遊風方
　　菊花(一/兩)　細辛　附子
　　桂心　乾薑　巴戟
　　人參　石南　天雄
　　茯苓　秦芁　防己(各二/兩)
　　防風　白术　山茱萸
　　薯蕷(各三/兩)　蜀椒(五/合)
　右十七味治下篩酒服方寸七日三
治頭面上風方
　　松脂　石鹽　杏仁
　　蜜臘(各一/兩)　熏陸香(二/兩)　萆麻仁(三/兩)
　右六味熟擣作餅净剃百會上髮貼膏膏
　上安紙三日一易若癢刺藥上不久風定
頭風散方
　　附子(一枚中/形者)鹽(如附/子大)
　右二味治下篩沐頭竟以方寸七摩頂上
　日三
治頭風方
　　服荆瀝不限多少取瘥止
又方擣蒴藋根一升酒二升漬服汗出止
又方蔓荆子一升爲末絹袋盛以酒一斗浸
七宿温服三合日三
又方臘月烏雞屎一升炒令黄爲末絹袋盛
以酒三升浸温服任性常令醺酣
又方七月七日麻勃三斗麻子一石末相和
蒸之沸湯一石五斗三徧淋之煮取一石漬
神麴二十斤令發釀黍米兩石五斗熟封三
七日服清一升百日身中澀皮八風胷膈五
臟骨髓伏風百病悉去
治卒中惡風頭痛方
　　擣生烏頭以大酢和塗故布上蒲痛處
　　須臾痛止日夜五六薄逐痛處薄之擣
　　烏頭須去皮
又方鹽一升爲末以麻油二升煎一宿令消
盡塗頭石鹽尤良
又方芥子爲末酢和傅頭一周時
沐頭湯治肺勞熱不問冬夏老少頭生白屑
搔癢不堪然肺爲五臟之蓋其勞損傷肺氣
衝頭頂致使頭癢多生白屑搔之隨手起人
多患此皆從肺來世呼爲頭風也方
　　大麻子　秦椒(各三/升)
　　皂莢屑(五合肘/後無)
　右三味熟研内泔中一宿漬去滓木七攪
　百徧取勞乃用沐頭髮際更别作皂莢湯
　濯之然後傅膏
又方
　　菊花　獨活　茵芋
　　防風　細辛　蜀椒
　　皂莢　杜蘅　莽草
　　桂心
　右十味各等分可作湯沐及熨之
又方
　　猪椒根(三/兩)　麻黄根　防風(各二/兩)
　　細辛　茵芋(各一/兩)
　右五味㕮咀以水三斗煮取一斗去滓温
　以沐頭
又方葶藶子煮湯以沐不過三四度愈
又方蜀椒二升以水煮取汁沐髮良
又方以桑灰汁沐頭去白屑神良
治頭項强不得顧視方
　　蒸好大豆一斗令變色内囊中枕之
又方常以九月九日取菊花作枕袋枕卧良
又方八月後取荆芥鋪床又作枕枕頭立春
日去之
又方穿地作小坑燒令赤以水沃之令小冷
内生桃葉滿其上布席就卧令項當藥上以
衣著項兩邊令氣蒸病上汗出良久愈若病
大者作地坑亦大
犀角湯治風毒熱頭面腫方
　　犀角　生薑(各二/兩)　苦參
　　栝蔞根　防風(各一/兩)　石膏(六/兩)
　　黄芩　青木香　升麻(各三/兩)
　　防己(一兩/半)　竹葉(二/握)
　右十一味㕮咀以水七升煮取二升分三
　服相去十里久内消不利
防風散治頭面徧身風腫方
　　　防風(二/兩)　白芷(一/兩)　白术(三/兩)
　右三味治下篩酒服方寸七日三
治卒中風頭面腫方
　　擣杏仁如膏以雞子黄合擣令相得傅
　　帛上厚裹之自乾不過八九傅瘥
令白髮還黑方
　　烏麻九蒸九曝爲末以棗膏丸之久服
　　之
又方
　　旋復花(一/升)　秦椒(一/升)　桂心(一/尺)
　　隴西白芷(一/升)
　右四味治下篩以井花水服方寸七日三
　服三十日白髮還黑禁房室
石灰酒治頭髮落不止方
　　石灰三升細篩水拌令濕極熟蒸之炒
　　令至焦以木札投中火即著爲候停冷
　　取三升絹袋貯之以酒三斗漬三宿初
　　服半合日三四夜二稍加至一合神驗
沐頭湯治脉極虛寒鬚髮墮落令髮潤澤方
　　桑根白皮切三升以水五升淹漬煮五
　　六沸去滓洗沐髮數數爲之自不復落
又方
　　麻子(三升/碎)　白桐葉(切一/把)
　右二味以米泔汁二斗煮五六沸去滓以
　洗沐則髮落而長甚有驗
治鬢髮墮落令生長方
　　生柏葉(切一/升)猪膏(三/升)　附子(四/枚)
　右三味爲末以膏和爲三十丸用布裹一
　丸内泔汁中煎沐髮長不落其藥密收貯
　勿令洩氣
又方
　　麻葉　桑葉
　右二味以泔煮去滓沐髮七徧長六尺
又方羊糞灰淋汁洗之三日一洗不過十洗
大生
又方
　　附子　蔓荆子　栢子仁(各三/分)
　右三味以烏雞膏和擣三千杵貯新瓷器
　中封百日出以馬鬐膏和以傅頭訖巾裹
　之勿令見風日三傅即生(肘後不用栢子/仁以酒漬澤沐)
摩膏治頭中二十種病頭眩髮秃落面中風
者方
　　蜀椒　莽草(各二/兩)　桂心
　　䕡茹　附子　細辛(各一/兩半)
　　半夏　乾薑(各一/兩)
　右八味㕮咀以生猪肪二十兩合擣令肪
　消盡藥成先沐頭令净然後以藥摩顖上
　日一即愈如非十二月合則用生烏麻油
　和塗頭皮沐頭令净乃用之一頓生髮如
　昔(必效方無蜀椒/莽草半夏乾薑)
生髮膏治頭中風癢白屑方
　　蔓荆子　附子　細辛
　　續斷　零陵香　皂莢
　　澤蘭　防風　杏仁
　　藿香　白芷(各一/兩)　松葉
　　石南(各三/兩)　莽草(一/兩)　馬鬐膏
　　猪脂　松膏(各二/升)　熊脂(三/升)
　右十八味㕮咀以清酒醋三升漬藥一宿
　明旦以馬鬐膏等微火煎三上三下以白
　芷色黄膏成用以澤髮
又方
　　烏喙(三/兩)　莽草　石南
　　細辛　續斷　皂莢
　　澤蘭　白术　辛夷
　　防風白芷(各二/兩)竹葉
　　松葉栢葉(各半/升)猪脂(四/升)
　右十五味㕮咀以清酢三升漬一宿明旦
　微火以脂煎三上三下白芷色黄膏成去
　滓濾取於沐髮後塗之一方用生油三大
　升(千金翼無石南用杏仁不用/白芷灰汁洗頭去白屑神良)
又方
　　甘松香　丁香　白芷
　　澤蘭　桑白皮　桑寄生
　　大麻　苜蓿　杏仁
　　牡荆子　辛夷仁　芎藭
　　防風　莽草(各一/兩)　零陵香
　　吴藿香　細辛　蜀椒(各二/兩)
　　竹葉　松葉　栢葉(各半/升)
　　胡麻油　臘猪膏(各一/升)烏鷄肪
　　雁肪(各一/合)
　右二十五味㕮咀以酢漬一宿内油膏中
　微火煎三上三下白芷色黄膏成去滓塗
　頭上日二夜一髮生
又方治髮鬢秃落方
　　莽草(一/兩)　防風　升麻
　　白芷　薺苨(各二/兩)　蜣螂(四/枚)
　　驢鬐膏　豹膏(一作/狗膏)　馬鬐膏
　　熊膏(一作雄/鷄膏)猪膏(各半/升)
　右十一味其六味㕮咀與諸膏合煎諸藥
　沸則下停冷復上火三五沸止絞去滓傅
　頭當澤用之
又方治眉落髮落生髮方
　　白芷　附子　防風
　　芎藭　莽草　辛夷
　　細辛　黄芩　當歸
　　蜀椒(各一/兩)　大黄(一兩/半)　蔓荆子(一/升)
　　馬鬐膏(五/合)　猪膏(三/升)
　　九月二十五日(一作十/五日)十月十日
　　十一月十日十二月十日
　右并以日正午拔之當日不飲酒食肉五
　辛經一拔黑者更不變
又方取除日自拔白以鼈脂塗之又猪狗膽
塗之又狗乳亦塗之
又方用白蜜傅髮孔即不復生也
治染鬚髮方
　　胡粉(三/兩)　石灰(六兩絹篩/熬令黄)
　右二味如粉以榆皮作湯和之如粉先以
　皂莢湯洗髮令極净不得令有膩氣好曝
　乾夜卧以藥塗髮上令匀訖取桑葉相綴
　著頭巾上徧以裏髮一夜至旦取醋漿熱
　暖三徧净洗髮又以醋泔熱暖洗髮又取
　生胡麻苗擣取汁三升和水煮一二沸净
　濾以濯髮訖又用油湯濯之百日黑如漆
又方以鹽湯洗沐後以生麻油和蒲葦灰傅
之(一作治/白秃)
又方黑椹水漬之塗髮令黑
又方生麻油漬烏梅常用傅頭乃良
治髮黄方
　　臘月猪脂和羊屎灰蒲灰等分封頭三
　　日一爲之
又方大豆五升酢漿水二斗煮取五升沐之
治鬢髮黄赤方
　　燒梧桐灰用乳汁和塗傅鬢髮并皮肉
　　鬢髮即黑
治風頭毛髮落不生方
　　鐵上生衣研以臘月猪脂和塗之日三
　　亦治眉毛落
生眉毛方
　　鐵生衣　墻上青衣
　右二味等分爲末以水和塗之即生
又方七月烏麻花陰乾爲末以生烏麻油漬
之二日一塗
治眉毛鬢髮火燒瘡瘢毛不生方
　　蒲灰以正月狗腦和傅即生
治髮落不生令長方
　　麻子一升熬黑壓取油以傅頭長髮妙
又方用雁肪傅之
又方多取烏麻花瓷器盛密蓋深埋之百日
出用塗髮令髮易長而黑
治秃頭方
　　蕪菁子爲末以酢和傅之日三
又方東行棗根長三尺以中央安甑中心蒸
之以器承兩頭汁用塗頭髮即生(肘後作/桑根良)
又方麻子三升熬焦爲末以猪脂和塗之髮
生爲度
拔白髮良日
　　正月四日二月八日
　　三月十二日四月十六日
　　五月二十日六月二十四日
　　七月二十八日八月十九日
　　剪爪甲搔令毛孔少血出以蜜塗之即
　　生黑毛
治秃無髮者方
　　黑熟椹二升内罌中日中曝三七日化
　　爲水洗瘡上三七日髮生神效
松瀝煎治頭瘡及白秃方
　　松瀝(七/合)　丹砂　雄黄
　　水銀研(各二/兩)黄連(三/兩)　礬石(一兩一/云峭粉)
　右六味治下篩内瀝中攪研令調以塗之
　先以泔清洗髮及瘡令無痂然後傅藥二
　日一傅三傅後當更作膿膿訖更洗凡經
　三度膿出訖以甘草湯洗去藥毒前後洗
　十數度即瘥
治白秃髮落生白痂終年不瘥方
　　五味子　蛇牀子　遠志(各三/分)
　　菟絲子(五/分)　蓯蓉　松脂(各二/分)
　　雄黄　白蜜(各一/分)　雞屎白(半/分)
　　雌黄(一/分)
　右十味治下篩以猪膏一升二合先内雄
　黄次内雌黄次内雞白屎次内蜜及松脂
　又次内諸藥煎之膏成先以桑灰洗頭燥
　傅之
王不留行湯治白秃及頭面久瘡去蟲止痛
之方
　　王不留行東引茱萸根皮
　　桃東南枝(各五/兩)　蛇牀子
　　牡荆子　苦竹葉　蒺藜子(各三/升)
　　大麻仁(一/升)
　右八味㕮咀以水二斗半煮取一斗洗瘡
　日再并療癰疽妬乳月蝕瘡爛
松脂膏治白秃及癰疽百瘡方
　　松脂(六/兩)　礬石　杜蘅(一作/牡荆)
　　雄黄　附子　大黄
　　石南　秦芁　真珠
　　苦參　水銀　木蘭(各一/兩)
　右十二味㕮咀以酢漬一宿猪膏一斤半
　煎之以附子色黄去滓乃内礬石雄黄水
　銀更著火三沸安濕地待凝以傅上日三
治白秃方
　　羊肉濕脯炙令香及熱速搭上不過三
　　四度癢勿搔之牛肉亦得
又方新破猪肛去糞及熱速搭上癢慎勿搔
當縛兩手日中卧午日去之
又方皂莢湯净洗乾拭然後以陳久油滓塗
之日三
又方煮桃皮汁飲之并洗
又方麴豆豉兩種治下篩酢和薄上(麴一/作麫)
又方大黑豆炒令焦爲末和臘月猪脂熱暖
時以匙抄封上遍即裹著勿見風
又方桃花爲末和猪脂封上(必效方以桑椹/末同和傅之良)
治赤秃方
　　桑灰汁洗頭令净擣桑椹封之日中曝
　　頭睡
又方馬蹄灰爲末以臘月猪脂和傅之
又方燒牛角灰和猪脂傅之
又方擣黑椹取三升服日三
令髮不生方
　　蚌灰鼈脂相和新拔毛即塗毛孔上永
　　不生也
治鬼䑛頭方
　　燒猫兒屎以臘月猪脂和傅上
又方猫兒毛燒灰以膏和傅之
又方㙛末和蒜擣傅日一度
增損當歸湯治心腹蘊蘊然痛方
　　當歸　升麻(各三/兩)　芍藥
　　黃芩　樸消　桔梗
　　柴胡(各四/兩)
　右七味㕮咀以水八升煑取二升半分三
　服


孫真人備急千金要方卷之四十二


孫真人備急千金要方卷之四十三箴三
　　　　(宋朝奉郎守太常少卿充/祕閣校理林億等校正)
　小腸腑方
　　　小腸腑脉論第一
論曰小腸腑者主心也舌是其候也心合於
小腸小腸者受盛之腑也號監倉吏重二斤
十四兩長二丈四尺廣二寸四分(難經甲乙/云長三丈)
(二尺大二寸半徑/八分分之少半也)後附脊左回叠積其注於
回腸者外傅臍上回運環反十六曲常留水
穀二斗四升其一斗二升是水一斗二升是
穀應主二十四氣也(難經云十六曲盛穀二/斗四升水六升三合合)
(之大半甲乙云受三/斗三合合之大半)脣厚人中長以候小腸
小腸病者小腹痛腰脊控睾而痛時窘之復
耳前熱若寒甚獨肩上熱及手小指次指之
間熱若脉滑者(脉經作陷/甲乙亦同)此其候也
小腹控睾引腰脊上衝心邪在小腸者連睾
系屬於脊貫肝肺絡心系氣盛則厥逆上衝
腸胃動肝肺散於肓結於臍故取之肓原以
散之刺太陰以與之取厥陰以下之取巨虚
下廉以去之按其所過之經以調之
左手關前寸口陽絶者無小腸脉也苦臍痺
小腹中有疝瘕王月即冷上搶心刺手心主
治陰心主在掌後横文中入一分
左手關前寸口陽實者小腸實也苦心下急
熱痺小腸内熱小便赤黄刺手太陽治陽手
太陽在手小指外側本節陷中
小腸有寒其人下重便膿血有熱必痔
小腸有宿食常暮發熱明日復止
小腸脹者少腹䐜脹引腹痛
心前受病移於小腸心欬不已則氣與欬俱
出
厥氣客於小腸夢聚邑街衢
心應皮皮厚者脉厚脉厚者小腸厚皮薄者
脉薄脉薄者小腸薄皮緩者脉緩脉緩者小
腸大而長皮薄而脉沖小者小腸小而短諸
陽經脉皆多紆屈者小腸結
扁鵲云手少陰與太陽爲表裏所以表清裏
濁清實濁虚故食下腸實而胃虚故腑實而
不滿實則傷熱熱則口張口爲之生瘡虛則
傷寒寒則便泄膿血或發裏水其根在小腸
先從腹起方見治水篇中
小腸絶不治六日死何以知之髮直如乾麻
不得屈伸白汗不止
手太陽之脉是動則嗌痛頷腫不可以顧肩
似拔臑似折是主液所生病者耳聾目黄頰
頷腫頸肩臑肘臂外後廉痛(經脉支别已/見心臟部中)
　　　小腸虛實第二(脉方/灸法)
小腸實熱
左手寸口人迎以前脉陽實者手太陽經也
病苦身熱來去汗不出心中煩滿身重口中
生瘡名曰小腸實熱也
柴胡澤瀉湯治小腸熱脹口瘡方
　　柴胡　澤瀉　橘皮(一用/桔梗)
　　黄芩　旋復花　枳實
　　升麻　硭硝(各三/兩)　生地黄(切一/升)
　右九味㕮咀以水一斗煮取三升去滓下
　芒消分三服
大黄圓治小腸熱結滿不通方
　　大黄　芍藥　葶藶(各二/兩)
　　大戟　朴消(各三/兩)　杏仁(五十/枚)
　　巴豆(七/枚)
　右七味爲末蜜和丸如梧子大飲服大人
　七丸小兒二三丸日二熱去日一服
灸法
小腸熱滿灸陰都隨年壯穴俠中管兩邊相
去一寸是也
小腸泄痢膿血灸魂舍一百壯小兒减之穴
在俠臍兩邊相去各一寸(翼云相/去一寸)又灸小腸
輸七壯
小腸虚寒
左手寸口人迎以前脉陽虚者手太陽經也
病苦顱際偏頭痛耳頰痛名曰小腸虚寒也
治小腸虚寒痛下赤白腸滑腸中懊憹補之
方
　　乾薑(三/兩)　當歸　黄蘖
　　地榆(各四/兩)　黄連　阿膠(各二/兩)
　　石榴皮(三/枚)
　右七味㕮咀以水七升煮取二升五合去
　滓下膠煮取膠烊盡分三服
　　　舌論第三
論曰凡舌者心主小腸之候也舌重十兩長
七寸廣二寸半善用機衡能調五味也凡有
所啖若多食鹹則舌脉凝而變色多食苦則
舌皮槁而外毛焦枯多食辛則舌筋急而爪
枯乾多食酸則舌肉肥而脣揭多食甘則舌
根痛而外髮落又曰心欲苦肺欲辛肝欲酸
脾欲甘腎欲鹹此五味内合五臟之氣也若
臟熱則舌生瘡引唇揭赤若腑寒則舌本縮
口噤脣青寒宜補之熱宜瀉之不寒不熱依
臟腑調之舌縮口噤脣青升麻煎主之方見
别卷
　　　風眩第四(叙論方/灸禁法)
　前卷既有頭面風方風眩不當分出思邈
　蓋以此是徐嗣伯方不可以餘方相雜故
　此特立風眩方條專出徐氏方焉
徐嗣伯曰余少承家業頗習經方名醫要治
備聞之矣自謂風眩多途諸家未能必驗至
於此術鄙意偏所究也少來用之百無遺策
今年將衰暮恐奄忽不追故顯明證論以貽
於後云爾
夫風眩之病起於心氣不定胷上蓄實故有
高風面熱之所爲也痰熱相感而動風風心
相亂則悶瞀故謂之風眩大人曰癲小兒則
爲癇其實則一此方療治萬無不愈但恐證
候不審或致差違大都忌食十二屬肉而賁
豚爲患發多氣急氣急則死不可救故此一
湯是輕重之宜勿因此便謂非患所治風眩
湯散丸煎凡有十方凡人初發宜急與續命
湯也困急時但度灸穴便火針針之無不瘥
者初得針竟便灸最良灸法次列于後余業
之以來三十餘年所救活者救十百人無不
瘥矣後人能曉此方幸勿參以餘術焉
續命湯治風眩發則煩悶無知口沫出四體
角弓目反上口噤不得言方
　　竹瀝(一升/二合)生地黄汁(一/升)龍齒(四/兩)
　　生薑　防風　麻黄(各四/兩)
　　防己(三/兩)　附子(三/分)　石膏(七/兩)
　　桂心(二/兩)
　右十味㕮咀以水一斗煮取三升分三服
　有氣加附子作一兩紫蘇子五合橘皮半
　兩已服續命湯口開四肢尚未好定而心
　中尚不除者紫石湯主之方見後紫石煮
　散是也
賁豚湯治氣奔急欲絶方
　　吴茱萸(一/升)　石膏　人參
　　半夏　芎藭(各三/分)　桂心
　　芍藥　生薑(各四/分)　生葛根
　　茯苓(各十/分)　當歸(四/兩)　李根皮(一/斤)
　右十二味㕮咀以水七升清酒八升煮取
　三升分三服
防己地黄湯治言語狂錯眼目霍霍或言見
鬼精神昏亂方
　　防己　甘草(各二/兩)　桂心
　　防風(各三/兩)　生地黄(五斤别切勿合藥/漬疾小輕用二斤)
　右五味㕮咀以水一升漬一宿絞汁著一
　面取滓著竹簀上以地黄著藥滓上於五
　斗米下蒸之以銅器承取汁飯熟以向前
　藥汁合絞取之分再服
薯蕷湯治心中驚悸而四肢緩頭面熱心胷
痰滿頭目眩冒如欲摇動方
　　薯蕷　麥門冬　人參(各四/兩)
　　生地黄　前胡　芍藥(各八/分)
　　枳實　遠志　生薑(各三/分)
　　茯苓　茯神(各六/分)　半夏(五/分)
　　甘草　黄芩　竹葉(各二/分)
　　秫米(三/合)
　右十六味㕮咀取江水高舉手揚三百九
　十下量取三斗煮米减一斗内半夏復减
　九升去滓下藥煮取四升分四服無江水
　處以千里東流水代之校手令上頭也秦
　中無江水涇渭水可用諸葛灌劔由尚取
　之
防風湯服前湯後四體尚不凉冷頭目眩轉
者服之此湯大勝宜長將服但藥中小小消
息隨冷暖耳仍不除瘥者依此方
　　防風　石膏　人參
　　赤石脂　白石脂　生薑
　　龍骨　寒水石　茯苓(各三/分)
　　桂心(二/分)　紫石(一/分)
　右十一味㕮咀以水八升煮取三升分三
　服凡用井花水者取清净也今用江水無
　泥又無砂穢源泉遠涉順勢歸海不逆上
　流用以治頭必歸於下故也
薯蕷煎方
　　薯蕷(二十/分)　甘草(十四/分)　澤瀉
　　人參　黄芩(各四/分)　當歸
　　白歛　桂心　防風(各二/分)
　　麥門冬(各三/分)山茱萸　桔梗
　　芍藥　紫菀　大豆黄卷
　　乾地黄　白术　芎藭
　　乾薑　蜀椒(各二分已上二/十味并用擣篩)
　　生地黄(十八斤擣絞取/汁煎令餘半)麞鹿雜髓
　　鹿角膠(各八/兩)大棗(八十/枚)　麻子仁(研)
　　蜜(各三/升)　桑根皮(五升忌岡上自出/土者大毒大忌近)
　　(籬屋垣墻下溝瀆/邊者皆不中用也)
　右二十七味以清酒二斗四升煮桑白皮
　麻子棗得一斗去滓次下地黄汁膠髓蜜
　煎减半内前諸末併煎令可丸如雞子黄
　大飲服一枚日三稍加至三丸
薯蕷圓治頭目眩冒心中煩鬱驚悸狂癲方
　　薯蕷(二十/八分)　甘草(二十/分)　鹿角膠
　　大豆黄卷　桂心(各七/分)　乾地黄
　　神麴　當歸　人參(各十/分)
　　麥門冬　防風　黄芩
　　芍藥　白术(各六/分)　柴胡
　　桔梗　茯苓　杏仁
　　芎藭(各五/分)　白歛　乾薑(各三/分)
　　大棗(一百枚/取膏)
　右二十二味爲末合白蜜棗膏丸如彈丸
　先食服一丸日三
天雄散治頭目眩運屋轉旋倒方
　　天雄　防風　芎藭
　　人參　獨活　桂心
　　葛根(各三/分)　莽草(四/分　)白术
　　遠志　薯蕷　茯神
　　山茱萸(各六/分)
　右十三味治下篩先食以菊花酒服方寸
　七日二漸加至三七以知爲度(菊花酒法/九月九日)
　(取鄧州甘菊花曝乾作/末以米饙中蒸作酒)
人參圓治心中時恍惚不定方
　　上黨人參　鬼臼　鐵精
　　牛黄　丹砂　雄黄
　　大黄　菖蒲　防風(各一/兩)
　　蜥蜴　赤足蜈蚣
　右十一味爲末蜜丸如梧子大用前菊花
　酒服七丸日三夜一稍加之合藥勿用青
　紙忌見婦人青衣人喪孝不具足人及濁
　穢六畜鷄犬鼠等
灸法
其法以繩横度口至兩邊既得口度之寸數
便以其繩一頭更度鼻盡其兩邊兩孔間得
鼻度之寸數中屈之取半合於口之全度中
屈之先覓頭上迴髮當迴髮灸之以度度四
邊左右前後當繩端而灸前以面爲正并依
年壯多少一年凡三灸皆須瘡瘥又灸壯數
如前若連灸火氣引上其數處迴髮者則灸
其近當鼻也若迴髮近額者亦宜灸若指面
爲瘢則闕其面處然病重者亦不得計此也
食禁
　虎兔龍蛇牛馬猪羊雞犬猴鼠
　右十二相屬肉物皆不得食及以爲藥牛
　黄龍骨齒用不可廢



孫真人備急千金要方卷之四十三














孫真人備急千金要方卷之四十四箴四
　　　　(宋朝奉郎守太常少卿充/祕閣校理林億等校正)
　小腸腑方
　　　風癲第五(論方/針灸法)
論曰黄帝問曰人生而病癲疾者安所得之
岐伯對曰此得之在腹中時其母數有所大
驚也氣上而不下精氣并居故令子發爲癲
疾病在諸陽脉且寒且熱諸分且寒且熱名
曰狂刺之虚脉視分盡熱病已而止病癲初
發歲一發不治月一發不治四五日一發名
曰癲疾刺諸分其脉尤寒者以針補之病已
止癲疾始生先不樂頭重直視舉目赤其作
極已而煩心候之於顔取手太陽陽明太陰
血變而已癲疾始發而反强因而脊痛候之
足太陽陽明太陰手太陽血變而已癲疾始
作而引口啼呼(甲乙作/喘悸)者候之手陽明太陽
右强者攻其左左强者攻其右血變而止治
癲疾者常與之居察其所當取之處病至視
之有過者即寫之置其血於瓠壺之中至其
發時血獨動矣不動灸窮骨二十壯窮骨者
尾骶也
骨癲疾者頷齒諸輸分肉皆滿而骨倨强直
汗出煩悶嘔多涎沫氣下泄不療
筋癲疾者身拳攣急脉大刺項大經之本杼
嘔多涎沫氣下泄不療
脉癲疾者暴仆四肢之脉皆脹而從滿脉盡
刺之出血不滿俠項灸太陽又灸帶脉於腰
相去三寸諸分肉本輸嘔多涎沫氣下泄不
療
治癲者病發而狂面皮厚敦敦者死不療
凡癲發則卧地吐涎沫無知若强掠起如狂
及遺糞者難療
癲疾脉搏大滑久自已脉沉小急實死不療
小牢急亦不可治脉虚可療實則死矣厥成
爲癲疾五臟不平六腑閉塞之所生也厥成
爲癲故附厥於此條也陰衰發熱厥陽衰發
寒厥
論曰黄帝問曰厥之寒熱者何也岐伯對曰
陽氣衰於下則爲寒厥陰氣衰於下則爲熱
厥問曰熱厥必起於足下者何也對曰陽氣
起於足五趾之表集於足下而聚於足心故
陽勝則足下熱也問曰寒厥必起於五趾而
上於膝者何也對曰陰氣起於五趾之裏集
於膝而聚於膝上故陰氣勝則從五趾至膝
上寒其寒也不從外皆從内也厥或令人腹
滿或令人暴不知人或至半日遠至一日乃
知人者何也陰氣盛於上則下虚下虚則腹
滿腹滿則下氣重上而邪氣逆逆則陽氣亂
亂則不知人巨陽之厥腫首頭重足不能行
發爲眴仆陽明之厥癲疾欲走呼腹滿不得
卧面赤而熱妄見而妄言少陽之厥暴聾頰
腫而熱脇痛髀不可以運太陰之厥腹滿䐜
脹後不利不欲食食則嘔不得卧少陰之厥
舌乾溺赤腹滿心痛厥陰之厥小腹腫痛腹
脹涇溲不利好卧屈膝陰縮腫胻内(一作/外)熱
盛則瀉之虚則補之不盛不虚以經取之上
寒下熱先刺其項太陽久留之已則火熨項
與肩甲令熱下冷乃止所謂推而上之者也
上熱下寒視其虚脉而陷下於經絡者取之
氣下而止所謂引而下之者也刺熱厥者留
針反爲寒刺寒厥者留針反爲熱刺熱厥者
二陰一陽刺寒厥者二陽一陰所謂二陰者
二刺陰也所謂二陽者二刺陽也
論曰温病熱入腎中亦爲痙小兒病癇熱盛
亦爲痙凡風瘖暴尸厥及鬼魘不寤皆相似
宜精察之故經言久厥則成癲是以知似也
論曰癲病有五一曰陽癲發時如死人遺溺
有頃乃解二曰陰癲坐初生小時臍瘡未愈
數洗浴因此得之三曰風癲發時眼目相引
牽縱反急强羊鳴食頃方解由執作汗出當
風因以房室過度醉飲飽滿行事令心氣逼
迫短氣脉悸得之四曰濕癲眉頭痛身重坐
熱沐髮濕結腦汗未止得之五曰馬癲發時
反目口噤手足相引身皆熱坐小時膏氣腦
熱不和得之
治五癲方
　　銅青　雄黄　空青
　　東門上(雞/頭)　水銀(各一/兩)　茯苓
　　猪苓　人參　白芷
　　白歛　白薇　石長生(各二/兩)
　　卷栢　烏扇(各半/兩)硫黄(一兩/半)
　右十五味爲末以青牛膽和著銅器中於
　甑中五斗大豆上蒸之藥成丸如麻子先
　食服三十丸日再夜一
虎晴圓治風癲掣瘲口眼張大口出白沫或
作聲或死不知人方(千金翼名大鎮心丸/主諸癇所不療者)
　　虎晴(一具酒浸一/宿而炙之)　鬼箭羽
　　露蜂房(二/分)　獨活　遠志
　　細辛　貫衆　麝香
　　白歛(一作/白薇)　升麻　白蘚皮(各三/兩)
　　牛黄　防風　秦芁
　　防葵　龍齒　黄芩
　　雄黄　山茱萸　乾地黄(一方/乾薑)
　　防己　茯苓　鐵精
　　鬼臼　人參　大黄
　　銀屑(各四/分)　茯神　石膏
　　天雄(各五/分)　寒水石(六/分)　蛇蛻皮(一/尺)
　右三十二味爲末蜜和丸如梧子大酒服
　十五丸日再稍加至二十五丸神方
凡癲發之候其狀多端口邊白沫動無常者
治之方
　　秦芁　人參防葵(一作/防風)
　　茯神(一作/牡丹)　甘草(各二/兩)鈆丹(一/兩)
　　貫衆(一/枚)
　右七味㕮咀以水九升煮取三升半分三
　服
雄雌圓治風癲失性顛倒欲死五癲驚癇方
　　雄黄　雌黄　真珠(各一/兩)
　　鈆(二兩熬/令成屑)　丹砂(二/分)　水銀(八/分)
　右六味爲末以蜜擣三萬杵丸如胡豆大
　先食服二丸日二稍加以知爲度(古今録/驗云療)
　(五癲牛癲則牛鳴馬癲則馬鳴狗癲則狗/鳴羊癲則羊鳴雞癲則雞鳴病五癲狂病)
　(者腑臟相引盈氣起寒厥不識/人氣争言方吐沫久而得蘇者)
續命風引湯治中風癲眩不知人狂言舌腫
出方
　　麻黄　芎藭　石膏
　　人參　防風(各三/兩)　桂心
　　甘草　獨活(各二/兩)　防己
　　附子　當歸(各一/兩)杏仁(三十/枚)
　　陳薑(五兩一本/無陳字)
　右十三味㕮咀以酒三升水一斗合煎取
　四升分四服日三夜一
紫石散治大人風引小兒驚癇瘈瘲日數十
發醫所不療者方
　　紫石英　滑石　白石脂
　　凝水石　赤石脂　石膏(各六/兩)
　　甘草　桂心　牡蠣(各五/兩)
　　大黄　龍骨　乾薑(各四/兩)
　右十二味治下篩爲粗散盛以韋囊懸於
　高凉處欲用取三指撮以新汲井水三升
　煮取一升二合大人頓服未百日兒服一
　合未能者綿沾著口中熱多者日四五服
　以意消息(深師方只龍骨乾薑牡/蠣滑石白石脂五味)
治百二十種風癲癇驚狂發即吐沫不識人
者四月五月宜服之方
　　紫石英　芍藥　龍骨(一本用/黄芩)
　　青石脂　白鮮皮　麻黄
　　當歸　甘草　栝蔞根
　　桂心　人參(各二/兩)　牡蠣(三/兩)
　　大黄(五/兩)
　右十三味治下篩爲粗散分作七裹每以
　大棗十枚水三升煮取二升半去滓下一
　裹大棗汁中煎取一升去滓頓服相去七
　日一服服訖即瘥
治癲癇厥時發作方
　　防葵　代赭　人參
　　鉛丹　白殭蠶　生猪齒
　　鈎藤　茯神　雷丸
　　虎骨　遠志　桂心
　　防風(各六/分)　卷栢　莨菪子
　　光明砂　升麻　附子
　　牡丹　龍齒(各一/分)　牛黄(二/分)
　　白歛(四/分)　蚱蟬(十四/枚)　蛇蛻皮
　　白馬眼晴(各一/具)
　右二十五味治下篩酒服方寸七日二亦
　可爲丸良驗
芎藭湯治風癲引脇牽痛發作則吐耳如蟬
鳴方
　　芎藭　藁本　䕡茹(各五/兩)
　右三味㕮咀内酒一斗煮取三升頓服之
　羸者分再服取大汗
治風癲方(經心録名/鴟頭丸)
　　葶藶子　鈆丹　虎掌
　　烏頭　栝蔞根(各三/分)甘遂
　　天雄　蜀椒　大戟(各二/分)
　　白术(一/分)　鐵精　䕡茹(各一/兩)
　　䲭頭(一/枚)
　右十三味爲末蜜丸如梧子湯酒下二丸
　日三服
又方
　　地黄(三十/斤)　天門冬(十/斤)
　右二味擣取汁作煎服之瘥
又方莨菪子三升擣篩酒一斗漬半日絞去
滓湯中煎令可丸先食服如小豆二丸加至
如梧子二丸以知爲度額上手中從文理中
赤起是知也無此候更服病日發者三日愈
間日發者十日愈五日發者二十日愈半歲
發者一月愈
治癲癇痸瘲方
　　鈆丹(一/斤)　飛鴟頭(二/枚)
　右二味爲末蜜丸先食服三丸日三劇者
　夜一稍加之
天門冬酒通治五臟六腑大風洞泄虛弱五
勞七傷癥結滯氣冷熱諸風癲癇惡疾耳聾
頭風四肢拘攣猥退歷節萬病久服延年輕
身齒落更生髮白更黑方
　　天門冬與百部相似天門冬味甘兩頭
　　方百部細長而味苦令人利擣絞取汁
　　二斗清麴二升麴發以糯米二斗準家
　　醖法造酒春夏極冷下飯秋冬温如人
　　肌酘之酒熟取清服一盞常令酒氣相
　　接勿至醉吐慎生冷酢滑雞猪魚蒜特
　　慎鯉魚亦忌油膩此是一斗汁法餘一
　　石二石亦準此以爲大率服藥十日覺
　　身體隱疹大癢二十日更大癢三十日
　　乃漸止此皆是風氣出去故也四十日
　　即覺身心朗然大快似有所得五十日
　　更覺大快當風坐卧覺風不著人身中
　　諸風悉盡用米法先净淘米曝炕令乾
　　臨欲用時更别取天門冬汁漬米乾漉
　　炊之餘汁拌飯甚宜密封取天門冬汁
　　法净洗天門冬去心皮乾漉去水切去
　　壓取汁三四遍令滓乾如草乃止此酒
　　初熟味酸仍作臭泔腥氣但依式服之
　　久停則香美餘酒皆不及也封四七日
　　佳凡八月九月即少少合至十月多合
　　擬到來年五月三十日以來相續服之
　　春三月亦得合入四月不得合服酒時
　　若得散服得力更倍速散方如左
散方天門冬去心皮曝乾擣作末以上件酒
服方寸七日三加至三七久服長生凡酒亦
得服
灸法
大人癲小兒驚癇灸背第二椎及下窮骨兩
處以繩度中折繩端一處是脊骨上也凡三
處畢復斷繩作三折令各等而參合如ム字
以一角注中央灸下二角俠脊兩邊便灸之
凡五處也故畫圖注以丹注所灸五處各百
壯削竹皮爲度勝繩也
卒癲灸陰莖上宛宛中三壯得小便通即瘥
(千金翼云當/尿孔上是穴)　又灸陰莖頭三壯　又灸足
大趾上聚毛中七壯　又灸囊下縫二七壯
又灸兩乳頭三壯　又灸督脉三十壯三報
穴在直鼻中上入髮際　又灸天窗百會各
漸灸三百壯炷惟小作　又灸耳上髮際各
五十壯
論曰黄帝問曰有病怒狂者此病安生岐伯
對曰生於陽曰陽何以使人狂曰陽氣因暴
折如難决故善怒病名曰陽厥問曰何以知
之對曰陽明常動太陽少陽不動不動而動
大疾此其候也曰治之奈何曰衰其食即已
夫食入於陰長氣於陽故奪之食即已使之
服以生鐵落爲後飯夫生鐵落者下氣疾
論曰凡發狂則欲走或自高賢稱神聖皆須
備諸火灸乃得永瘥耳若或悲泣呻吟者此
爲邪非狂自依邪方治之邪入於陽則爲狂
邪入於陰則爲血痺邪入於陽傳即爲癲痙
邪入於陰傳則爲痛瘖陽入於陰病静陰入
於陽病怒
鼉甲湯治邪氣夢寐寤時涕泣不欲聞人聲
體中酸削乍寒乍熱腰脊强痛腹中拘急不
欲飲食或因疾病之後勞動疲極或觸犯忌
諱衆諸不節婦人産生之後月經不利時下
青赤白肌體不生肉虚羸瘦小便不利或頭
身發熱旋復觧散或一度交接彌日困極皆
主之方
　　鼉甲(七/枚)　甘草　白薇(一作/白芷)
　　貝母　黄芩(各二/兩)　麻黄
　　芍藥　白术(各二/兩半)　防風(三/兩)
　　凝水石　桂心茯苓
　　知母(各四/兩)　石膏(六/兩)
　右十四味㕮咀以水二斗煮取四升温服
　一升日三夜一
九物牛黄圓治男子沾鬼魅欲死所見驚怖
欲走時有休止皆邪氣所爲不能自絶方
　　牛黄(土精一/云火精)荆實(人/精)　曾青(蒼龍/精)
　　玉屑(白虎/精)　空青(天/精)　雄黄(地/精)
　　玄參玄(武/精)　龍骨(水/精)　赤石脂(朱/精)
　右九味名曰九精上通九天下通九地各
　一兩治下篩蜜和丸如小豆先食服一丸
　日三稍加以知爲度(千金翼云凡邪病當/服五邪湯九精丸瘥)
十黄散治五臟六腑血氣少亡魂失魄五臟
覺不安忽忽喜悲心中善恐怖如有鬼物此
皆發於大驚及當風從高墮下落水所致悉
主之方
　　雄黄　人參(各五/分)　黄芩
　　大黄　黄蘖　黄耆
　　細辛　桂心(各三/分)　黄連
　　黄昏　蒲黄　麻黄(各一/分)
　　黄環　澤瀉山　茱萸(各二/分)
　右十五味治下篩未食温酒服方寸七日
　三不知加至二七羸劣者更加人參五分
　合十分一方有生黄二分(崔氏有蜀椒五/分乾薑四分)
别離散治男女風邪男夢見女女夢見男悲
愁憂恚怒喜無常或半年數月一發動方
　　桂心　茵芋　天雄
　　菖蒲　細辛　茜根
　　附子　乾薑(各一/兩)　白术
　　桑上寄生(各三/兩)
　右十味治下篩酒服方寸七日三凡修合
　勿令婦人雞犬及病者家人知見令邪氣
　不去禁之爲驗
四物鳶頭散治鬼魅方
　　東海鳶頭(即由/跋根)　黄牙石(一名/金牙)
　　莨菪子　防葵(各一/分)
　右四味治下篩酒服方寸七欲令病人見
　鬼加防葵一分欲令知鬼主者復增一分
　立有驗防葵莨菪并令人迷惑恍惚如狂
　不可多服
五邪湯治邪氣啼泣或歌或哭方
　　禹餘糧　防風　桂心
　　芍藥　遠志　獨活
　　甘草　白术　人參
　　石膏　牡蠣　秦芁(各二/兩)
　　防己　菖蒲　茯神
　　雄黄(深師作/黄丹)蛇蛻皮(各一/兩)
　右十七味㕮咀以水二斗煮取四升分四
　服亦可如煮散法服之
茯神湯治五邪氣入人體中見鬼妄語有所
見聞心悸跳動恍惚不定方
　　茯神　人參　菖蒲
　　茯苓(各三/兩)赤小豆(四十/枚)
　右五味㕮咀以水一斗煮取二升半分三
　服
人參湯治風邪鬼氣徃來發作有時或無時
節方
　　人參　防風　烏頭
　　乾薑　澤瀉　栝蔞根(翼作/桔梗)
　　狗脊　遠志　附子
　　黄芩　獨活(各五/分)　秦芁
　　牡蠣　五味子　山茱萸
　　前胡　細辛　石膏
　　芎藭　蜀椒　牛膝
　　甘草　石南　桑根白皮
　　桂心　麻黄　竹皮
　　白术　橘皮(各十/八銖)　鬼箭(千金翼/作澤蘭)
　　茯苓(各十/二銖)大棗(十六/枚)
　右三十二味㕮咀以水六升酒六升合煮
　取四升分五服日三夜二
虎晴湯主狂邪發無常被髮大叫唤欲殺人
不避水火方
　　虎晴　露蜂房　鴟頭(各一/具)
　　楓上寄生(五/分)石長生(十/分)茯苓
　　桂心　防風(各三/兩)獨活
　　甘草　人參　天雄(各一/兩)
　右十二味㕮咀以水一斗二升煮取三升
　分四服日三夜一
又方
　　防葵人參貫衆(各五/兩)
　　防風桂心(各三/兩)
　右五味㕮咀以水一斗煮取三升分四服
　稍服亦可
又方苦參五斤蜜和丸如酸棗大單服十丸
治卒發狂方
　　令患人著地仰卧以冷水終日淋其面
　　良
治百邪鬼魅方
　　服頭垢小豆大
治魅方
　　以水服鹿角末方寸七日三
又方水服獺肝末日三
治狐狸諸色精魅作種種惡怪令人恐怖狂
癲風邪方
　　雄黄(六/斤)　油(一斗/二升)
　右二味破雄黄如棋子大鐺中以盆合頭
　作竈微火煎九日九夜不得少時火絶亦
　不得火冷須火熱微微不絶神驗
治風邪方
　　商陸根三十斤去皮細切以水八斗東
　　向竈煎减半去滓更煎令可丸如梧子
　　大服一丸合時勿令人見莨菪方及大
　　豆紫湯皆可服汗出佳(莨菪方出此篇/前紫湯見别卷)
又方燒蝦蟆末水服方寸七日三
又方燒人屎灰酒服慎生冷酢滑猪雞魚蒜
等
又方以水服伏龍肝方寸七日三
治諸横邪癲狂針灸圖訣
論曰凡諸百邪之病源起多途其有種種形
相示表癲邪之端而見其病或有默默而不
聲或復多言而謾說或歌或哭或吟或笑或
眠坐溝渠啖食糞穢或裸形露體或晝夜遊
走或嗔駡無度或是蜚蠱精靈手亂目急如
斯種類癲狂之人今針灸與方藥并主治之
凡占風之家亦以風爲鬼斷
扁鵲曰百邪所病者針有十三穴也凡針之
體先從鬼宫起次針鬼信便至鬼壘又至鬼
心未必須併針止五六穴即可知矣若是邪
蠱之精便自言說論其由來往驗有實立得
精靈未必須盡其命求去與之男從左起針
女從右起針若數處不言便徧穴針也依訣
而行針灸等處并備主之仍須依掌訣捻目
治之萬不失一黄帝掌訣别是術家祕要縛
鬼禁劫五嶽四瀆山精鬼魅并悉禁之有目
在人兩手中十指節間第一針人中名鬼宫
從左邊下針右邊出第二針手大指爪甲下
名鬼信入肉三分第三針足大趾爪甲下名
鬼壘入肉二分第四針掌後横文名鬼心入
半寸(即太淵/穴也)第五針外踝下白肉際足太陽
名鬼路火針七鋥鋥三下(即申脉/穴也)第六針大
椎上入髮際一寸名鬼枕火針七鋥鋥三下
第七針耳前髮際宛宛中耳垂下五分名鬼
牀火針七鋥鋥三下第八針承漿名鬼市從
左出右第九針手横紋上三寸兩筋間名鬼
路(即勞宫/穴也)第十針直鼻上入髮際一寸名鬼
堂火針七鋥鋥三下(即上星/穴也)第十一針陰下
縫灸三壯女人即玉門頭名鬼藏第十二針
尺澤横文外頭接白肉際名鬼臣火針七鋥
鋥三下(此即曲/池穴也)第十三針舌頭一寸當舌中
下縫刺貫出舌上名鬼封仍以一板横口吻
安針頭令舌不得動已前若是手足皆相對
針兩穴若是孤穴即單針之
邪鬼妄語灸懸命十四壯穴在口脣裏中央
絃絃者是也(一名/鬼禄)又用剛刀决斷絃絃者乃
佳
邪病卧瞑瞑不自知風府主之(一名/鬼穴)
邪病大唤駡詈走灸十指端去爪一分(一名/鬼城)
邪病大唤駡走遠三里主之(一名/鬼邪)
邪病鬼癲四肢重顖上主之(一名/鬼門)
邪病四肢重痛諸雜候尺澤主之(尺中動脉/一名鬼受)
邪病語不止及諸雜候人中主之(一名鬼/客廳)凡
人中惡先押鼻下是也
倉公法狂癇不識人癲病眩亂灸百會九壯
狂走掣瘲灸玉枕上三寸一法頂後一寸灸
百壯狂走癲疾灸頂後二寸十二壯
狂邪鬼語灸天窗九壯　狂走癲疾灸大幽
百壯狂言恍惚灸天樞百壯　狂走癲癇
灸季肋端三十壯　狂癇哭泣灸手逆注三
十壯穴在左右手腕後六寸　狂走驚癇灸
河口五十壯穴在腕後陷中動脉是(此與陽/明同也)
狂癲風癇吐舌灸胃管百壯不針狂邪發
無常被髮大唤欲殺人不避水火及狂言妄
語灸間使三十壯穴在腕後五寸臂上兩骨
間(亦灸驚/恐歌哭)　狂走喜怒悲泣灸臣覺(一作/巨攪)隨
年壯穴在背上甲内側反手所不及者骨芒
穴上捻之痛者是也　狂邪鬼語灸伏兔百
壯(前作天/窗九壯)悲泣鬼語灸天府五十壯　悲
泣邪語鬼忙歌哭灸慈門五十壯狂邪驚
癇病灸承命三十壯穴在内踝後上行三寸
動脉上(亦灸驚/狂走也)狂癲風驚厥逆心煩灸巨
陽五十壯　狂癲鬼語灸足太陽四十壯狂
走驚恍惚灸足陽明三十壯　狂癲癇易疾
灸足少陽隨年　壯狂走癲厥如死人灸足
大趾三毛中九壯(翼云灸/大敦)狂走易駡灸八
會隨年壯穴在陽明下五　分狂癲驚走風
恍惚嗔喜駡笑歌哭鬼語悉灸腦户風池手
陽明太陽太陰足陽明陽蹻少陽太陰陰蹻
足跟皆隨年壯驚怖心忪少力灸大横五
十壯狂瘋駡詈撾斫人名爲熱陽風灸口
兩吻邊燕口處赤白際各一壯　又灸陰囊
縫三十壯令人立以筆正注當下已卧核卵
上灸之勿令近前中卵核恐害陽氣也狂走
刺人或欲自死駡詈不息稱神鬼語灸口吻
頭赤白際一壯　又灸兩肘内屈中五壯
又灸背脾中間三壯報灸之倉公法神效
鬼魅灸入髮一寸百壯　又灸間使手心各
五十壯狐魅合手大指縛指灸合間三七
壯當狐鳴即瘥　卒狂言鬼語以甑帶急合
縛兩手大指便灸左右脅下對屈肋頭兩處
火俱起各七壯須臾鬼自道姓名乞去徐徐
問之乃解其手　卒中邪魅恍惚振噤灸鼻
下人中及兩手足大指爪甲本令艾丸半在
爪上半在肉上各七壯不止十四壯炷如雀
屎大　風邪灸間使隨年壯　又灸承漿七
壯　又灸心輸七壯又灸三里七壯卒
狂鬼語針其足大拇趾爪甲下入少許即止



孫真人備急千金要方卷之四十四











孫真人備急千金要方卷之四十五箴五
　　　　(宋朝奉郎守太常少卿充/祕閣校理林億等校正)
　小腸腑方
　　　風虛驚悸第六(方)
遠志湯補心治心氣虛驚悸喜忘不進食方
　　遠志　乾薑　白术
　　桂心　黄耆　紫石(各三/兩)
　　防風　當歸　人參
　　茯苓　甘草　芎藭
　　茯神　羌活(各二/兩)　麥門冬
　　半夏(各四/兩)　大棗(十二/枚)　五味子(二/合)
　右十八味㕮咀以水一斗三升煮取三升
　半分五服日三夜一
又方治中風心氣不足驚悸言語謬誤恍惚
憒憒心煩悶耳鳴方
　　遠志　黄耆　茯苓
　　甘草　芍藥　當歸
　　桂心(一方/無)　麥門冬　人參(各二/兩)
　　獨活(四/兩)　生薑(五/兩)　附子(一/兩)
　右十二味㕮咀以水一斗二升煮取四升
　每服八合人羸服五合日三夜一
茯神湯治風經五臟大虛驚悸安神定志方
　　茯神　防風(各三/兩)　人參
　　遠志　甘草　龍骨
　　桂心　獨活(各二/兩)　白术(一/兩)
　　細辛　乾薑(各六/兩)　酸棗(一/升)
　右十二味㕮咀以水九升煮取三升分三
　服
又方治風虚滿頸項强心氣不定不能食方
　　茯神(四/兩)　麥門冬(四/兩)　人參
　　羌活　遠志　當歸
　　甘草　紫石　五味子(各二/兩)
　　半夏　防風　黄耆(各三/兩)
　　生薑(五/兩)　酸棗(三/升)
　右十四味㕮咀以水一斗三升煮酸棗取
　一斗去棗内餘藥煎取三升半一服七合
　日三夜二
補心湯治心氣不足其病苦驚悸汗出心中
煩悶短氣喜怒悲憂悉不自知常苦咽喉痛
口脣黑嘔吐血舌本强不通水漿方
　　紫石英　茯苓　人參
　　遠志　當歸　茯神(深師/作桂)
　　甘草　紫菀(各二/兩)　麥門冬(一/升)
　　赤小豆(三/合)　大棗(三十/枚)
　右十一味㕮咀以水一斗二升煮取三升
　分三服
又方治心氣不足多汗心煩喜獨語多夢不
自覺咽喉痛時吐血舌本强水漿不通方
　　紫石英(研)　茯苓　人參
　　桂心(各二/兩)　麥門冬(三/兩)　紫菀
　　甘草(各一/兩)　大棗(七/枚)　赤小豆(二十/四枚)
　右九味㕮咀以水八升煮取二升半分三
　服春夏服佳
又方治奄奄忽忽朝瘥暮劇驚悸心中憧憧
胸滿不下食陰陽氣衰脾胃不磨不欲聞人
聲定志下氣方
　　人參　茯苓　遠志
　　甘草　枳實　當歸
　　龍齒　桔梗(各三/兩)　半夏
　　桂心(各五/兩)　黄耆(四/兩)　生薑(六/兩)
　　茯神(二/兩)　大棗(二十/枚)
　右十四味㕮咀以水一斗二升先煮粳米
　五合令熟去滓次内藥煮取四升一服八
　合日三夜二
又方治心氣不足心痛驚恐方
　　遠志　蒲黄(一方用/菖蒲)人參
　　茯苓(各四/兩)
　右四味㕮咀以水一斗煮取三升半分三
　服
又方治心氣不足腹背相引痛不能俯仰方
(或作傷/心湯)
　　茯神　黄芩　遠志
　　乾地黄(各三/兩)麥門冬　石膏(各四/兩)
　　半夏　附子　桂心
　　生薑(各二/兩)　甘草　阿膠
　　糖(各一/兩)　大棗(三十/枚)
　右十四味十二味㕮咀以水一斗煮取三
　升去滓内糖及膠更煎取二升二合分三
　服(此方與前卷心虛實篇/大補心湯相重分兩别)
小定心湯治虛羸心氣驚弱多魘方
　　茯苓(四/兩)　桂心(三/兩)　甘草
　　芍藥　乾薑　遠志
　　人參(各二/兩)大棗(十五/枚)
　右八味㕮咀以水八升煮取三升分四服
　日三夜一
大定心湯治心氣虚悸恍惚多忘或夢寤驚
魘志少不足方
　　人參　茯苓　茯神
　　遠志　赤石脂　龍骨
　　乾薑　當歸　甘草
　　白术　芍藥　桂心
　　紫菀　防風(各二/兩)　大棗(二十/枚)
　右十五味㕮咀以水一斗二升煮取三升
　半分五服日三夜二
治驚勞失志方
　　甘草　桂心(各二/兩)　龍骨
　　防風　麥門冬　牡蠣
　　遠志(各一/兩)　茯神(五/兩)　大棗(二十/枚)
　右九味㕮咀以水八升煮取二升分二服
　相去如人行五里久再進
荆瀝湯治心虚驚悸不定羸瘦病方
　　荆瀝(二/升)　茯神　白鮮皮(各三/兩)
　　人參(二/兩)　白銀(十兩以水一/斗煮取三升)
　右五味三味㕮咀以荆瀝銀汁中煮取一
　升四合分三服相去如人行十里久進一
　服
又方荆瀝二升緩火煎取一升六合分温每
服四合日三夜一
鎮心湯治風虚勞冷心氣不足喜忘恐怖神
志不定方
　　防風　當歸　大黄
　　麥門冬(各五分此味/又亦云五兩)　澤瀉
　　大豆卷　白歛(各四分此味/一云三兩)
　　菖蒲　人參　桔梗
　　桂心　遠志　薯蕷
　　石膏(各三/分)　紫菀　乾薑
　　茯苓(各二分一/云各三兩)　白术
　　甘草(各十/分)　粳米(五/合)　大棗(五/兩)
　　附子　茯神(各二/兩)　秦芁(六/分)
　右二十四味㕮咀以水一斗二升先煮粳
　米令熟去滓内藥煮取四升分服八合日
　三夜一(千金翼不用粳米蜜丸梧子/大酒服十丸加至二十丸)
大鎮心散治心虚驚悸夢寤恐畏方
　　紫石英　茯苓　防風
　　人參　甘草　澤瀉(各八/分)
　　黄耆　秦芁　白术
　　薯蕷　白歛(各六/分)　麥門冬
　　當歸(各五/分)　桔梗　大豆卷
　　栢子仁　桂心　遠志
　　大黄　石膏(各四/分)　蜀椒
　　芍藥　乾薑　細辛(各三/分)
　右二十四味治下篩酒服二方寸七日三
　一方無紫石茯苓澤瀉乾薑有大棗四分
　蜜丸如梧子酒下十五丸
又方治風虚心氣驚弱恍惚失常忽嗔恚悲
志意不樂方
　　紫石英　白石英　乾地黄(一本/無)
　　朱砂龍齒　人參
　　細辛　天雄　附子
　　遠志　乾薑　茯苓
　　白术　桂心　防風(各二/兩)
　右十五味治下篩酒服兩方寸七日三
小鎮心散治心氣不足虛悸恐畏悲思恍惚
心神不定惕惕然驚者方
　　人參　遠志　白术
　　附子　乾地黄　赤小豆
　　桂心　黄耆　細辛
　　乾薑　龍齒　防風
　　菖蒲(各二/兩)　茯苓(四/兩)
　右十四味治下篩酒服二方寸七日三
鎮心圓治男子婦人虛損夢寤驚悸或失精
神婦人赤白注漏或月水不利風邪鬼注寒
熱徃來腹中積聚憂恚結氣諸病方
　　紫石英　茯苓　菖蒲
　　蓯蓉　遠志　麥門冬
　　大黄　當歸　細辛
　　卷栢　大豆卷　乾薑(各五/分)
　　防風　人參　澤瀉
　　秦芁　丹參(各六/分)　石膏
　　芍藥　栢子仁(各三/分)烏頭
　　桂心　桔梗　甘草
　　薯蕷(各十/分　)白歛　鐵精
　　銀屑　前胡　牛黄(各二/分)
　　乾地黄(十二/分)白术　半夏(各八/分)
　　䗪蟲(十二/枚)　大棗(五十/枚)
　右三十五味爲末蜜棗和擣五千杵丸如
　梧子大酒服五丸日三加至二十丸一本
　無大豆卷大棗
大鎮心圓所治與前方大同凡是心病悉皆
主之方
　　乾地黄(六/分)　牛黄(五分一/用牛膝)羗活
　　桂心　麥門冬　秦芁
　　芎藭　人參　遠志
　　紫石英　丹砂　阿膠
　　甘草　大黄　銀屑
　　白斂　當歸　乾薑
　　防風(各八/分)　杏仁　蜀椒(各三/分)
　　澤瀉　黄耆　茯苓
　　大豆卷　薯蕷　茯神
　　前胡　鐵精　栢子仁(各五/分)
　　大棗(四十/枚)　桑螵蛸(十一/枚)
　右三十二味爲末白蜜棗和丸酒服七丸
　日三加至二十丸
小鎮心圓治心氣少弱驚虛振悸胷中逆氣
魘夢參錯謬忘恍惚方
　　紫石英　朱砂　茯神
　　銀屑　雄黄　菖蒲
　　人參　桔梗　乾薑
　　遠志　甘草　當歸
　　桂心(各二/分)　防風　細辛
　　鐵精　防己(各一/兩)
　右十七味爲末蜜丸如大豆狀飲服十丸
　日三加至二十丸一方用茯苓二分爲十
　八味
定志小圓治心氣不定五臟不足甚者憂愁
悲傷不樂忽忽喜忘朝瘥暮劇暮瘥朝發狂
眩者方
　　菖蒲　遠志(各二/兩)　茯苓
　　人參(各三/兩)
　右四味爲末蜜丸如梧子大飲服七丸日
　三加茯神爲茯神丸散服之亦佳
紫石酒治久風虚冷心氣不足或時驚怖方
　　紫石英(一/斤)　鍾乳　防風
　　遠志　桂心(各四/兩)　麻黄
　　茯苓　白术　甘草(各三/兩)
　右九味㕮咀以酒三斗春月漬五日每服
　四合日三亦可至醉常令有酒氣
　　　好忘第七(方)
枕中方
　　龜甲　龍骨　遠志
　　菖蒲
　右四味等分治下篩酒服方寸七日三常
　服令人大聦(千金方云/食後水服)
治多忘令人不忘方
　　菖蒲(二/分)　茯苓　茯神
　　人參(各五/分)　遠志(七/分)
　右五味治下篩酒服方寸七日三夜一五
　日後知神良
又方
　　蓯蓉　續斷(各一/分)　遠志
　　菖蒲　茯苓(各三/分)
　右五味治下篩酒服方寸七日三至老不
　忘
開心散治好忘方
　　遠志　人參(各一/分)　菖蒲(一/兩)
　　茯苓(二/兩)
　右四味治下篩飲服方寸七日三
菖蒲益智圓治喜忘恍惚破積聚止痛安神
定志聦明耳目方
　　菖蒲　遠志　人參
　　桔梗　牛膝(各五/分)　附子(五/分)
　　茯苓(七/分)　桂心(三/分)
　右八味爲末蜜丸如梧子一服七丸加至
　二十丸日二夜一禁如藥法
養命開心益智方
　　乾地黄　人參　茯苓(各二/兩)
　　蓯蓉　菟絲子　遠志(各三/兩)
　　蛇床子(二/分)
　右七味治下篩服方寸七日二忌兔肉餘
　無忌
八味散方
　　天門冬(六/分)　桂心　茯苓(各一/兩)
　　乾地黄(四/分)　五味子　菖蒲
　　遠志　石韋(各三/分)
　右八味治下篩後食或酒或水服方寸七
　三十日力倍六十日氣力强志意足
治健忘方
　　天門冬　遠志　茯苓
　　乾地黄
　右四味各等分爲末蜜丸如梧子大酒服
　二十丸日三加至三十丸常服勿絶
治好忘久服聦明益智方
　　龍骨　虎骨　遠志(各等/分)
　右三味治下篩食後服方寸七日二
又方七月七日取菖蒲酒服三方寸七飲不
至醉
又方常以甲子日取石上菖蒲一寸九節者
陰乾百日治合下篩服方寸七日三耳目聦
明不忘(出衢州石/橋寺南山)
又方七月七日麻勃一升人參二兩爲末蒸
令氣遍臨夜卧服一刀圭盡知四方之事
又方戊子日取東邊桃枝二七枚縛著卧牀
中枕之不忘
又方常以五月五日取東向桃枝日未出時
作三寸木人著衣帶中令人不忘
又方丁酉日自徃市買遠志裏著衣中角頭
還末服之不復忘
治人心昏塞多忘喜誤方
　　七月七日取蜘蛛網著衣領中勿令人
　　知不忘




孫真人備急千金要方卷之四十五





孫眞人備急千金要方卷之四十六箴六
　　　　(宋朝奉郎守太常少卿充/祕閣校理林億等校正)
　脾臟方
　　　脾臟脉論第一
論曰脾主意脾臟者意之舍意者存憶之志
也爲諫議大夫并四臟之所受心有所憶謂
之意意之所存謂之志因志而存變謂之思
因思而遠慕謂之慮因慮而處物謂之智意
者脾之藏也口唇者脾之官脾氣通於口口
和則能别五穀味矣故云口爲戊舌脣爲己
循環中宫上出頤頰次候於脣下迴脾中榮
華於舌外主肉内主味脾重二斤三兩扁廣
三寸長五寸有散膏半斤主裹血温五臟神
名俾俾主臟營(一作/意)秩禄號爲意臟隨節應
會故曰脾臟營營舍意在氣爲噫在液爲涎
脾氣虛則四肢不用五臟不安實則腹脹涇
溲不利脾氣虚則夢食飲不足得其時則夢
築垣蓋屋脾氣盛則夢歌樂體重手足不舉
厥氣客於脾則夢丘陵大澤壞屋風雨凡脾
臟象土與胃合爲腑其經足太陰與陽明爲
表裏其脉緩相於夏王於季夏脾者土也敦
而福敦者厚也萬物衆色不同故名曰得福
者廣萬物懸根住莖其葉在巔蜎蜚蠕動蚑
蠷喘息皆蒙土恩德則爲緩恩則爲遲故令
太陰緩而遲尺寸不同酸鹹苦辛大妙而生
互行其時而以各行皆不群行盡可常服土
寒則温土熱則凉土有一子名之曰金懷挾
抱之不離其身金乃畏火恐熱來熏遂棄其
母逃於水中水爲金子而藏火神閉門塞户
内外不通此謂冬時土失其子其氣衰微水
爲洋溢浸漬其地走擊皮膚面目浮腫歸於
四肢愚醫見水直徃下之虛脾空胃水遂居
之肺爲喘浮肝反畏肺故下沉没下有荆棘
恐傷其身避在一邊以爲水流心衰則伏肝
微則沈故令脉伏而沉上醫遠(一作/來)占因轉
孔穴利其溲便遂通水道甘液下流停其陰
陽喘息則微汗出正流肝著其根心氣因起
陽行四肢肺氣亭亭喘息則安腎爲安聲其
味爲鹹倚坐母敗污臭如腥土得其子即成
爲山金得其母名曰丘矣
四時之序逆順之變異也然脾脉獨何主脾
脉者土也孤藏以灌四傍者也其善者不可
得見惡者可見惡者何如其來如水之流者
此謂太過病在外如鳥之喙者此謂不及病
在中太過則令人四肢沉重不舉不及則令
人九竅壅塞不通名曰重强
脾脉來而和柔相離如雞踐地曰平長夏以
胃爲本脾脉來實而盈數如鷄舉足曰脾病
脾脉來堅銳如雞之喙(雞作/烏)如鳥之距如屋
之漏如水之流曰脾死
眞脾脉至弱而乍踈乍散(一作/數)色黄青不澤
毛折乃死
長夏胃微濡弱曰平弱多胃少曰脾病但代
無胃曰死濡弱有石曰冬病石甚曰今病
脾臟營營舍意愁憂不解則傷意意傷則悶
亂四肢不舉毛悴色夭死于春
足太陰氣絶則脉不營其口唇口脣者肌肉
之本也脉弗營則肌肉濡肌肉濡則人中滿
人中滿則脣反脣反者肉先死甲篤乙死木
勝土也
脾死臟浮之大緩(一作/堅)按之中如覆杯絜絜
狀如摇者死六月季夏建未也坤未之間土
之位脾王之時其脉大阿阿而緩曰平反得
浮大而洪者是心之乘脾母之歸子爲虛邪
雖病易治反得微濇而短者是肺之乘脾子
之乘母爲實邪雖病自愈反得弦而長者是
肝之乘脾木之尅土爲賊邪大逆十死不治
反得沈濡而滑者是腎之乘脾水之陵土爲
微邪雖病即瘥
右手關上陰絶者無脾脉也苦少氣下利腹
滿身重四肢不欲動善嘔刺足陽明治陽
右手關上陰實者脾實也若腸中伏伏如堅
狀大便難刺足太陰治陰
脾脉長長而弱來踈去穊(一作/數)再至曰平三
至曰離經病四至脫精五至死六至命盡足
太陰脉也
脾脉急甚爲瘈瘲微急爲膈中滿食飲入而
還出後沃沫緩甚爲痿厥微緩爲風痿四肢
不用心慧然若無疾大甚爲擊仆微大爲脾
疝氣裹大膿血在腸胃之外小甚爲寒熱微
小爲消癉滑甚爲㿗癃微滑爲蟲毒蚘腸鳴
熱濇甚爲腸癲微濇爲内潰多下膿血
脾脉搏堅而長其色黄當病少氣其耎而散
色不澤者當病足骭腫若水狀
黄脉之至也大而虚有積氣在腹中有厥氣
名曰厥疝女子同法得之疾使四肢汗出當
風
扁鵲曰脾有病則色萎黄實則舌本强直虛
則多癖善吞注利其實若陽氣壯則夢飲食
之類
脾在聲爲歌在變動爲噫在志爲思思傷脾
精氣并於脾則飢音在長夏病變於音者取
之經恐懼而不解則傷精精傷則骨痠痿厥
精時自下則病精是故五臟主臟精者也不
可傷傷則守失而陰虛虛則無氣無氣則死
病先發於脾閉塞不通身痛體重一日之胃
而腹脹二日之腎少腹腰脊痛脛痠三日之
傍胱背膂筋痛小便閉十日不已死冬人定
夏晏食
病在脾日昳慧平旦甚日中持下晡靜(素問/作日)
(出甚王冰云日/中持者繆也)假令脾病東行若食雉兔肉
及諸木果實得之不者當以春時發得病以
甲乙日也
凡脾病之狀必身重善飢足痿不收(素問作/善肌肉)
(痿足不收甲乙作苦/飢肌肉痿足不收)行善瘈脚下痛虚則腹
滿腸鳴飱泄食不化取其經足太陰陽明少
陰血者
脾脉沉之而濡浮之而虛苦腹脹煩滿胃中
有熱不嗜食食而不化大便難四肢苦痺時
不仁得之房内月使不來來而頻併
脾病其色黄飲食不消腹苦脹滿體重節痛
大便不利其脉微緩而長此爲可治宜服平
胃丸瀉脾丸茱萸丸附子湯春當刺隱白冬
刺陰陵泉皆瀉之夏刺大都季夏刺公孫秋
刺商丘皆補之又當灸章門五十壯背第十
一椎百壯
邪在脾胃肌肉痛陽氣有餘陰氣不足則熱
中善飢陽氣不足陰氣有餘則寒中腸鳴腹
痛陰陽俱有餘若俱不足則有寒有熱皆調
其三里
有所擊仆若醉飽入房汗出當風則傷脾脾
傷則中氣陰陽離别陽不從陰故以三分候
死生
脾中風者翕翕發熱形如醉人腹中煩重皮
肉瞤瞤而短氣也脾中寒
脾水者其人腹大四肢苦重津液不生但苦
少氣小便難脾脹者善噦四肢急(一作/實)體重
不能衣(一作/收)
趺陽脉浮而澀浮則胃氣强澀則小便數浮
澀相搏大便則堅其脾爲約脾約者其人大
便堅小便利而反不渴
脾氣弱病利下白腸垢大便堅不能更衣汗
出不止名曰脾氣弱或五液注下青黄赤白
黑
寸口脉弦而滑弦則爲痛滑則爲實痛即爲
急實即爲踊痛踊相搏即胷脇搶急
趺陽脉浮而澀浮即胃氣微澀即脾氣衰微
衰相搏即呼吸不得此爲脾家失度
寸口脉雙緊即爲入其氣不出無表有裏心
下痞堅
趺陽脉微而濇微即無胃氣澀則傷脾寒在
於膈而反下之寒積不消胃微脾傷穀氣不
行食已自噫寒在胷膈上虛下實穀氣不通
爲閉塞之病
寸口脉緩而遲緩則爲陽其氣長遲則爲陰
榮氣促(一云/不足)榮衛俱和剛柔相得三焦相承
其氣必强
趺陽脉滑而緊滑即胃氣實緊即脾氣傷得
食而不消者此脾不治也能食而腹不滿此
爲胃氣有餘腹滿而不能食心下如飢此爲
胃氣不行心氣虚也得食而滿者此爲脾家
不治病人鼻下平者胃病也微赤者病發癰
微黑者有熱青者有寒白者不治脣黑者胃
先病微燥而渴者可治不渴者不可治臍反
出者此爲脾先落(一云/先終)
凡人病脉已解而反暮微煩者人見病者差
安而强與穀脾胃氣尚弱不能消穀故令微
煩損穀則愈
診得脾積脉浮大而長飢則减飽則見䐜起
與穀爭减心下累累如桃李起見於外腹滿
嘔泄腸鳴四肢重足脛腫厥不能卧是主肌
肉損色黄也
脾之積名曰痞氣在胃管覆大如盤久久不
愈病四肢不收黄癉食飲不爲肌膚以冬壬
癸日得之肝病傳脾脾當傳腎腎適以冬王
王者不受邪脾復欲還肝肝不肯受因留結
爲積故知痞氣以冬得之
脾病其色黄體青失溲直視脣反張爪甲青
飲食吐逆體重節痛四肢不舉其脉當浮大
而緩今反弦急其色當黄而反青者此是木
之尅上爲大逆十死不治
官音人者主脾聲也脾聲歌其音鼓其志愁
其經足太陰厥逆陽明則榮衛不通陰陽翻
作陽氣内擊陰氣外傷傷則寒寒則虚虚則
舉體消瘦語音沈澀如破鼓之聲舌强不轉
而好咽唾口噤脣黑四肢不舉身重如山便
利無度甚者不可治依源麻黄湯主之(方在/别卷)
中又言聲憂懼舌本卷縮此是木尅土陽擊
陰陰氣伏陽氣起起則實實則熱熱則悶亂
體重不能轉側語聲拖聲氣深不轉而心急
此爲邪熱傷脾甚則不可治若唇雖萎黄語
音若轉可治
脾病爲瘧者令人寒腹中痛熱則腸中鳴鳴
已汗出恒山丸主之(方在别/卷中)若其人本來少
於瞋怒而忽反常瞋喜無度正言而鼻笑不
答於人此脾病聲之候也不盈旬月禍必至
矣陰陽之疾經絡之源究尋其病取其所理
然後行治萬無遺一也
黄爲脾脾合肉黄如䱇腹者吉脾主口脣脣
是脾之餘其人土形相比於上宫黄色大頭
圓面美肩背大腹好股胻小手足多肉上下
相稱行安地舉足心平好利人不喜權勢喜
附人耐秋冬不耐春夏春夏感而生病主足
太陰敦敦然脾應月月有虧盈脾小大隨人
脣大小上脣厚下唇薄無腭齗脣缺破此人
脾不正揭聳脣者則脾高高則實實則熱熱
則季脅痛滿脣垂而大不堅者則脾下下則
虛虛則危危則寒寒則身重不能行步脣堅
者則脾堅堅則臟安安則不病唇上下好者
則脾端正端正則脾胃和利人無病脣偏舉
者則脾偏痛好脹凡人分部中陷起者必有
病生胃陽明爲脾之部而藏氣通於内外部
亦隨而應之沈濁爲内浮清爲外若表病外
入所部則起起則前瀉陽後補陰若裏病内
出所部則陷陷則前治陰後治陽陽則實熱
陰則虛寒寒主外熱主内凡人死生休否則
藏神前變形於外人脾前病脣則焦枯無潤
若脾前死脣則乾青白漸縮急齒噤不開若
天中等分墓色應之必死不治看色厚薄决
判賒促賒則不盈四百日内促則旬朔之間
脾病少愈而卒死何以知之曰青黑如拇指
黶點見顔頰上此必卒死脾絶十二日死何
以知之口冷足腫腹熱臚脹泄利不覺其出
時(一日五/日死)面青目黄者五日死病人著牀心
痛氣短脾竭内傷百日復愈欲起傍徨因坐
於地其亡倚床能治此者可謂神良又面黄
目赤不死黄如枳實死吉凶之色在於分部
霏霏而見黑黄入脣必病不出其年(其穴在/鼻上當)
(兩眼是其/分部位也)若年上不應三年之内禍必應也
季夏土脾脉色黄主足太陰脉也其脉本在
中封前上四寸之中應在背輸與舌本中封
在内踝前一寸大筋裏宛宛中脉本從中封
上四寸是也其脉根於隱白隱白在足大指
端内側是也
其筋起於足大指之端内側上結於内踝其
直者上結於膝内輔骨上循陰股結於髀聚
於陰器上腹結於臍循腹裏結於脇散於胷
中其内者著於脊
其脉起於足大指之端循指内側白肉際過
核骨後上内踝前廉上腨内循胻骨後交出
厥陰之前上循膝股内前廉入腹屬脾絡胃
上膈俠咽連舌本散舌下其支者復從胃别
上膈注心中合足陽明爲表裏陽眀之本在
厲兌足趺上大指間上三寸骨解中也同會
於手太陰
其足太陰之别名曰公孫去本節後一寸别
走陽眀其别者入絡腸胃主脾生病實則胃
熱熱則腹中切痛痛則陽病陽脉反大於寸
口三倍病則舌强筋轉卵縮牽陰股引髀痛
腹脹身重食飲不下煩心心下急注脾脾病
虚則胃寒寒則腹中鼓脹脹則陰病陰脉反
小於寸口一倍病則泄水不能卧而煩强立
股膝内痛苦筋折紐之紐之者脉時綴綴動
也發動甚者死不治
四季之月各餘十八日此爲四季之餘日主
脾胃黄肉隨病也(一作内/陽病)其源從太陰陽明
相格節氣相移三焦寒濕不調四時關格而
起則臟腑傷痾隨時受癘陽氣外泄陰氣内
伏其病相反若腑虚則陰邪所加頭重頸直
皮肉强痺若臟實則陽疫所傷藴而結核起
於喉頸之側布毒熱於皮膚分肉之中上散
入髮際下貫顳顬隱隱而熱不相斷離故曰
黄肉隨病也
扁鵲曰灸肝脾二輸主治丹毒四時隨病當
依源補瀉虛實之疴皮肉隨熱則須鐮破薄
貼方呪促治疾無逃矣


孫眞人備急千金要方卷之四十六

孫眞人備急千金要方卷之四十七箴七
　　　　(宋朝奉郎守太常少卿充/祕閣校理林億等校正)
　脾臟方
　　　脾虛實第二(論脉/方灸法)
脾實熱
右手關上脉陰實者足太陰經也病苦足寒
脛熱腹脹滿煩擾不得卧名曰脾實熱也
瀉熱湯治舌本强直或夢歌樂而體重不能
行方
　　前胡　茯苓　龍膽
　　細辛　硭硝(各三/兩)　杏仁(四/兩)
　　玄參　大青(各二/兩)　苦竹葉(切一/升)
　右九味㕮咀以水九升煑取三升分三服
　食後服
治脾熱面黄目赤季脇痛滿方
　　半夏　母薑(各八/兩)　枳實
　　栀子　茯苓　芒消(各三/兩)
　　細辛(五/兩)　白术　杏仁(各四/兩)
　　生地黄　淡竹葉(各切/一升)
　右十一味㕮咀以水九升煑取三升去滓
　下芒硝分三服
治脾横方
　　若赤黑發如爪大煎羊脂摩之
又方末赤小豆和雞子白傅之
四肢寒熱腰疼不得俯仰身黄腹滿食嘔舌
根直灸第十一椎上及左右各一寸五分三
處各七壯
脾胃俱實
右手關上脉陰陽俱實者足太陰與陽明經
俱實也病苦脾脹腹堅搶脅下痛胃氣不轉
大便難時反泄利腹中痛上衝肺肝動五臟
立喘鳴多驚身熱汗不出喉痺精少名曰脾
胃俱實也
瀉熱方
　　大黄　麻黄　黄芩(各四/兩)
　　杏仁　赤茯苓　甘草
　　橘皮　硭硝　澤瀉(各三/兩)
　右九味㕮咀以水九升煑取三升絞去滓
　内大黄煑兩沸去滓下芒消分三服
大黄瀉熱湯治脾脉厥逆大腹中熱切痛舌
强腹脹身重食不下心注脾急痛方
　　大黄(細切水一升/半别漬一宿)　甘草(各三/两)
　　澤瀉　茯苓　黄芩
　　細辛　硭硝(各二/兩)　橘皮(二/兩)
　右八味㕮咀以水七升煑取三升三合去
　滓下大黄更煎兩沸去滓下芒消分三服
治脾熱脇痛熱滿不歇目赤不止口唇乾裂
方
　　石膏(一斤/碎)　生地黄(汁　)赤蜜(各一/升)
　　淡竹葉(切五/升)
　右四味先以水一斗二升煑竹葉取七升
　去滓澄清煑石膏取一升五合去滓下地
　黄汁兩沸次下蜜煎取三升細細服之
治脾熱偏一邊痛胷滿脇偏脹方
　　茯苓　橘皮　澤瀉(各三/兩)
　　芍藥　白术(各四/兩)　人參
　　桂心(各二/兩)　石膏(八/兩)　半夏(六/兩)
　　生薑(切一/升)　桑根白皮(各一/升)
　右十一味㕮咀以水一斗二升煑取三升
　去滓分三服若須利下加硭硝二兩佳
脾虚冷
右手關上脉陰虛者足太陰經也病苦泄注
腹滿氣逆霍亂嘔吐黄癉心煩不得卧腸鳴
名曰脾虛冷也
治虛脹脇痛肩息有時發作悉補之方
　　五加根皮　丹參　橘皮(各一/斤)
　　地骨皮　乾薑　白术(各八/兩)
　　猪椒根皮(二/斤)乾地黄　芎藭
　　附子(各五/兩)　桂心　桔梗(各四/兩)
　　大棗(五十/枚)　甘草(三/兩)
　右十四味㕮咀以酒四斗漬五七日服七
　八合加至一升日再服
檳榔散治脾寒飲食不消勞倦氣脹噫滿憂
恚不樂方
　　檳榔(八枚皮/子并用)人參　茯苓
　　陳麴　厚朴　麥糵
　　吴茱萸白术(各二/兩)
　右八味治下篩食後酒服二方寸七日再
　一方用橘皮一兩半
温脾圓治久病虛羸脾氣弱食不消喜噫方
　　黄蘖　大麥糵　吴茱萸
　　桂心　乾薑　細辛
　　附子　當歸　大黄
　　麴　黄連(各一/兩)
　右十一味爲末蜜丸如梧子每服十五丸
　空腹酒服日三
麻豆散主脾氣弱不下食餌此以當食方
　大豆黄(二/升)大麻子(三升熬/令香)
　右二味治下篩飲和服一合日四五任情
　多少
脾胃俱虛
右手關上脉陰陽俱虛者足太陰與陽明經
俱虚也病苦胃中如空狀少氣不足以息四
逆寒泄注不已名曰脾胃俱虛也
治腹脹善噫食則欲嘔泄澼溏下口乾四肢
重好怒不欲聞人聲忘誤喉痺補之方
　　黄連(一/兩)　禹餘粮(二/兩)　白术
　　乾薑(各三/兩)　大麻子(五/兩)　桑白皮(八/兩)
　　大棗(二十/枚)
　右七味㕮咀以水一斗二升煑取三升分
　四服
治脾胃俱虚苦飢寒痛方
　　人參　當歸　桂心
　　茯苓　桔梗　芎藭(各三/兩)
　　厚朴　甘草　橘皮
　　吴茱萸(各二/兩)白术(五/兩)　麥糵(一/升)
　右十二味㕮咀以水一斗二升煑取三升
　分三服
白术散治脾胃俱虛冷方
　　白术　厚朴　人參
　　吴茱萸　茯苓　麥糵
　　麴芎藭(各三/兩)
　右八味篩酒服方寸七食後服日三一方
　加大腹橘皮
平胃圓凡身重不得食食無味心下虛滿時
時欲下喜卧者皆針胃管太倉服建中湯及
服此方(建中湯方/見别卷)
　　杏仁(五十/枚)　丹參(三/兩)　苦參
　　葶藶　玄參(各二/兩)　芎藭
　　桂心(各一/兩)
　右七味爲末蜜丸如梧子酒服五丸日三
　以知爲度
又方治丈夫小兒食實不消胃氣不調或温
壯熱結大小便不利者有病冷者服露宿丸
熱藥後當進此丸調胃方
　　大黄(二/兩)　小草　甘草
　　芍藥　芎藭　葶藶(各一/兩)
　　杏仁(五十/枚)
　右七味爲末蜜丸飲服如梧子五丸日三
　一歲小兒二丸漸加之(千金翼有菖蒲當/歸乾薑茯苓麥門)
　(冬細辛爲十/三味無杏仁)
論曰凡病宿食在上管當吐之脉數而滑者
實也有宿食不消下之愈胃中有澼食冷物
即痛不能食有熱物即欲食大腹有宿食寒
慄發熱如瘧狀宿食在小腹者當暮發熱明
旦復止寸脉緊即頭痛風寒或腹中宿食不
化寸口脉緊者如轉索左右無常脾胃中有
宿食不消寸口脉浮而大按之反澀尺中微
而澀故知宿食
大麴糵丸主消穀斷下温和又寒冷者長服
不患霍亂方
　　大麥糵　麴(各一/升)　附子
　　乾薑　當歸　人參(各三/兩)
　　赤石脂(一/兩)　桔梗　女萎(各二/兩)
　　吴茱萸　皂莢(各五/兩)　蜀椒(二兩/半)
　　烏梅(五十/枚)
　右十三味爲末蜜酢中半漬梅一宿蒸三
　斗米下去核擣如泥和藥蜜和擣三千杵
　服十丸日三下甚者加龍骨阿膠艾各三
　兩
消食斷下圓寒冷者常服之方
　　麴　　大麥糵(各一/升)吴茱萸(四/兩)
　右三味爲末蜜和服十五丸如梧子大日
　三
乾薑散治不能食心意冥然忘食方
　　乾薑　法麴　蜀椒
　　豉　　　大麥糵(各一/升)
　右五味合治下篩食後服三方寸七日三
　以能食爲度
消食圓治數年不能食方
　　小麥糵　麴(各一/升)　乾薑
　　烏梅(各四/兩)
　右四味爲末蜜和服十五丸日再加至四
　十丸寒在胷中及反胃翻心者皆瘥
麴糵散主消穀能食除腸中水氣臚脹方
　　法麴　麥糵　杏仁(各五/兩)
　右三味治下篩食後酒服一合日三
　　脾勞第三(論方)
論曰凡脾勞病者補肺氣以益之肺旺則感
於脾是以聖人春夏養陽氣秋冬養陰氣以
順其根本矣肝心爲陽脾肺腎爲陰逆其根
則伐其本陰陽四時者萬物之終始也
半夏湯治脾勞實四肢不用五臟乖反脹滿
肩息氣急不安承氣泄實熱方
　　半夏　宿薑(各八/兩)　茯苓
　　白术　杏仁(各三/兩)　大棗(二十/枚)
　　竹葉(切一/升)　橘皮　芍藥(各四/兩)
　右九味㕮咀以水一斗煑取三升分四服
消食膏酒治脾虚寒勞損氣脹噫滿食不下
通噫方
　　猪膏(三/升)　宿薑(汁五/升)　吴茱萸(一/升)
　　白术(一/斤)
　右四味擣茱萸白术等二味細細下篩
　散内薑汁膏中煎取六升温清酒一升
　方寸七日再
　　　肉極第四(論方)
論曰凡肉極者主脾也脾應肉肉與脾合若
脾病則肉變色又曰至陰遇病爲肌痺肌痹
不已復感於邪内舍於脾體癢淫淫如鼠走
其人身上津液脫腠理開汗大泄鼻端色黄
是其相也凡風氣藏於皮膚肉色則敗以季
夏戊己日傷於風爲脾風脾風之狀多汗陰
動傷寒寒則虚虚則體重怠惰四肢不欲舉
不嗜飲食食則咳咳則右脅下痛陰陰引肩
背不可以動轉名曰厲風裏虚外實若陽動
傷熱熱則實實則人身上如鼠走唇口壞皮
膚色變身體津液脫腠理開汗大泄名曰惡
風而須决其綱紀知其終始陰陽動靜肉之
虚實實則瀉之虚則補之能治其病者風始
入肉皮毛肌膚筋脉之間即須决之若入六
腑五臟則半死矣
扁鵲曰肉絶不治五日死何以知之皮膚不
通外不得泄凡肉應足太陰太陰氣絶則脉
不營其肌肉唇反者氣盡則肉先死使良醫
妙藥終不治也
治肉熱極肌痺淫淫如鼠走身上津液脫腠
理開汗大泄爲痺風風氣藏於皮膚肉色敗
鼻見黄色麻黄止汗通肉
解風痺湯方
　　麻黄　防己(一作/防風)　枳實
　　細辛　白术(各三/兩)　生薑
　　附子(各四/兩)　甘草　桂心(各二/兩)
　　石膏(八/兩)
　右十味㕮咀以水九升煑麻黄去沫下諸
　藥煑取三升分三服
續命湯治肉極虚熱肌痺淫淫如鼠走身上
津液開泄或痺不仁四肢急痛方
　　麻黄　生薑(各三/兩)　當歸
　　石膏(各二/兩)　芎藭　桂心
　　甘草　黄芩　防風
　　芍藥(各/兩)杏仁(四十/枚)
　右十一味㕮咀以水九升先煑麻黄除沫
　下諸藥煑取三升去滓分四服日再
越婢湯治肉極熱則身體津液脫腠理開汗
大泄厲風氣下焦脚弱方見别卷
石南散治肉熱極則體上如鼠走或如風痺
脣口壞皮膚色變主諸風大病方
　　石南(三十/銖)　薯蕷　芍藥(一本作/甘草)
　　天雄　桃花(一作/桃仁)甘菊花(各一/兩)
　　黄耆(十八/銖)山茱萸(一兩十/八銖)
　　眞珠(十八/銖)　石膏(二/兩)　升麻
　　萎蕤(各一/兩半)
　右十二味治下篩酒下方寸七日再食後
　服
大黄耆酒治肉極虚寒爲痹風陰動傷寒體
重怠惰四肢不欲舉關節疼痛不嗜飲食虚
極所致方
　　黄耆　桂心　巴戟天
　　石斛　澤瀉　茯苓
　　栢子仁　乾薑　蜀椒(各三/兩)
　　防風　獨活　人參(各三/兩)
　　天雄　芍藥　附子
　　烏頭　茵芋　栝蔞根
　　山茱萸　半夏　細辛
　　白术　黄芩(各一/兩)
　右二十三味㕮咀絹袋貯以清酒三斗漬
　之秋冬七日春夏三日初服三合漸漸加
　微痺爲度日再
治肉極虚寒卒中風口噤不能言四肢緩縱
偏攣急痛注五臟恍惚喜怒無常手脚不隨
方
　　獨活　茵芋　黄芩(各三/兩)
　　甘草　防風　芍藥
　　芎藭　麻黄　葛根(各二/兩)
　　人參(一/兩)烏頭(三/枚)
　右十一味㕮咀以水一斗竹瀝四升合煑
　取四升分四服日三夜一


孫眞人備急千金要方卷之四十七
孫眞人備急千金要方卷之四十八箴八
　　　(宋朝奉郎守太常少卿充/祕閣校理林億等校正)
　脾臟方
　　肉虛實第五(論方)
論曰夫肉虚者坐不安席身危變動肉實者
坐安不動喘氣肉虚實之應主於脾若其腑
臟有病從肉生熱則應臟寒則應腑
五加酒治肉虚坐不安席好動主脾病寒氣
所傷方
　　五加皮　枸杞皮(各二/升)乾地黄
　　丹參(各八/兩　)石膏(一方作/石床)杜仲(各一/斤)
　　乾薑(四/兩)　附子(三/兩)
　右八味㕮咀以清酒二斗漬三宿一服七
　合日再
半夏湯治肉實坐安席不能動作喘氣主脾
病熱氣所加關格除喘方
　　半夏　宿薑(各八/兩)　杏仁(五/兩)
　　細辛　橘皮(各四/兩)　麻黄(一/兩)
　　石膏(七/兩)　射干(二/兩)
右八味㕮咀以水九升煑取三升分三服
　須利下加芒硝三兩
　　　閉澁第六論方灸法
論曰有人因時疾瘥後得閉塞不通遂致夭
命大不可輕之所以備述雖非死病凡人不
明藥餌者拱手待斃深可痛哉單複諸方以
虞倉卒耳凡大便不通皆用滑膩之物及冷
水并通也凡候面黄者即知大便難
麻子仁圓趺陽脉浮而澁浮則胃氣强澁則
小便數浮澁相搏大便則堅其脾爲約脾約
者其人大便堅小便利而不渴也
　　麻子仁二升　枳實　芍藥各八兩
　　杏仁一升　大黄　厚朴各一斤
　右六味爲末蜜丸如梧子飲服五丸日三
　漸加至十丸肘後外臺無杏仁
治關格大便不通方
　　硭硝　烏梅　桑白皮(各五/兩)
　　芍藥　杏仁(各四/兩)　麻仁(三/兩)
　　大黄(八/兩)
　右七味㕮咀以水七升煑取三升分三服
　一本無烏梅加枳實乾地黄各二兩
治大便閉塞不通神方
　　猪羊膽無在以筒灌三合許令深入即
　　出矣出不盡須臾更灌一方加冬葵子
　　汁和之亦妙又椒豉湯五升和猪膏三
　　合灌之佳臨時易可得即用之又煎蜜
　　成煎如人指大深内穀道佳又無灰濃
　　酒半升鹽三錢七鍊成如上法
三黄湯治下焦熱結不得大便方
　　大黄(三/兩)　黄芩(二/兩)　栀子(二十/枚)
　　甘草(一/兩)
　右四味㕮咀以水五升煑取一升八合分
　三服若大閉加芒消二兩
五柔圓治閉澀及虛損不足飲食不生肌膚
三焦不調和榮衛利腑臟補三焦方
　　大黄(一升蒸三/斗米下)　前胡(二/兩)
　　半夏　蓰蓉　芍藥
　　茯苓　當歸　葶藶
　　細辛(各一/兩)
　右九味爲末蜜和合擣萬杵爲丸梧子大
　食後服十五丸後稍增之日再(崔氏云令/人喜飯消)
　(穀益氣有憂者加松實半兩菴䕡半兩服/之緩中不如音便服之又有黄芩一兩)
大五柔圓主臟氣不調大便難通和榮衛利
九竅消穀益氣方
　　大黄　芍藥　枳實
　　蓰蓉　葶藶　甘草
　　黄芩　牛膝(各二/兩)　桃仁(一百/枚)
　　杏仁(四十/枚)
　右十味爲末蜜和丸如梧子一服三丸日
　三加至二十丸酒下
濡臟湯主大便不通六七日腹中有燥屎寒
熱煩迫短氣汗出脹滿方
　　　生葛根　猪膏(各二/升)　大黄(一/兩)
　右三味㕮咀以水七升煑取五升去滓内
　膏煎取三升澄清强人頓服羸人再服亦
　治大小便不通
治大便不通方
　　大戟(一/斤)　大豆(五/升)　商陸
　　牛膝(各三/斤)
　右四味㕮咀以水五升煑取二升以大豆
　五升煎令汁盡至豆乾初服三枚以通爲
　度
又方蜜和胡鷰屎内大孔中即通
又方水四升蜜一升合煑熟冷灌下部中一
食頃即通
又方鹽半合蜜三合合煎如餳出之著冷水
中丸如檳榔形如指許大深内下部中立通
治大便難方
　　單用豉清醬清羊酪土瓜根汁灌之立
　　通
又方以醬清漬烏梅灌下部中
又方
　　桑根白皮榆根白皮(各一/把)
　右二味㕮咀以水三升煑取一升半分三
　服
又方桃皮三升水五升煑取一升頓服
又方水一升煑羊蹄根一把取半升頓服
又方常煑麻子取汁飲
又方常服蜜煎五合
又方猪脂和陳葵子末爲丸如梧子每服十
丸通即止
又方水服桃花方寸七無桃花白皮亦得
又方常服車前子及葉并良
又方擣葵根汁生服
又方
　　好膠(三/寸)　葱白(一/把)
　右二味以水四升煑取一升半頓服之即
　下
又方
　　葵子　牛酥(各一升猪/脂用亦得)
　右二味以水四升煑葵子取一升内酥煑
　一沸待冷分作二服
又方葵子汁和乳汁等分服之立出
又方
　　醬清(三/升)　麻油(二/升)　葱白(三/寸)
　右三味合煑令黑去滓待冷頓服之一方
　不用醬清
芒消圓治脹滿不通方
　　硭硝　芍藥(各一/兩半)杏仁
　　大黄(各二/兩)　黄芩(一兩/六銖)
　右五味爲末蜜丸如梧子飲服十五丸加
　至二十丸取通利爲度日三
又方
　　通草　朴消(各四/兩)　郁李仁
　　黄芩　瞿麥(各三/兩)　車前子(五合/一方)
　　六兩(一方/二升)
　右六味㕮咀以水八升煑取二升半分三
　服一方用絹袋盛煑頓服二升
又方獨頭蒜燒熟去皮綿裹内下部中氣立
通又削薑裹鹽導之及乾薑鹽杏仁搗丸導
之并佳
治脹滿閉不下方
　　吴茱萸(一/升)　乾薑　大黄
　　當歸　桂心　芍藥
　　甘草　芎藭(各二/兩)　人參
　　細辛(各一/兩)　桃白皮(一/把)　眞珠(半/兩)
　　雄黄(十八/銖)
　右十三味㕮咀以水一斗煑取三升去滓
　内雄黄眞珠末酒一升微火煑三沸服一
　升得下即止
走馬湯主一切卒中惡心痛腹脹大便不通
(方見心/腹痛篇)
巴豆圓主寒癖宿食久飲飽不消大閉不通
方
　　巴豆仁一升清酒五升煑三日三夕碎
　　大熟合酒微火煎令可丸如胡豆欲取
　　吐下者服二丸
練中圓主宿食不消大便難方(肘後名/承氣丸)
　　大黄(八/兩)　葶藶　杏仁
　　硭硝(各四/兩)
　右四味爲末蜜丸如梧子大食後服七丸
　日三後稍加
灸法
大便難灸第七椎兩傍各一寸七壯又灸
承筋二穴各三壯在腨中央陷内
大便不通灸俠玉泉相去各二寸名曰腸遺
隨年壯(一云二/寸半)又灸大敦四壯在足大指
聚毛中
大便閉塞氣結心堅滿灸石門百壯
後閉不通灸足大都隨年壯
治老人小兒大便失禁灸兩脚大指去甲一
寸三壯又灸大指歧間各三壯
治大小便不通方
　　葵子(末一/升)　青竹葉(一/把)
　右二味以水二升煑五沸頓服
又方
　　葵子(一/升)　榆皮切(一/升)
　右二味以水五升煑取二升分三服
又方葵子一升以水三升煑取一升去滓内
猪脂一升空心分二服
又方甑帶煑取汁和蒲黄方寸七日三服
又方猪脂一斤以水二升煑三沸飲汁立通
治大小便不利方
　　葵子(二/升)消石(二/兩)
　右二味以水五升煑取二升分二服
治小兒大小便不通方
　　擣白花胡葵子末煑汁服之
又方末雞屎白服一錢七
灸法
大小便不利欲作腹痛灸榮衛四穴百壯穴
在背脊四面各一寸
腹熱閉時大小便難腰痛連胷灸團岡百壯
穴在小腸輸下二寸横三間寸灸之
大小便不通灸臍下一寸三壯　又灸横文
百壯
大小便不利灸八窌(音/遼)百壯穴在腰目下三
寸俠脊相去四寸兩邊各四穴計八穴故名
八窌
小兒大小便不通灸口兩吻各一壯
小便不利大便數注灸屈骨端五十壯
小便不利大便注泄灸天樞百壯穴在俠臍
相去三寸魂魄之舍不可針大法在臍傍一
寸合臍相去可三寸也


孫眞人備急千金要方卷之四十八





孫眞人備急千金要方卷之四十九箴九
　　　　(宋朝奉郎守太常少卿充/祕閣校理林億等校正)
　　脾臟方
　　　熱痢第七(論脉證/方灸法)
論曰余立身以來三遭熱痢一經冷痢皆日
夜百餘行乃至移床就厠其困篤如此但率
意自治者尋手皆愈乃知此疾天下易治但
中性之徒率情驕倨良藥苦口不能克己早
餌朝遇暮過望其自瘥疾勢日增胃氣漸弱
心力俱微食飲與藥皆不能進既不時愈便
稱痢病難治斯皆自誤也學者須深達斯㫖
然此病隨宜服一物皆使得瘥惟須力意苦
己服食以瘥爲限則無不愈也又大須愼口
味重者後百日次者一月日所以常哀驕恣
者不能自愼興言於此以爲至慨矣古今痢
方千萬首不可具載此中但撮其效者七八
而已雖然弘之在人也何則陟釐丸烏梅丸
松皮散等暴痢服之何有不瘥其温脾湯健
脾丸(方出下/冷痢篇)久下得之焉能不愈大凡痢有
四種謂冷熱疳蠱冷則白熱則赤疳則赤白
相雜無復節度多睡眼澀蠱則純痢瘀血熱
則多益黄連去其乾薑冷則加以熱藥疳則
以藥吹灌下部蠱毒則以蠱法治之藥既主
對相當痢者復自勉勵服餌焉有不愈者也
凡服止痢藥初服皆劇愚人不解即止其藥
不服此特不可但使藥與病源的相主對雖
劇但服不過再三服漸漸自知惟非其主對
者本勿服也
凡痢病通忌生冷酢滑猪雞魚油乳酪酥乾
脯醬粉鹹所食諸食皆須大熟爛爲佳亦不
得傷飽此將息之大經也若將息失所聖人
不救也
下利脉滑而數有宿食當下之
下利脉遲而滑者實也利爲未止急下之
下利脉反滑當有所去下乃愈
下利不欲食者有宿食當下之
下利而腹痛滿爲寒實當下之
下利腹中堅者當下之
下利而讝語者腹内有燥屎宜下之
下利二部皆平(一作/浮)按其心下堅者急下之
下利已瘥至其年月日時復發者此爲下不
盡更下之愈風寒下者不可下下之後心下
堅痛脉遲(一作/浮)此爲寒但當温之脉沉緊下
之亦然脉大浮弦下之當已下利脉浮大此
爲虚以强下之故也設脉浮革者因爾腸鳴
當温之
下利脉遲緊爲痛未欲止當温之得冷者滿
而便腸垢
下利身軀疼痛急救裏諸温之屬可與理中
四逆附子湯熱藥輩
下利大孔痛者當温暖之
下利腹脹滿身體疼痛者先温其裏乃攻其
表
下利清穀不可攻其表汗出必脹滿
下利氣者當利其小便
下利脉反浮數尺中自濇其人必清膿血
下利脉數而渴者今自愈設不瘥必清膿血
有熱故也
下利脉沉弦者下重其脉大者爲未止脉微
弱數者爲欲自止雖發熱不死
下利脉沉而遲其人面少赤身有微熱
下利清穀必鬱冒汗出而解病人必微厥所
以然者面戴陽下虚故也
下利有微熱而渴脉弱者今自愈
下利脉數有微熱汗出今自愈設脉緊爲未
解
下利脉反弦發熱身汗者自愈
下利脉大浮弦下當已
下利舌黄燥而不渴胷中實下不止者死
下利後脉絶手足厥冷晬時脉還手足温者
生不還不温者死
下利手足厥冷無脉者灸之不温若脉不還
反微喘者死少陰負趺陽者爲順
凡六腑氣絶於外者手足寒上氣脚縮五臟
氣絶於内者下不自禁下甚者手足不仁也
細尋取之萬不失一下病體略例如此耳
素問曰春傷於風夏爲膿血凡下多滯下也
夏傷於風秋必洞泄秋多下水也患是冷也
夫積冷積熱及水穀實而下者以大黄湯下
之强人勿過兩劑皆消息五六日更進一劑
其補澁湯不效者三兩日可進一劑
陟釐圓治百病下痢及傷寒身熱頭痛目赤
四肢煩疼不解協熱下痢或醫已吐下之腹
内虛煩欲得冷飲飲不能消腹中急痛温食
則吐乍熱乍冷狀如温瘧或小便不利氣滿
嘔逆下痢不止方
　　水中陟𨤲(五/兩)紫石英(三/兩)厚朴(一/兩)
　　漢中木防己(六/兩)　隴西當歸(四/兩)
　　黄連(二/兩)　三歲醇苦酒(五/升)
　　上好豉(二/升)
　右八味皆取眞新者以苦酒二升漬防己
　極令潤出之留苦酒置以利刀切防己厚
　令一分使厚薄悉等以板瓦覆著炭火上
　以厚紙藉瓦上布成切防己著紙上訖從
　頭依次反周而復始令色槁燥復漬向餘
　苦酒中更出著瓦上熬之如此盡苦酒止
　勿令火猛徐徐熬令極燥各擣下篩畢都
　合擣千杵以餘三升苦酒漬豉一宿明旦
　以瓦盆盛之以一盆覆之蒸五升土下須
　土氣通流熟出之於盆中研豉以新布絞
　取濃汁如棗膏法以和藥擣三千杵頓爲
　丸皆如水中雞頭子大分著數囊中懸令
　陰乾取燥乃更盛著亟以蠟密封其際勿
　令見風塵此藥以三丸爲一劑平旦以井
　花水服一劑晝服一劑暮服一劑皆以水
　服之初服寧少食當餔食水飧欲服藥若
　食飲消腹中調和者日可一服若已瘥者
　二三日可一服消息以意若病重藥力未
　行者但益服之日可四五劑或時下不止
　者當復更增令腹中有藥力飲食消是其
　效也新服藥未安調當水飧助藥力心中
　了然然後可作羹臛但當冷食之耳若有
　時不喜冷食者正是藥力盡耳復益服藥
　至一宿許則復欲進冷也若欲不復藥者
　但稍温食藥力自盡矣服藥不必强多飲
　水也自隨體調耳久下虛服之如法禁熱
　食生魚猪肉蒜生菜酒縁酒發藥力令病
　者煩熱也又禁辛物及諸肥膩難消物皆
　勿食也若有風病加防風一兩人虚羸可
　加石斛一兩若宿有下痢腸胃損弱者可
　加太一餘粮二兩半取石中黄軟香者若
　婦人産後疾加石硫黄二兩小便黄赤不
　利加蒲黄一兩依方消息之無不得效也
　(胡洽云舊有五石赤石脂白石英鍾乳/礬石并禹餘粮各四兩常以二月合之)
下痢熱諸治不瘥方
　　烏梅(一/升)　黄連(一斤金/色者)
　右二味爲末蜜和服如梧子二十丸日三
　夜二神妙
治積久二三十年常下痢神方
　　赤松皮去上蒼皮切一斗爲散麫粥和
　　一升服之日三服瘥不過服一斗永瘥
　　三十年痢服之百日瘥
苦參橘皮圓治熱毒痢方
　　苦參　橘皮　獨活
　　阿膠　藍青　黄連
　　鬼臼(一作鬼/箭羽)黄蘖　甘草
　右九味等分爲末以蜜烊膠和併手丸之
　如梧子候乾飲服十丸日三後稍加卒下
　注痢者大良
治諸熱毒下黄汁赤如爛血滯如魚腦腹痛
壯熱方
　　黄蘖　黄芩　升麻
　　石榴皮(各六/分)艾葉(三/分)　白頭翁
　　寄生　當歸　牡蠣
　　犀角　甘草(各一/兩)　黄連(二/兩)
　右十二味㕮咀以水六升煑取三升分三
　服
龍骨圓治下血痢腹痛方
　　龍骨　龍膽　羚羊角
　　當歸　附子　乾薑
　　黄連(各三/十銖)　赤石脂　礬石(各一/兩半)
　　犀角　甘草　熟艾(各十/八銖)
　右十二味爲末蜜和丸如小豆先食服十
　五丸日三加至二十丸
又方
　　牛角䚡　當歸　龍骨
　　乾薑　熟艾(各三/兩)　附子
　　黄蘖　赤石脂　芎藭
　　阿膠　厚朴　甘草
　　橘皮　石榴皮　芍藥(各二/兩)
　　大棗(二十/枚)　黄連(五/合)　升麻(一兩/半)
　　蜀椒(一/兩)
　右十九味㕮咀以水一斗三升煑取四升
　去滓内牛角䚡末阿膠消以綿絞去滓分
　七服日四夜三(千金翼/無橘皮)
治血痢方
　　蒲黄(三/合)　乾地黄　桑耳
　　甘草　芒消　茯苓
　　人參　柏葉　阿膠
　　艾葉　生薑(各二/兩)　禹餘糧
　　黄連(各一/兩)　赤石脂(五/分)
　右十四味㕮咀以水一斗煑取四升分五
　服溫神效
治下雜血方
　　乾藍　犀角　地榆(各二/兩)
　　蜜(二/合)
　右四味㕮咀以水五升煑取一升半去滓
　下蜜煎取五合分三服此治熱毒蠱妙
治熱毒下黑血五内絞切痛日夜百行氣絶
欲死方
　　黄連(一/升)　龍骨　白术(各二/兩)
　　阿膠　乾薑　當歸
　　赤石脂(各三/兩)附子(一/兩)
　右八味㕮咀以水一斗煑取五升分五服
　余以正觀三年七月十二日忽得此熱毒
　痢至十五日命將欲絶處此方藥入口即
　定
治下血日夜七八十行方
　　黄連黄蘖(各半/兩)
　右二味㕮咀淳酢三升煑取一升半分再
　服
白頭翁湯治赤滯下血連月不瘥方
　　白頭翁　厚朴　阿膠
　　黄連　秦皮　附子
　　黄檗　茯苓　芍藥(各二/兩)
　　乾薑　當歸　赤石脂
　　甘草　龍骨(各三/兩)　大棗(三十/枚)
　　粳米(一/升)
　右十六味㕮咀以水一斗二升先煑米令
　熟出米内藥煑取三升分四服
治下赤連年方
　　　地榆　鼠尾草(各一/升)
　右二味㕮咀以水二升煑取一升分二服
　如不止取屋塵水漬去滓一升分二服(古/今)
　(録驗方云服屋/塵汁一小杯)
又方
　　秦皮(如無用槲/皮代之)　鼠尾草
　　薔薇根
　右三味等分㕮咀以水淹煎去滓銅器重
　釜煎成丸如梧子大服五六丸日三稍增
　瘥止亦可濃汁服半升
治大熱毒純血痢不可瘥者方
　　黄連六兩㕮咀以水七升煑取二升半
　　夜露著星月下旦起空腹頓服之卧將
　　息即止不瘥加黄芩二兩更作服之仍
　　不瘥者以疳痢法治之
治熱痢水穀方
　　黄連　阿膠(各二/兩)　黄蘖(一/兩)
　　烏梅(四十/枚)　栀子(三十/枚)
　右五味㕮咀以水五升煑取二升半分三
　服亦治𧏾神良
治下痢絞痛腸滑不可瘥方
　　黄連(六/兩)阿膠鼠尾草
　　當歸乾薑(各三/兩)
　右五味㕮咀若大冷白多以清酒一斗煑
　取三升分三服若熱及不痛者去乾薑當
　歸以水煑之
茯苓湯治困下空竭欲死滯下膿血日數十
行羸篤垂死老少并宜服方
　　茯苓　黄蘖　黄連
　　龍骨　人參　乾薑
　　黄芩　桂心　芍藥
　　當歸　栀子仁　甘草(各半/兩)
　　赤石脂(一/兩)大棗(十二/枚)
　右十四味㕮咀以水五升煑取二升分再
　服不瘥滿三劑此方主風虛冷痢最佳
治冷熱不調或水或膿或五色血者方
　　酢石榴五枚合殻子擣絞取二升汁服
　　五合瘥止
温脾湯治下久赤白連年不止及霍亂脾胃
冷實不消方
　　大黄(四/兩)人參甘草
　　乾薑(各二/兩)附子(一枚/大者)
　右五味㕮咀以水八升煑取二升半分三
　服臨熟下大黄與後温脾湯小異須大轉
　瀉者當用此方神效
黄連湯治赤白痢方
　　黄連　黄蘖　乾薑
　　石榴皮　阿膠(各三/兩)　當歸(二/兩)
　　甘草(一/兩)
　右七味㕮咀以水七升煑取三升分三服
女萎圓治熱病時氣下赤白痢遂成𧏾方(亦/多)
(雲實/丸)
　　女萎　藜蘆(各三/分)　烏頭
　　桂心(各四/分)　黄連　雲實(各二/分)
　　代赭(一/分)
　右七味爲末蜜丸如梧子大服二丸大下
　痢宿勿食清旦以冷水服之勿飲食至日
　中過後乃飲食若得藥力明旦更服如前
　亦可長服虚羸晝夜百行膿血亦瘥
聖湯治下赤白痢大孔蟲生悉皆瘥方
　　鼠尾草(二/兩)豉(一/升)栀子仁
　　生薑(各六/兩)桃皮(一/握)
　右五味㕮咀以水七升煑取二升半分三
　服一本單用桃皮以酒煑服之
治赤白滯下方
　　清酒(伍/合)成煎猪膏(三/合)
　右二味緩火煎十沸適寒温頓服之取瘥
　止
又方酒四升煑錢四十文取二升分三服
又方亂髮雞子大燒末水服不過三服
灸法
泄痢食不消不作肌膚灸脾輸隨年壯
泄注五痢便膿血重下腹痛灸小腸輸百壯
泄痢久下失氣勞冷灸下腰百壯三報穴在
八魁正中央脊骨上灸數多尤佳三宗骨是
忌針
泄痢不禁小腹絞痛灸丹田百壯三報穴在
臍下二寸針入五分
泄痢不嗜食雖食不消灸長谷五十壯三報
穴在俠臍相去五寸一名循際
泄痢赤白漏灸足太陰五十壯三報
久泄痢百治不瘥灸足陽明下一寸高骨上
陷中去大指歧三寸隨年壯
又屈竹量正當兩胯脊上點訖下量一寸點
兩傍各一寸復下量一寸當脊上合三處一
灸三十壯灸百壯以上下切痢皆斷亦治濕
𧏾冷脊上當胯點處不灸
又灸臍中稍稍二三百壯
又灸關元三百壯十日灸并治冷痢腹痛在
臍下三寸
赤白下灸窮骨以灸數多爲佳


孫眞人備急千金要方卷之四十九





孫眞人備急千金要方卷之五十箴十
　　　　(宋朝奉郎守太常少卿充/祕閣校理林億等校正)
　　脾臟方
　　　冷痢第八(論)
論曰舊治痢於貴勝用建脾丸多效今治積
久冷痢先以温脾湯下訖後以建脾丸補之
未有不效者貧家難以克辦亦無可將息也
温脾湯治積久冷熱赤白痢者方
　　大黄　桂心(各三/兩)　附子
　　乾薑　人參(各二/兩)
　右五味㕮明以水七升煑取二升半分三
　服(與前温脾/湯小異)
建脾圓治虚勞羸瘦身體重脾胃冷飲食不
消雷鳴腹脹泄痢不止方
　　鍾乳粉(三/兩)　赤石脂　好麴
　　大麥糵　當歸　黄連
　　人參　細辛　龍骨
　　乾薑　茯苓　石斛
　　桂心(各二/兩)　附子(一/兩)　蜀椒(六/兩)
　右十五味爲末白蜜丸如梧子酒服十丸
　日三加至三十丸弱者飲服此方通治男
　女(集驗無細/辛龍骨)
增損建脾圓治丈夫虛勞五臟六腑傷敗受
冷初作滯下久則變五色赤黑如爛腸極臭
穢者方
　　鍾乳粉　赤石脂(三/兩)　礜石(一用/礬石)
　　乾薑　蓯蓉　桂心
　　石斛　五味子　澤瀉
　　遠志　寄生　栢子仁
　　人參　白頭翁　天雄
　　當歸　石榴皮　牡蠣
　　龍骨　甘草(各二/兩)
　右二十味爲末蜜丸酒服二十丸日三加
　至四十丸此二方止痢神驗
駐車圓治大冷洞痢腸滑下赤白如魚腦日
夜無節度腹痛不可堪忍者方
　　黄連(六/兩)　乾薑(二/兩)當歸
　　阿膠(各三/兩)
　右四味爲末以大酢八合烊膠和之併手
　丸如大豆許候乾大人飲服三十丸小兒
　百日以還三丸期年者五丸餘以意加减
　日三服
大桃花湯治冷白滯痢腹痛方
　　赤石脂　乾薑　當歸
　　龍骨　牡蠣(各三/兩)　附子(二/兩)
　　白术(一/升)　甘草　芍藥(各一/兩)
　　人參(一兩/半)
　右十味㕮咀以水一斗二升煑术取九升
　内諸藥煑取三升分三服膿者加厚朴三
　兩嘔者加橘皮三兩
又方
　　龍骨(六/兩)　厚朴　當歸(各三/兩)
　　赤石脂(五/兩)
　右四味㕮咀以水七升煑取二升半分三
　服熱加白頭翁二兩半牡蠣三兩
桃花圓治下冷臍下攪痛方
　　乾薑　赤石脂(各十/兩)
　右二味蜜丸如豌豆服十丸日三服加至
　二十丸
倉米湯治小腹冷氣積聚結成冷痢日夜三
四十行方
　　倉粳米(半升净/淘乾漉)　薤白(一握去/青切細)
　　羊脂(一升/熬)　香豉(三升以水一斗/煎取五升澄清)
　右四味先以羊脂煎薤白令黄并米内豉
　汁中煎取四升旦空腹温服一升如行十
　里久更進一升得快利止若利不止更服
　如前利後進粳米豉粥若復作更服一劑
　永瘥
附子湯治暴下積日不住及久痢方
　　附子(一/枚)　石榴皮(一/具)　阿膠(二/兩)
　　龍骨　甘草　芍藥
　　乾薑　黄連(各一/兩)　黄苓(半/兩)
　　粳米(三/合)
　右十味㕮咀以水八升煑取三升分三服
治卒下痢湯方
　　黄連(五/兩)生薑(一/斤)
　右二味㕮咀以水五升煑取一升頓服未
　止更合服必效
治久冷痢下純白者由積卧冷處經久病不
遂令脾胃俱冷日夜五六十行大小腹痛發
忍凡白痢屬冷赤痢屬熱方
　　好麴末五升微熬令香温清醇酒令熱
　　和麴末一升空腹頓服之日三服若至
　　食時擣蒜一升令至熟下薑椒末調和
　　如常食之法惟須稠勿加鹽以水和麴
　　二升作𩝥餅極爛煑之乾漉熱内蒜齏
　　臼中相和一頓食之少與餘食至飢時
　　仍準前食麴末酒比至瘥來少食餘食
　　以此法治不過兩日無有不瘥
治久冷或痢不痢間但腰腹患苦冷方
　　上等新蜀椒三升用醋宿漬之以麴三
　　升和椒一升緊拌煑作粥空腹頓服之
　　加葱豉鹽任性調和不瘥更作以瘥爲
　　限不過三升椒即愈此方不但治冷大
　　治諸虚損冷極有所益久當自知耳
馬藺子圓治積冷痢下白膿方
　　馬藺子(一升/熟熬)附子(二/兩)乾薑
　　甘草(各二/兩半)神麴麥糵
　　阿膠(各五/兩)黄連(三/兩)蜀椒(五/合)
　右九味爲末蜜丸如梧子服二十丸日二
　以知爲度或作散酒調服方寸七亦佳
厚朴湯治三十年久痢不止方
　　厚朴　乾薑　阿膠(各二/兩)
　　黄連(五/兩)　艾葉　石榴皮(各三/兩)
　右六味㕮咀以水七升煑取二升分再服
四續圓治三十年注痢骨立痿黄腸滑不瘥
方(一名蠟/煎丸)
　　雲實(五合/熬香)　龍骨(三/兩)　附子
　　女萎(各二/兩)　白术(二兩/半)
　右五味爲末以蠟煎烊用丸藥如梧子大
　服五丸日三不過五六服瘥
椒艾圓治三十年下痢所食之物皆不消化
或青或黄四肢沉重起即眩倒骨肉消盡兩
足逆冷腹中熱苦筋轉起止須扶陰冷無子
方
　　蜀椒(三百/粒)　烏梅(二百/枚)　熟艾(一/升)
　　乾薑(三/兩)　赤石脂(二/兩)
　右五味椒薑艾下篩梅著一斗米下蒸令
　飯熟去核内薑椒末合擣三千杵蜜和丸
　如梧子服十丸日三服不瘥加至二十丸
　加黄連一升
下痢圓治數十年痢下氣消穀令人能食夏
月長將服之不霍亂方
　　大麥糵　法麴(各一/升)　烏梅(二升/半)
　　附子　乾薑　黄連
　　黄蘖　桂心(各三/兩)　蜀椒(半/兩)
　　吴茱萸(四/兩)
　右十味爲末蜜和丸如梧子食後服十丸
　日三加至二十丸三食三服亦可至四十
　丸
麴糵圓治數十年下痢不止消穀下氣補虚
羸方
　　大麥糵　好麴(各一/升)　附子
　　當歸　桂心(各二/兩)　吴茱萸(四/兩)
　　蜀椒(一/兩)　黄連　烏梅肉
　　乾薑(各四/兩)
　右十味爲末蜜丸如梧子食後服二十丸
　日三
烏梅圓治久痢諸藥不瘥數十年者消穀下
氣補虛方
　　烏梅肉　黄連　乾薑
　　吴茱萸(各四/兩)桂心(二/兩)　當歸(三/兩)
　　蜀椒(一兩/半)
　右七味爲末蜜丸如梧子食後服十丸日
　三
又方治冷痢久下方
　　烏梅(三百/枚)　乾薑　黄連(各十/兩)
　　當歸　蜀椒(各四/兩)　細辛
　　附子　桂心人參
　　黄蘖(各六兩一/方用麥糵)
　右十味爲末以苦酒漬烏梅一宿去核蒸
　五升米下别擣如泥盤中攪令相得蜜和
　擣二千杵丸如梧子食前服十丸日三服
　稍增至二十丸
七味散治痢下久不瘥神驗方
　　黄連(八/分)　龍骨　赤石脂
　　厚朴　烏梅肉(各二/分)甘草(一/分)
　　阿膠(三/分)
　右治下篩漿水服二方寸七日二小兒一
　錢七
猪肝圓治下痢腸滑飲食及服藥俱完出者
方
　　猪肝(一斤/熬乾)　黄連　烏梅肉
　　阿膠(各二/兩)　胡粉(七棊/子)
　右五味爲末蜜丸如梧子酒服二十丸日
　三亦可散服方寸七
羊脂煎大治諸久痢不瘥方
　　羊脂(一棊/子)　白蠟(兩棊/子)　黄連(末一/升)
　　酢(七合煎/取稠)　蜜(七合煎/取五合)　烏梅肉(二/兩)
　　亂髮(灰汁洗去垢/膩燒末一升)
　右七味合内銅器中湯上煎之攪可丸飲
　服如梧子大三十丸日三碁子大小如方
　寸七
又方
　　羊脂　阿膠　蠟(各二/兩)
　　黍米(二/升)
　右四味合煑作粥一服令盡即瘥
治大下後腹中空竭胷中虚滿不下食方
　　芍藥　甘草　半夏(各一/兩)
　　厚朴　當歸　桂心(各三/兩)
　　生薑(五/兩)
　右七味㕮咀以水八升煑取三升分三服
　服三劑最佳
治下痢心胸滿不快腹中雷鳴或嘔吐方
　　黄連(五/兩)　橘皮　甘草(各二/兩)
　　龍骨　生薑　半夏(各三/兩)
　　人參(一/兩)大棗(十五/枚)
　右八味㕮咀以水一斗先煑一大沸乃内
　藥煑取三升分四服并姙娠良
斷痢湯治心胸下伏水方
　　半夏(一/升)　生薑(五/兩)　茯苓
　　甘草　龍骨(各二/兩)　附子(一/兩)
　　人參　黄連(各三/兩)　大棗(十二/枚)
　右九味㕮咀以水八升煑取三升分三服
香蘇湯治下後煩氣暴上方
　　生蘇(一把冬用/蘇子三兩)香豉(五/兩)
　右二味以水五升煑取二升頓服之
瀉心湯治卒大下痢熱唇乾口燥嘔逆引飲
方
　　人參　甘草　黄芩
　　栝蔞根　橘皮(各一/兩)　黄連(二/兩)
　　半夏(三/兩)　乾薑(一兩/半)
　右八味㕮咀以水六升煑取二升分三服
　(胡洽云治老小利水穀不化腹中雷鳴心/下痞滿乾嘔不安無橘皮栝蔞若寒加附)
　(子一枚渴加栝蔞一兩嘔加橘皮一兩/痛加當歸一兩仲景用大棗十二枚)
治夏月暴冷忽壯熱泄痢引飲熱湯下斷變
通身浮腫成冷下結脉沉細小數方
　　澤瀉(一兩/半)　吴茱萸　茯苓
　　白术　當歸　桔梗
　　犀角　青木　香海藻
　　芍藥　大黄(各二/兩)
　右十一味㕮咀以水九升煑取三升分三
　服下後消息五六日許可與女麴散
女麴散治痢後虚腫水腫者服此藥小便利
得止腫亦消
　　女麴(一/升)　乾薑　細辛
　　椒目　附子　桂心(各一/兩)
　右六味治下篩酒服方寸匕不知加至二
　三七日三産後虛滿者大良
治卒暴冷下下部疼悶方
　　燒甎令熱大酢沃之三重布覆坐上即
　　瘥


孫眞人備急千金要方卷之五十















孫眞人備急千金要方卷之五十一規一
　　　　(宋朝奉郎守太常少卿充/祕閣校理林億等校正)
　脾臟方
　　　疳濕痢第九(論方)
論曰凡疳濕之病皆由暑月多食肥濃油膩
取冷眠睡之所得也禮云君子盛暑之月薄
滋味無食肥濃煑餅此時以不利人也養生
者宜深戒之不爾多患疳濕痢耳
凡所患處或著口齦咽喉下部疳與月蝕并
不痛令人不覺其治用五月五日蝦蟆角蒿
救月木寒食泔淀但得一事單用之燒作灰
和臘月猪脂傅之逐手便瘥極須愼口味耳
凡疳在愼鹽醬酢酥油棗等一切皆忌惟白
飯豉苜蓿苦苣蕪菁不在禁限
凡吹藥入下部没中指許深即止
治疳濕下黑醫不能治垂死者方
　　髑髏灰　熏黄　朱砂
　　青黛　石鹽　丁香
　　麝香　礬石　栀子
　　莨菪子　鐵衣　乾薑
　　故靴底灰　乾蝦蟆(五月/五日)細辛
　　土瓜根　芥子　蜀椒
　　葶藶　菖蒲(各等/分)
　右二十味治下篩以竹筒吹杏人大著大
　孔中所有患疳瘡上悉傅之其丁香麝香
　别研擣著藥中合之一方有寒食泔淀救
　月木楸葉爲二十三味若病大者用灌方
　如左
　　麝香　丁香　甘草
　　犀角(各三/分)
　右四味治下篩合和以鹽三合蜀椒三合
　豉二合以水二升煑取一升去滓内四味
　散合和分作二分灌大孔旦一灌酉一灌
　之凡久下一月不瘥成疳候大孔必寬者
　是以此主之
八物茜根湯凡下血者是蠱也以此主之(方/見)
(蠱篇/中)
治疳濕久下痢赤白百療不瘥者方
　兔頭骨　蛇頭　菥蓂子
　故緋(并/灰)　葶藶子　狸骨(一作/狐骨)
　　蜣螂　百草(五月五/日收者)倒掛草
　　青黛　晩蠶蛾　青礬
　　丁香　牀中桄木　蠍蟲屎
　　麝香　苦參　黄蘖
　　乾薑　角蒿　朱砂
　　印成鹽　救月木　桂心
　　鐵衣　硭硝　蝦蟆
　　黄礬　荏子(各等/分)
　右二十九味治下篩以筒子内下部吹著
　日一二度妙
治疳濕不能食身重心熱脚冷百節疼痛方
　　黄芩　芍藥　苦參
　　甘草　當歸　蜀椒
　　甘松(一作/泔淀)　青黛　熏黄
　　豉(各二/兩)　東引桃根　葱白(各一/握)
　　鹽(一合)　麝香(半/分)　猪膽(二枚)
　右十五味㕮咀以水一斗八升煑取四升
　分爲二分一度灌一分湯如人體然後著
　麝香猪膽一枚即灌灌了作葱豉粥食之
　後日更將一分如前灌之七日忌生冷毒
　物等但是油膩醬乳醋三十日忌之大佳
治疳蝕人諸處但是赤血痢久不瘥立著即
瘥祕方
　　乾蝦蟆(五月五日收者/一枚作灰末)　人屎灰(一作/髮灰)
　　金銀土堝(各五/兩)　麝香(一/分)
　　銀末(小豆/許)
　右五味治下篩傅瘡上即瘥三七日忌如
　前痢者吹下部
治疳痢不止方
　　苦參甘草熏黄(各二/兩)
　　豉(一升/半)葱白(五/莖)蜀椒(三十/粒)
　右六味以苦參等三物各擣下篩以水五
　升煑葱白豉椒取三升以三指撮苦參末
　等各一撮内汁中冷暖如人體先飲少許
　豉汁食一口飯乃側卧徐徐灌之訖多時
　卧不出爲佳大急乃出之於净地當有疳
　濕蟲如白馬尾狀頭黑是其效也其重者
　肛大難瘥當取桃枝綿裹頭用前件汁適
　寒温烙之須近脊一上三十度烙之乃瘥
　神驗
又方崔氏云晋代之地多三疳蝕人五藏通
見脊骨下膿血手足煩疼四肢無力夜卧煩
躁不安而失血色肩髀疼面及手足有浮氣
或下血乃死治之之方
　　雄黄　青葙(各二/兩)　苦參(三/兩)
　　礬石　雌黄　鐵衣
　　藜蘆(各一/兩)麝香(二分/别研)
　右八味治下篩以竹管内大孔中酸棗許
　吹内下部中日一不過三度小兒以大豆
　許此方極救死
又方
　　大麻子　胡麻(各一/升半)
　右二物并熬令黄以三升瓦瓶泥表上厚
　一寸待泥乾内大麻等令滿以四五枚葦
　管插口中密泥之掘地作竈倒立竈口底
　著瓦器承之密填竈孔中地平聚炭瓶四
　面著墼壘之日没放火燒至明旦開取適
　寒温灌疳濕者下部中一合尋覺咽中有
　藥氣者爲佳亦不得過多多則傷人隔日
　一灌重者再三灌之從旦灌至日夕極覺
　體中乏力勿怪也非但治疳濕凡百異同
　瘡疥癬并洗塗之
論曰几日月蝕時忌食飲腹中生𧏾蟲及房
室生子不具足必患月蝕瘡亦不得與兒乳
日月生後乃不忌令人口臭齒齗宣露常有
血出舌上生瘡者皆由犯此所致耳日月蝕
時須救不救出行逢暴雨其救月杖須收取
治𧏾之神藥預備患此者施之救療
治月蝕惡瘡息肉方
　　硫黄　䕡茹　斑猫(各等/分)
　右三味治下篩傅瘡上乾者以猪脂和傅
　之日三夜一
又方
　　地榆根　薔薇根　吴茱萸根
　右三味各三兩治下篩以鹽湯洗瘡傅之
　日三
　　小兒痢第十(方)
温中湯治小兒夏月積冷洗浴過度及乳母
亦將冷洗浴以冷乳飲兒兒壯熱忽值暴雨
凉加之兒下如水胃虛弱則面青肉冷眼陷
乾嘔者宜先與此調其胃氣下即止方
　　乾薑　厚朴(各一/分)　當歸
　　桂心　甘草(各三/分)　人參
　　茯苓　白术　桔梗(各二/分)
　右九味㕮咀以水二升煑取九合六十日
　至百日兒一服二合半餘皆隨兒大小
温中大黄湯治小兒暴冷水穀下或乳冷下
青結不消或冷實吐下乾嘔煩悶及冷滯赤
白下者良若已服諸利湯去實胃中虚冷下
如水乾嘔眼陷煩擾不宜利者可除大黄若
中乳乳母洗浴水氣未消飲兒遂爲霍亂者
但用大黄小兒諸霍亂宜利者便用大黄不
須利宜温和者除之方
　　大黄(六/分)　桂心　厚朴
　　甘草　乾薑(各一/分)　人參
　　茯苓　白术　當歸(各二/分)
　　桔梗(三/分)
　右十味以水二升半煑取八合凡兒三十
　日至六十日一服二合七十日至一百日
　一服二合半二百日已來一服三合
黄蘖湯治小兒夏月傷暴寒寒折大熱熱入
胃下赤白滯如魚腦壯熱頭痛身熱手足煩
此太陽之氣外傷寒使熱氣便入胃服此方
良若誤以利藥下之或以温脾湯下之則熱
劇以利藥下之便數去赤汁如爛肉者或下
之不瘥宜以澁熱藥斷之下既不止倍增壯
熱者服之即效或是温病熱盛復遇暴寒折
之熱入腹中下血如魚腦者服之良方
　　黄蘖　黄連　升麻
　　白頭翁(一作/白斂)當歸牡蠣
　　石榴　皮黄芩　寄生
　　甘草(各二/分)　犀角　艾葉(各一/分)
　右十二味㕮咀以水三升煑取一升二合
　百日兒至二百日一服三合二百餘日至
　期歲一服三合半
治中結腸圓斷冷滯下赤白青色如魚腦脫
肛出積日腹痛經時不斷者方
　　赤石脂(五/分)　吴茱萸(三/分)　乾薑
　　附子　當歸　厚朴
　　白术　木蘭皮　白頭翁
　　黄連　石榴皮　黄蘖(各二/分)
　右十二味爲末蜜丸如大豆二歲兒服五
　丸三歲已上服十丸十歲已上二十丸暴
　下者服少許便瘥積下者盡一劑更合
栀子圓治少小熱痢不止方
　　栀子(七/枚)　大棗(四枚/炙黑)　黄蘖(三/分)
　　黄連(五/分)礬石(四/分)
　右五味爲末蜜丸如小豆大服五丸日三
　夜二服不知稍加至十丸
藜蘆圓治少小泄清痢方
　　藜蘆(二/分)　黄連(二/分)　附子(一/分)
　右三味爲末蜜丸如麻子大以粥飲服二
　丸立驗
四物粱米湯治少小泄注方
　　粱米　稻米　黍米(各三/升)
　　蠟(如彈/丸大)
　右四味以水五升東向竈煑粱米三沸去
　滓復以汁煑稻米三沸去滓復以汁煑黍
　米三沸去滓以蠟内汁中和之蠟消取以
　飲之數試有驗
龍骨湯治少小壯熱渴引飲下痢方
　　龍骨　甘草　大黄
　　赤石脂　栝蔞根　石膏
　　寒水石　桂心(各二/兩)
　右八味治下篩以酒水各五合煑散二合
　二沸去滓量兒大小服之
大黄湯治少小下痢若熱不食傷飽不乳方
　　大黄　甘草　麥門冬(各一/兩)
　右三味㕮咀以水二升煑取一升二三歲
　兒分三四服
生金牛黄湯治小兒積下不止因發癇方
　　生金(三銖一方用六銖無生金用熟金/亦得法應作屑今方盡成器者)
　　牛黄(三/銖)　麻黄(贰/分)　黄連
　　乾薑　人參　甘草(各一/分)
　　細辛(半/分)
　右八味㕮咀以水一升六合煑取八合去
　滓臨服研牛黄以煑湯中嫌兒熱者用生
　薑代乾薑今世之生金但用成器金亦善
　二三兩皆得用之
澤漆茱萸湯治小兒夏月暴寒寒入胃則暴
下如水四肢被寒所折則壯熱經日不除經
月許日變通身虛滿腹痛其脉微細服此湯
一劑得數漸漸安神方
　　澤漆　青木香　海藻(各二/分)
　　吴茱　萸茯苓　白术
　　桔梗　芍藥　當歸(各三/分)
　　大黄(一/分)
　右十味㕮咀以水四升煑取一升半二百
　日至一歲兒一服二合半一歲已上至二
　歲一服四合
枳實散治少小久痢淋瀝水穀不調形羸不
堪大湯藥者宜此方
　　枳實二兩治下篩三歲已上飲服方寸
　　七若兒小以意斟酌日三服
治少小洞注下痢方
　　蒺藜子二升擣汁温服以瘥爲度
又方取木瓜汁飲之
又方酸石榴燒灰末服半錢七日三
又方炒倉米末飲服
又方狗頭骨燒灰水和服之
又方
　　羊骨灰　鹿骨灰
　右二味并水和服之隨得一事即用之
又方炒豉令焦水淋汁服之神驗冷則酒淋
服
又方五月五日百草末吹下部
治小兒赤白滯下方
　　薤白(一/把)　豉(一/升)
　右二味以水三升煑取二升分三服
又方
　　柏葉　麻子末(各一/升)
　右二味以水五升煑取三沸百日兒每服
　三合
又方擣石榴汁服之
又方牛角䚡灰水和服三方寸七佳
又方燒蜂房灰水和服之
又方
　　亂髮灰　鹿角灰
　右二味等分三歲兒以水和服三錢七日
　三
治小兒赤白痢方
　　白蘘荷根汁　生地黄汁(各五/合)
　右二味微火上煎一沸服之
單方治同前服生地黄汁一合
又方五月五日蝦蟆灰飲服半錢七
治小兒熱痢方
　　煑木瓜葉飲之
治小兒冷痢方
　　蓼菜擣汁量大小與之一方作芥菜
又方擣蒜傅兩足下
治小兒暴痢方
　　小鯽魚一頭燒末服之亦治大人
又方燒鯉魚骨末服之一方作龍骨
又方赤小豆末酒和塗足下日三度油和亦
得
治小兒蠱毒痢方
　　藍青汁一升二合分爲四服
治小兒渴痢方
　　擣冬瓜汁飲之
孫眞人備急千金要方卷之五十一
孫眞人備急千金要方卷之五十二規二
　　　　(宋朝奉郎守太常少卿充/祕閣校理林億等校正)
　胃腑方
　　　胃腑脉論第一
論曰胃腑者主脾也口脣者是其候也脾合
氣於胃胃者水穀之腑也號倉庫守内嗇吏
重二斤十四兩迂曲屈伸長一尺六寸大一
尺五寸徑五寸受水穀三斗五升其中當留
穀二斗水一斗五升廣胲大頸張胸五穀乃
容而滿上焦泄氣出其精微慄悍滑疾下焦
下溉泄諸小腸此腸胃所受水穀之數也平
人則不然胃滿則腸虚腸滿則胃虚更滿更
虚氣得上下五臟安定血脉和利精神乃居
故神者水穀精氣也五臟不足調於胃故腸
胃之中當留穀二斗四升水一斗一升故人
一日再至後(甲乙/作圖)後二升半一日中五升七
日五七三斗五升而留水穀盡故平人不飲
不食七日而死者水穀精氣津液皆盡故七
日而死矣
右手關上陽絶者無胃脉也若吞酸頭痛胃
中有冷刺足太陰治陰在足大指本節後一
寸
右手關上陽實者胃實也苦腸中伏伏(一作/幅幅)
不思食得食不能消刺足陽明治陽在足上
動脉脉浮而芤浮則爲陽芤則爲陰浮芤相
搏胃氣生熱其陽則絶
趺陽脉浮大者此胃家微虚煩圖必日再行
動作頭痛重熱氣朝者屬胃
胃脉搏堅而長其色赤當病折髀其耎而散
者當病食痹髀痛病先發於胃脹滿五日之
腎少腹腰脊痛脛酸三日之膀胱背膂筋痛
小便閉五日上之心脾心痛閉塞不通身痛
體重(靈樞云/上之心)三日不已死冬夜半後夏日昳
胃病者腹䐜脹胃管當心而痛上支兩脇膈
咽不通飲食不下下取三里
飲食不下膈塞不通邪在胃管在上管則抑
而刺之在下管則散而去之
胃脹者腹滿胃管痛鼻聞焦臭妨於食大便
難
胃瘧令人旦病也善飢而不能食食而支滿
腹大刺足陽明太陰横脉出血
胃中有癖食冷物者痛不能食食熱則能食
脾前受病移於胃脾咳不已嘔吐長蟲
厥氣客於胃則夢飲食
診得胃脉病形何如曰胃脉實則脹虛則洩
脾應肉䐃肉䐃堅大者胃厚肉胭磨者胃薄
肉䐃小而磨者胃不堅肉䐃不稱其身者胃
下胃下者脘約肉䐃不堅者胃緩肉䐃無小
果累標緊者胃急肉䐃多小果累者胃結胃
結者胃上脘約不利
扁鵲云足太陰與陽明爲表裏脾胃若病實
則傷熱熱則引水漿常渴虚則傷寒寒則苦
飢常痛發於風水其根在胃先從四肢起腹
滿大通身腫方在治水篇中
胃絶不治五日死何以知之舌腫溺血大便
赤泄
足陽明之脉起於鼻交頞中旁約太陽之脉
下循鼻外入上齒中還出俠口環脣下交承
漿却循頤後下廉出大迎循頰車上耳前過
客主人循髮際至額顱其支者從大迎前下
人迎循喉嚨入缺盆下膈屬胃絡脾其直者
從缺盆下乳内廉下俠臍入氣街中其支者
起胃下口循腹裏下至氣街中而合以下髀
關抵伏兔下膝入臏中下循胻外廉下足跗
入中指内間其支者下膝三寸而别以下入
中指外間其支者跗上入大指間出其端也
動則病悽悽振寒善伸數欠顔黑病至惡人
與火聞木音則惕然而驚心動欲獨閉户牖
而處甚則欲上高而歌棄衣而走賁響腹脹
是爲骭厥是主血所生病者狂瘧温淫汗出
鼽衂口喎脣緊頸腫喉痺大腹水腫膝臏腫
痛循膺乳街股伏兔骭外廉足跗上皆痛中
指不用氣盛則身以前皆熱其有餘於胃則
消穀善飢溺色黄氣不足則身以前皆寒慄
胃中寒則脹滿盛者則人迎大三倍於寸口
虛者則人迎反小於寸口
　　　胃虛實第二(脉方/灸)
胃實熱
右手關上脉陽實者足陽明經也病苦頭痛
(脉經作腹中/堅痛而熱也)汗不出如温瘧唇口乾善噦乳
癰缺盆腋下腫痛名曰胃實熱也
瀉胃熱湯方
　　栀子仁　射干　升麻
　　茯苓(各三/兩)　芍藥(四/兩)　白术(五/兩)
　　生地黄汁　赤蜜(各一/升)
　右八味㕮咀以水七升煑取一升半去滓
　下地黄汁煑兩沸次下蜜煑取三升分三
　服老小以意加减
胃中熱病
　　灸三里三十壯穴在膝下三寸
胃虚冷
右手關上脉陽虚者足陽明經也病苦脛寒
不得卧惡風寒灑灑目急腹痛虚鳴(外臺作/耳虚鳴)
時寒時熱脣口乾面目浮腫名曰胃虚冷也
補胃湯治少氣口苦身體無澤方
　　柏子仁　防風　細辛
　　桂心　橘皮(各二/兩)　芎藭
　　吴茱萸　人參(各三/兩)　甘草(一/兩)
　右九味㕮咀以水一斗煑取三升分爲三
　服
人參散補胃虚寒身枯絶諸骨節皆痛方
　　人參　甘草　細辛(各六/分)
　　麥門冬　桂心　當歸(各七/分)
　　乾薑(二/兩)　遠志(一/兩　)吴茱萸(二/分)
　　蜀椒(三/分)
　右十味治下篩食後温酒服方寸七
　　　喉嚨論第三
論曰喉嚨者脾胃之候也重十二兩長一尺
二寸廣二寸其層圍十二重應十二時主通
利水穀之道往來神氣若臟熱喉則腫塞氣
不通烏翣膏主之(方在第/六卷中)若腑寒喉則耿耿
如物常欲窒癢痺涎唾熱則開之寒則通之
不熱不寒依臟調之(方見第/六卷中)
　　　反胃第四(脉方/灸法)
寸緊尺澀其人胷滿不能食而吐吐止者爲
下之故不能食設言未止者此爲胃反故尺
爲之微澀
趺陽脉浮而澀浮即爲虛澀即傷脾脾傷即
不磨朝食暮吐暮食朝吐宿穀不化名胃反
趺陽脉緊而澁其病難治
治胃虚反食下喉便吐方
　　人參(一/兩)　澤瀉　甘草
　　桂心(各二/兩)　橘皮　乾薑(各三/兩)
　　茯苓(四/兩)　大黄(六/兩)　青竹茹(五/兩)
　右九味㕮咀以水八升煑取三升一服七
　合日三夜一已利者去大黄
治反胃而渴方
　　茯苓　澤瀉　半夏(各四/兩)
　　桂心甘草(各三/兩)
　右五味㕮咀以水五升煑取二升分三服
　一方入生薑四兩
治胃反吐逆不消食吐不止方
　　人參　澤瀉　桂心(各二/兩)
　　茯苓(四/兩)　橘皮　甘草
　　黄耆(各三/兩)大黄(一兩/半)生薑(八/兩)
　　半夏(一/升)　麥門冬(三/升)
　右十一味㕮咀以水一斗二升煑取三升
　二合一服八合日三夜一羸人六合已利
　去大黄
治胃反朝食暮吐食訖腹中刺痛此由久冷
方
　　橘皮(三/兩)　甘草　厚朴
　　茯苓　桂心　細辛
　　杏仁　竹皮(各二/兩)　檳榔(十/枚)
　　前胡(八/兩)　生薑(五/兩)　人參(一/兩)
　右十二味㕮咀以水一斗三升煑取三升
　分三服一方有甘皮二兩
又方
　　橘皮(三/兩)　白术　人參(各二/兩)
　　蜀椒(一百二/十粒)桂心(一/兩)　薤白(一/握)
　右六味㕮咀以水二升漬一宿内羊肚中
　縫合以三升水煑水盡出之决破去滓分
　三服
治反胃大驗方
　　前胡　生薑(各四/兩)　阿膠(一/兩)
　　大麻仁(五/合)　橘皮(三/兩)　桂心(三/寸)
　　甘草(五/寸)　大棗(十/枚)　吴茱萸(四/合)
　右九味㕮咀以水三升酒二升煑取一升
　七合分二服
華佗治胃反胃反爲病朝食暮吐心下堅如
杯升徃來寒熱吐逆不下食此爲關上寒澼
所作將成肺痿治之之方
　　眞珠　雄黄　丹砂(各三/兩)
　　朴消(五/兩)　乾薑(十/累)
　右五味爲末蜜丸如梧子先食服三丸若
　小煩者飲水即解然無所忌神良無比一
　方用桂心一兩
治胃反食即吐方
　　擣粟米作麫水和作丸楮子大七枚爛
　　煑内醋中細細吞之得下便已麫亦得
　　用之
大半夏湯治胃反不受食食已即嘔吐方
　　半夏(三/升)　白蜜　白术(各一/升)
　　人參(二/兩)　生薑(三/兩)
　右五味㕮咀以水五升和蜜揚之二三百
　下煑取一升半分三服
治胃反食即吐出上氣方
　　蘆根　茆根(各二兩/細切)
　右二味以水四升煑取二升頓服之得下
　良
又方飲白馬尿即止
又方燒先死雞肶胵灰酒服男雄女雌
又方淘小芥子曝乾爲末酒服方寸七日三
又方灸兩乳下各一寸以瘥爲度又灸臍上
一寸二十壯又灸内踝下三指稍邪向前有
穴三壯(外臺秘要三/指作一指也)
治酢咽方
　　麴末(一/斤)　地黄(三/斤)
　右二味合搗日乾以酒服三方寸七日三
治噫酢咽方
　　吴茱萸(半/斤)　生薑(三/兩)　人參(二/兩)
　　大棗(十二/枚)
　右四味㕮咀以水六升煑取二升先食服
　一升日再
治中散食後吐酸水方
　　乾薑　食茱萸(各二/兩)
　右二味治下篩酒服方寸七日二胃冷服
　之立驗
　　　嘔吐噦逆第五(脉論/方灸法)
夫吐家脉來形狀如新卧起陽緊陰數其人
食已即吐陽浮而數亦爲吐寸口脉緊而芤
緊即爲寒芤即爲虛寒虚相搏脉爲陰結而
遲其人即噎關上數其人則吐趺陽脉微而
澀微即下利澀即吐逆穀不得入趺陽脉浮
者胃氣虚寒氣在上憂氣在下二氣并爭但
出不入其人即嘔而不得食恐怖如死寬緩
即瘥嘔而脉弱小便復利身有微熱見厥難
治
論曰凡服湯嘔逆不入腹者先以甘草三兩
水三升煑取二升服之得吐但服之不吐益
佳消息定然後服餘湯即流利更不吐也凡
嘔者多食生薑此是嘔家聖藥
半夏湯治逆氣心中煩悶氣滿嘔吐氣上方
(一名小/茯苓湯)
　　半夏(一/升)　生薑(一/斤)　茯苓
　　桂心(各五/兩)
　右四味㕮咀以水八升煑取二升半分三
　服若少氣加甘草二兩
前胡湯治寒熱嘔逆少氣心下堅聚彭亨滿
不得食寒熱痟渴補不足方
　　前胡　生薑(各三/兩)　甘草
　　朴消(湯/下)　大黄(别浸各/二兩)芍藥
　　茯苓　麥門冬　當歸
　　半夏　滑石　石膏
　　栝蔞　根黄　芩附子
　　人參(各一/兩)
　右十六味㕮咀以水一斗二升煑取六升
　分四服
治嘔吐四肢痺冷上氣腹熱三焦不調方
　　前胡　芎藭　甘草
　　當歸　石膏　人參
　　桂心　橘皮(各二/兩)　芍藥(三/兩)
　　半夏(四/兩)　生薑(五/兩)　大棗(三十/枚)
　右十二味㕮咀以水一斗二升下黄苓三
　兩合煑取三升分三服一方不用黄苓
小麥湯治嘔吐不止方
　　小麥(一/升)　人參　厚朴(各四/兩)
　　甘草(一/兩)　生薑汁(三/合)　茯苓(三/兩)
　　青竹茹(二兩/半)
　右七味㕮咀以水八升煑取三升去滓分
　　三服
猪苓散治嘔而膈上寒方
　　猪苓　茯苓　白术(各三/兩)
　右三味治下篩以飲服方寸七日三渴者
　多飲水
犀角人參飲子治嘔逆胃氣虛邪風熱不下
食方
　　犀角　人參(各二/兩)　薤白(五/兩)
　　粟米(一/合)
　右四味㕮咀以水四升半煑取一升七合
　下米煑令米熟分四服相去七里久進一
　服
治春夏時行傷寒寒傷於胃胃冷變啘方
　　橘皮　桂心　葛根(各二/兩)
　　白茅根(一/升)
　右四味㕮咀以水六升煑取三升分三服
　數進服盡更合有熱去桂
小半夏加茯苓湯治諸嘔噦心下堅痞膈間
有水痰眩悸者(方見第十/八卷中)
治嘔噦方
　　人參(一/兩)　胡麻仁(八/合)　橘皮(一/分)
　　枇杷葉(八/兩)
　右四味㕮咀以水一斗煑枇杷葉取五升
　下藥煑取三升内麻仁稍飲之
又方蘆根切三升以水一斗煑取四升分作
四服
治氣厥嘔噦不得息方
　　豉(一/升)　半夏(八/兩)　生薑(二/兩)
　　人參　前胡　桂心
　　甘草(各一/兩)
　右七味㕮咀以水九升煑取三升分三服
又方
　　大棗(十五/枚)　附子(一/枚)　橘皮(二/兩)
　　豉(一/升)　生薑　甘草(各一/兩)
　右六味㕮咀以水九升煎取二升分三服
　日三
治卒嘔噦厥逆方
　　飲新汲冷水三升佳
橘皮湯治乾嘔噦若手足厥冷者方
　　橘皮(四/兩)　生薑(半/斤)
　右二味㕮咀以水七升煑取三升分三服
　不止更合服之
治傷寒後噦乾嘔不下食方
　　生蘆根(切一/升)青竹茹(一/升)　粳米(三/合)
　　生薑(二/兩)
　右四味㕮咀以水五升煑取二升分三服
　不止服三劑
又方
　　通草　橘皮(各二/兩)　生蘆根(切一/升)
　　粳米(三/合)
　右四味㕮咀以水四升煑取一升半分三
　服
治乾嘔吐逆涎沫出者方
　　半夏　乾薑(各等/分)
　右二味㕮咀以漿水一升半煑取七合頓
　服之日三
治病人乾嘔方
　　取羊乳汁飲一杯
治乾嘔方
　　酒浸馬屎一宿取汁服之
又方灸心主尺澤亦佳
　　又灸乳下一寸三十壯
又方乾嘔不止粥食湯藥皆吐不停灸手間
使三十壯若四厥脉沉絶不至者灸之便通
此起死人法
治噦方
　　煑豉三升飲汁佳
又方空腹飲薑汁一升
又方濃煑蘆根汁飲之
又方灸承漿七壯炷如麥大
　　又灸臍下四指七壯
治惡心方
　　苦瓠穰并子一升碎以酒水三升煑取
　　一升頓服須臾吐并下如蝦䗫衣三升
又方服小便一百日佳
又方麻子一升熬令香熟擣取酒三升熟研
濾取一升飲盡日二服盡一石瘥一切病自
能飲食不能酒任性多少
治食已吐其食方
　　大黄(四/兩)　甘草(二/兩)
　右二味㕮咀以水三升煑取一升半分再
　服
治食飲輙吐方
　　頓服生熟湯三升即止
灸法(餘散/見前)
吐逆嘔不得食灸心輸百壯
吐嘔逆不得下食今日食明日吐者灸膈輸
百壯
吐變不得下食灸胸堂百壯
吐逆不得食灸巨闕五十壯
吐逆食不住灸胃管百壯三報
吐逆飲食却出灸脾募百壯三報(章門/穴也)
吐嘔宿汁吞酸灸神光(一名/膽募)百壯三報(甲乙/經云)
(日月膽募也在/期門下五分)
吐逆霍亂吐血灸手心主五十壯
噫噦膈中氣閉塞灸腋下聚毛下附脇宛宛
中五十壯
噦噫嘔逆灸石關百壯

孫眞人備急千金要方卷之五十二
孫眞人備急千金要方卷之五十三規三
　　　　(宋朝奉郎守太常少卿充/祕閣校理林億等校正)
　胃腑方
　　　噎塞第六論方
五噎圓治胸中久寒嘔逆逆氣食飲不下結
氣不消方(古今録驗云五噎者氣噎憂噎勞/噎食噎思噎氣噎者心悸上下不)
(通噫噦不徹胸脇苦痛憂噎者天陰苦厥逆/心下悸動手足逆冷勞噎者苦氣膈脇下支)
(滿胸中填塞令手足逆冷不能自温食噎者/食無多少惟胸中苦塞常痛不得喘息思噎)
(者心悸動喜忘目視𥆨𥆨此皆憂/恚嗔怒寒氣上入胸脇所致也)
　　乾薑　蜀椒　食茱萸
　　桂心　人參(各五/分)　細辛
　　白术　茯苓　附子(各四/分)
　　橘皮(六/分)
　右十味爲末蜜和丸如梧子大以酒服三
　丸日三不止稍加至十丸
又方治五種之氣皆令人噎方
　　人參　半夏　桂心
　　防風(一作/防葵)　小草　附子
　　細辛　甘草(各二/兩)　紫菀
　　乾薑　食茱萸　芍藥
　　烏頭(各六/分)　枳實(一/兩)
　右十四味爲末蜜丸如梧子大以酒服五
　丸日三不止加至十五丸烏頭與半夏相
　反但去一味合之
竹皮湯治噎聲不出方
　　竹皮(一用/竹葉)　細辛(各二/兩)　甘草
　　生薑　通草　人參
　　茯苓　麻黄　五味子
　　桂心(各一/兩)
　右十味㕮咀以水一斗煑竹皮减二升去
　竹皮下藥煑取三升分三服
乾薑湯治飲食輙噎方(集驗名/半夏湯)
　　乾薑　石膏(各四/兩)　栝蔞根(集驗/桔梗)
　　人參　桂心(各二/兩)　半夏
　　小麥(各一/升)　吴茱萸(二/升)　甘草(一/兩)
　　赤小豆(三十/粒)
　右十味㕮咀以酒五升水一斗煑棗二十
　枚去滓合煑取三升分三服
通氣湯治胸滿氣噎方
　　半夏(八/兩)　生薑(六/兩)　桂心(三/兩)
　　大棗(三十/枚)
　右四味㕮咀以水八升煑取三升分五服
　日三夜二
羚羊角湯治氣噎不通不得食方
　　羚羊角　通草　橘皮(各二/兩)
　　厚朴　吴茱萸　乾薑(各三/兩)
　　烏頭(五/枚)
　右七味㕮咀以水九升煑取三升分三服
　日三
又方
　　杏仁　桂心(各三/兩)
　右二味爲末蜜丸如棗大稍稍咽之臨食
　先含彌佳
治卒噎方
　　滿口著蜜食之即下
又方捻取飯盆邊零飯一粒食之即下
又方刮舂杵頭細糠含之即下神驗
治諸噎方
　　常食乾粳米飯即不噎
又方末火炭蜜丸如彈子大含少少咽即下
又方老牛涎棗核大水中飲之終身不復噎
論曰凡療病者皆以其類至如治哽之法豈
宜以鸕鷀主骨哽狸虎治魚哽耶至於竹蔑
薤白嚼筋綿蜜等事乃可通爲諸哽用耳
治諸哽方
　　取鹿筋漬之令濡合而索之大如彈丸
　　以綫繫之持筋端吞之入喉推至哽處
　　徐徐引之哽著筋出
又方作竹蔑刮令滑净綿裹内咽中令至哽
處可進退引之哽即隨出
又方用綿二兩以蜜煎使熱的的爾從外薄
哽所在處灼瓠以熨綿上若故未出復煑一
段綿以代前用者并以皂莢屑少少吹鼻中
使得嚏哽出(肘後方云治哽/百日不出者)
又方煑薤白令半熟小嚼之以綫繫薤中央
捉綫吞薤下喉至哽處牽引哽即出矣
治哽咽方
　　以虎骨末若狸骨服方寸七
又方瞿麥末服方寸七
治魚骨哽方
　　鸕鷀屎服方寸七
又方口稱鸕鷀鸕鷀則下
又方服橘皮湯
又方服沙糖水
又方燒魚網灰服方寸七(必效方云取魚/網覆頭立下)
治骨鯁在喉衆治不出方
　　取飴糖丸如鷄子黄大吞之不去更吞
　　漸大作丸可至十丸止
又方燒虎狼屎服之
又方吞猪膏如鷄子不瘥更吞瘥止
治食中吞髮咽不去繞喉方
　　取亂髮燒末酒服一錢七
治吞錢方
　　艾蒿五兩以水五升煑取一升頓服之
　　即下
又方服蜜二升即出
又方末火炭酒服方寸七水服亦得
治吞金銀鐶及釵方
　　白糖二斤一頓漸漸食之多食益佳
又方吞水銀一兩再服之
誤吞鐶及指樞方
　　燒雁毛二七枚末服之鵝羽亦得
誤吞釵方
　　曝韭令萎蒸熟勿切食一束即出或生
　　麥葉筋縷如韭法皆可用但力意多食
　　自消
悮吞銅鐵而哽者方
　　燒銅弩牙令赤内酒中飲之立愈
悮吞釘針及箭鏃等方
　　但多食脂肥肉令飽自裹出
治悮吞針方
　　取懸針磁石末飲服方寸七即下(古今/録驗)
　　(云今吞針在喉中而服磁石末入腹/若含磁石口中或吸針而出耳也)
　　　脹滿第七(論方/灸法)
論曰病者腹滿按之不痛者爲虚按之痛者
爲實也夫腹中滿不减减不驚人此當下之
舌黄未下者下之黄自去腹滿時减復如故
此爲寒當得温藥腹滿口中苦乾燥腹間有
水是飲跗陽脉微弦法當腹滿不滿者必下
部閉塞大便難兩胠下疼痛此虚寒氣從下
向上當以温藥服之取瘥腹滿轉痛來趣小
腹爲欲自下利也(一云腹中痛若轉氣/下趣小腹爲欲自利)
温胃湯治胃氣不平時脹欬不能食方
　　附子　當歸　厚朴
　　人參　橘皮　芍藥
　　甘草(各一/兩)　乾薑(五/分)　蜀椒(三/合)
　右九味㕮咀以水九升煑取三升分三服
大半夏湯治胃中虛冷腹滿塞下氣方
　　半夏(一/升)　大棗(二十/枚)甘草
　　附子　當歸　人參
　　厚朴　茯苓　枳實(各二/兩)
　　桂心(五/兩)　生薑(八/兩)　蜀椒(二百/粒)
　右十二味㕮咀以水一斗煑取三升分三
　服
附子粳米湯治腹中寒氣脹滿腸鳴切痛胸
脇逆滿嘔吐方
　　附子(一/枚)　半夏　粳米(各半/升)
　　甘草(一/兩)　大棗(十/枚)
　右五味㕮咀以水八升煑米熟去滓每服
　一升日三服(集驗加乾/薑二兩)
厚朴七物湯治腹滿氣脹方(仲景云治腹滿/發熱數十日脉)
(浮數飲食/如故者)
　　厚朴(半/斤)　甘草　大黄(各三/兩)
　　大棗(十/枚)　枳實(五/枚)　桂心(二/兩)
　　生薑(五/兩)
　右㕮咀以水一斗煑取五升去滓内大黄
　煑取四升服八合日三嘔逆者加半夏五
　合利者去大黄寒多者加生薑至半斤
厚朴三物湯治腹滿發熱數十日脉浮而數
飲食如故方
　　厚朴(半/斤)　大黄(四/兩)　陳枳實(大者/五枚)
　右㕮咀以水一斗二升煑取五升内大黄
　煎取三升去滓服一升腹中轉動者勿服
　不動者更服(一方加芒/消二兩)
吴茱萸湯治久寒胸脇逆滿不能食方
　　吴茱萸　半夏　小麥(各一/升)
　　甘草　人參　桂心(各一/兩)
　　大棗(二十/枚　)生薑(八/兩)
　右八味㕮咀以酒五升水三升煑取三升
　分三服
大桂湯治虛羸胸膈滿方
　　桂心　生薑(各一/斤)　半夏(一/升)
　　黄耆(四/兩)
　右四味㕮咀以水一斗半煑取五升分五
　服日三夜二
治男子卒勞内傷汗出中風腹脹大飢食不
下心痛小便赤黄時白大便不利方
　　大黄　葶藶　寒水石
　　苦參　黄連　栝蔞根(各等/分)
　右六味爲末蜜丸以豉汁和飲服如梧子
　大二丸日三加至十丸
灸法
臚脹脅腹滿灸膈輸百壯三報
胸滿心腹積聚痞痛灸肝輸百壯三報
脹滿水腫灸脾輸隨年壯三報
腹中氣脹引脊痛食飲多身羸瘦名曰食晦
先取脾輸後取季脅
臟腑積聚脹滿羸瘦不能飲食灸三焦輸隨
年壯
脹滿雷鳴灸大腸輸百壯三報
脹滿氣聚寒冷灸胃管百壯三報穴在鳩尾
下三寸
腹脹滿繞臍結痛堅不能食灸中守百壯穴
在臍上一寸一名水分
脹滿瘕聚滯下疼冷灸氣海十壯穴在臍下
一寸忌不可針
脹滿氣如水腫狀小腹堅如石灸傍胱募百
壯穴在中極臍下四寸
脹滿腎冷瘕聚洩利灸天樞百壯穴在臍傍
相對横去臍兩傍各二寸
　　　痼冷積熱第八(論方/灸法)
論曰凡人中寒者喜欠其人清涕出發熱色
和者善嚏凡覘病者未脉望之口燥清涕出
善嚏欠此人中寒其人下利以裏虛故也欲
嚏不能此人腹中痛凡寒脉沉弦脉雙弦者
寒也弦脉狀如張弓弦按之不移脉數弦者
當下其寒脉雙弦而遲者心下堅脉大而緊
者陽中有陰可下之右手寸口脉弦者即脅
下拘急而痛其人濇濇惡寒師曰遲者爲寒
澀爲無血寸口脉微尺中緊而澀緊即爲寒
微即爲虚澀即爲血不足故知發汗而復下
之大露宿丸主寒冷百病方見第十七卷中
匈奴露宿圓治寒冷積聚方
　　礬石　桂心　附子
　　乾薑(各二/兩)
　右四味爲末蜜丸如梧子大每服十丸日
　三後稍加之
露宿圓治遇冷氣心下結緊嘔逆寒食不消
并主傷寒晨夜觸寒冷惡氣方
　　附子　烏頭　桂心
　　礬石(各四/兩)
　右四味爲末蜜丸如胡豆大以酒服三丸
　日三加至十丸藥耐寒冷忌熱食近火宜
　冷食飲
治痼冷風眩寒中手足冷胃口寒臍下冷百
病五勞七傷第一令人能食二强盛三益氣
四有子神驗方
　　大豆(三升/半)　生地黄(十五斤/取汁)
　　烏頭(一百五/十枚)
　右三味以除日㕮咀烏頭以酒一斗半和
　地黄汁浸烏頭至破日絞去滓内豆藥汁
　中至除日出曝之有汁更浸曝之至汁盡
　藥成初服從二豆起可至二十豆酒服之
　有病空腹服無病食後服四時合并得二
　月三月爲上時藥令人能食益氣强盛有
　子髮白反黑齒落重生先病熱人不可服
治心腹痼冷百治不瘥方
　　麴末(三/升)　白术(五/兩)　乾薑
　　桂心(各三/兩)　蜀椒　吴茱萸(各二/兩)
　右六味治下篩以米飲服方寸七日二不
　過五劑諸冷頓愈無忌空腹服之
治積年冷病方
　　蜀椒(二/兩)　香豉(一/升)
　右二味擣椒爲末和豉更擣三千杵丸如
　彈丸大食前酒服日再
治諸冷極醫所不治方
　　馬藺子九升净治去土空腹服一合日
　　三飲及酒下之服訖須臾以食壓之取
　　瘥乃止
赤圓治寒氣厥逆方
　　茯苓　桂心(各四/兩)　細辛(一/兩)
　　烏頭　附子(各二/兩)　射罔(如大棗/一兩)
　右六味爲末内眞珠爲色蜜丸如麻子空
　腹酒服一丸日再夜一不止加至二丸以
　止爲度(一方用半夏/四兩不用桂)
半夏湯治胸滿有氣心腹中冷方
　　半夏(一/升)　桂心(四/兩)　生薑(八/兩)
　右三味㕮咀以水七升煑取二升一服七
　合日三服
生薑湯温中下氣方
　　生薑(一/斤)　甘草(三/兩)　桂心(四/兩)
　右三味㕮咀以水六升煑取一升半一服
　五合日三服
甘草湯治虛羸惙惙氣欲絶方
　　甘草　五味子　生薑(各二/兩)
　　吴茱萸(一/升)人參(一/兩)
　右五味㕮咀以水四升煑茱萸令小沸去
　滓内藥煑取一升六合分二服服數劑佳
茱萸消石湯治久寒不欲飲食數十年澼飲
方
　　吴茱萸(八/合)　消石(一/升)　生薑(一/斤)
　右三味以酒一斗水觧令得二斗煑藥取
　四升服二升病即下去勿更服也初下如
　泔後如污泥若如沫滓吐者更可服之養
　如乳婦法
大建中湯治心脇中大寒大痛嘔不能飲食
飲食下咽自知偏從一面下流有聲决决然
若腹中寒氣上衝皮起出見有頭足上下而
痛其頭不可觸近方
　　蜀椒(二/合)　乾薑(四/兩)　人參(二/兩)
　　飴糖(一/升)
　右四味㕮咀以水四升煑取二升去滓内
　糖微火煑令得一升半分三服服湯如炊
　三升米久可飲粥二升許更服當一日食
　糜温覆之
大黄附子湯治脅下偏痛發熱其脉緊弦此
寒也當以温藥下之之方
　　大黄(三/兩)　附子(三/枚)　細辛(二/兩)
　右三味㕮咀以水五升煑取二升分再服
論曰寸口脉弦而緊弦即衛氣不行衛氣不
行即惡寒緊則不欲飲食弦緊相搏即爲寒
疝跗陽脉浮而遲浮即爲風虛遲即爲寒疝
凡瘦人繞臍痛必有風冷穀氣不行而反下
之其氣必衝不衝者心下則痞
大烏頭湯主寒疝繞臍苦痛發即白汗出手
足厥寒其脉沉弦者方(仲景名二/物烏頭煎)
　　烏頭十五枚熬黑不切以水三升煑取
　　一升去滓内白蜜二斤煎令水氣盡得
　　二升强人服七合羸人五合一服未效
　　明日更服每日止一服不可再也
烏頭桂枝湯治大寒疝腹中痛逆冷手足不
仁若一身盡痛灸刺諸藥不能治方
　　秋乾烏頭(實中者五/枚除去角)白蜜(一/斤)
　右二味以蜜煎烏頭减半去滓以桂枝湯
　五合解之令得一升許初服二合不止更
　進三合復不止加至五合其止者如醉狀
　得吐者爲中病也桂枝湯方見傷寒卷中
　(外臺方云以水二升半煑桂取一升以桂/汁和蜜煎合煎之一升許服又云范汪方)
　(云以桂枝湯和/前烏頭煎服)
論曰凡人患大熱皆須候脉若大大熱者不
得一準方用藥皆準病用藥大熱不可那者
當兩倍三倍大大熱者乃至十倍用之乃可
制之爾有人苦熱不已皆由服石所致種種
服餌不能制止惟朴消煎可以定之武德中
有貴高人師市奴謂之金石凌非也此方直
用二消寒水石石膏可也即不勞金有金者
貴高人所加也
朴消煎方
　　朴消(一/斤)硭硝(八/兩)寒水石(四/兩)
　　石膏金(各二/兩)
　右五味先内二硝於八升湯中攪令消以
　紙密封一宿澄取清内銅器中别擣寒水
　石石膏碎如豆粒以絹袋盛之内汁中以
　微火煎候其上有沫起以箸投中著箸如
　凌雪凝白急下瀉著盆中待凝取出烈日
　曝乾積熱困悶不已者以方寸七白蜜一
　合和冷水五合攪和令消頓服之日三熱
　定即止
五石湯治胃間熱熱病後不除煩悶口中乾
渴方
　　寒水石消石　赤石脂
　　龍骨　栝蔞根　牡蠣
　　甘草　黄苓(各五/分)知母
　　桂心　石膏(各三/分)大黄(二/分)
　右十二味㕮咀以水七升煑取三升分四
　服日三夜一(諸本只/有四石)
竹葉湯治五心熱手足煩疼口乾唇燥胸中
熱方
　　竹葉小麥(各一/升)知母
　　石膏(各三/兩)　茯苓　黄芩
　　麥門冬(各二/兩)人參(一兩/半)生薑(五/兩)
　　栝蔞根　甘草　半夏(各一/兩)
　右十二味㕮咀以水一斗二升煑竹葉小
　麥取八升去滓内藥煑取三升分三服老
　小分五服
半夏湯治胸中客熱心中煩滿氣上大小便
難方
　　半夏(一/升)　生薑(八/兩)　前胡(四/兩)
　　茯苓　白术(各五/兩)　甘草(一/兩)
　　黄芩　人參(各二/兩)　杏仁
　　枳實(各三/兩)
　右十味㕮咀以水九升煑取三升分三服
　胷中大熱者沉冷服之大小便澀加大黄
　二兩(一方用栀子仁/二兩爲十一味)
承氣湯治氣結胸中熱在胃管飲食嘔逆渴
方
　　前胡　枳實　桂心
　　大黄　寒水石　知母
　　甘草(各一/兩)　消石　栝蔞根
　　石膏(各二/兩)
　右十味㕮咀以水一斗煑取三升分三服
治熱氣手足心煩熱如火方
　　竹葉(二/升)　枳實(三/兩)　青葙子
　　白前(各一/兩)　吴茱萸　黄芩(各二/分)
　　栝蔞根　麥門冬(各二/兩)生薑(六/兩)
　　前胡(一作/芍藥)　半夏(各五/兩)
　右十一味㕮咀以水八升煑取二升分三
　服
地黄煎治熱方
　　地黄汁(四升/三合)茯神　知母
　　萎蕤(各四/兩)　栝蔞根(五/兩)　竹瀝(三合一/用竹葉)
　　生薑汁　生地骨皮　生麥門冬汁
　　白蜜(各二/升)　石膏(八/兩)
　右十一味㕮咀以水一斗二升先煑諸藥
　取汁三升去滓下竹瀝地黄麥門冬汁微
　火煎四五沸下蜜薑汁微火煎取六升初
　服四合日三夜一加至六七合四月五月
　作散服之
治積熱方
　　枳實　黄芩　大黄
　　黄連　硭硝(各二/兩)
　右五味爲末蜜丸如梧子大空心酒服三
　十丸加至四十丸日一服
治膈上熱方
　　苦參(十/兩)　玄參(五/兩)　麥門冬(三/兩)
車前子(二/兩)
　右四味爲末蜜丸如梧子大一服十五丸
　日二服
細圓治客熱結塞不流利方
　　大黄　葶藶(各三/兩)　香豉(三/合)
　　杏仁　巴豆(各五/分)
　右五味爲末蜜丸如梧子大每日飲服二
　丸以利爲度
治骨蒸熱羸瘦煩悶短氣喘息鼻張日西即
發方
　　龍膽　黄連　栝蔞根(四/分)
　　硭硝(二/分)　栀子(十/枚)　苦參
　　大黄　黄芩　芍藥
　　青葙子(各二/兩)
　右十味爲末蜜丸如梧子大飲服二丸日
　二以止爲度一方無苦參已下止五味(張/文)
　(仲爲散飲/服方寸七)
治骨蒸方
　　天靈蓋如梳大炙令黄碎以水五升
　　取二升分三服起死人神方
又方水服芒消一方寸七日二服神良
又方取人屎灰以酒服方寸七日二服
治五臟熱及身體熱脉弦急者方
　灸第十四椎與臍相當五十壯老小增
　損之若虛寒至百壯横三間寸灸之
孫眞人備急千金要方卷之五十四規四
　　　　(宋朝奉郎守太常少卿充/祕閣校理林億等校正)
　肺臟方
　　　肺臟脉論第一
論曰肺主魄魄藏者任物之精也爲上將軍
使在上行所以肺爲五臟之華蓋并精出入
謂之魄魄者肺之藏也鼻者肺之官肺氣通
於鼻鼻和則能知香臭矣循環紫宫上出於
頰候於鼻下迴肺中榮華於髮外主氣内主
胸與乳相當左乳庚右乳辛肺重三斤三兩
六葉兩耳凡八葉有十四童子七女子守之
神名鴻鴻主藏魄號爲魄藏隨節應會故云
肺藏氣氣舍魄在氣爲欬在液爲涕肺氣虛
則鼻息利少氣實則喘喝胸憑仰息肺氣虛
則夢見白物見人斬血藉藉得其時則夢見
兵戰氣盛則夢恐懼哭泣厥氣客於肺則
夢飛揚見金鐵之器及奇物
凡肺藏象金與大腸合爲腑其經手太陰與
陽明爲表裏其脉浮相於季夏王於秋秋時
萬物之所終宿葉落柯萋萋枝條杌然獨在
其脉爲微浮衛氣遲榮氣數數則在上遲則
在下故名曰毛陽當陷而不陷陰當昇而不
昇爲邪所中(二氣感激故/爲風寒所中)陽中邪則捲陰中
邪則緊捲則惡寒緊則爲慄寒慄相搏故名
曰瘧弱則發熱浮乃來出旦中旦發暮中暮
發藏有遠近脉有遲疾周有度數行有漏刻
遲在上傷毛采數在下傷下焦中焦有惡則
見有善則匿陽氣下陷陰氣則温陽反在下
陰反在巔故名曰長而且留秋脉如浮秋脉
肺也西方金也萬物之所以收成也故其氣
來輕虚而浮來急去散故曰浮反此者病何
如而反其氣來毛而中央堅兩傍虛此謂太
過病在外其氣來毛而微此謂不及病在中
太過則令人氣逆而背痛愠愠然不及則令
人喘呼吸少氣而咳上氣見血下聞病音
肺脉來厭厭聶聶如落榆莢曰肺平秋以胃
氣爲本肺脉來不上不下如循雞羽曰肺病
(巢源無/不字)
肺脉來如物之浮如風吹毛曰肺死
眞肺脉至大而虚如以毛羽中人膚色白赤
不澤毛折乃死
秋胃微毛曰平毛多胃少曰肺病但毛無胃
曰死毛而有弦曰春病弦甚曰今病
肺藏氣氣舍魄喜樂無極則傷魄魄傷則狂
狂者意不存人皮革焦毛悴色夭死于夏
手太陰氣絶則皮毛焦太陰者行氣温皮毛
者也氣弗營則皮毛焦皮毛焦則津液去津
液去則皮節傷皮節傷者則爪(一作/皮)枯毛折
毛折者則氣先死丙篤丁死火勝金也
肺死藏浮之虚按之弱如葱葉下無根者死
秋金肺王其脉微澀而短曰平反得大而緩
者是脾之乘肺母之歸子爲虛邪雖病易治
反得沉濡而滑者是腎之乘肺子之乘母爲
實邪雖病自愈反得浮大而洪者是心之乘
肺火之剋金爲賊邪大逆十死不治反得弦
細而長者是肝之乘肺木之陵金爲微邪雖
病即瘥肝乘肺必作虚
右手關前寸口陰絶者無肺脉也若短氣欬
逆喉中塞噫逆刺手陽明治陽
右手關前寸口陰實者肺實也苦少氣胸中
滿膨膨與肩相引刺手太陰治陰
肺脉來泛泛輕如微風吹鳥背上毛再至曰
平三至曰惟經病四至脫精五至死六至命
盡手太陰脉也
肺脉急甚爲癲疾微急爲肺寒熱怠惰欬唾
血引腰背胸若鼻息肉不通緩甚爲多汗微
緩爲痿漏風(一作/偏風)頭已下汗出不可止大甚
爲脛腫微大爲肺痺引胸背起腰内小甚爲
飱泄微小爲消癉滑甚爲息賁上氣微滑爲
上下出血濇甚爲嘔血微濇爲鼠瘻在頸肢
腋之間下不勝其上其能喜酸
肺脉搏堅而長當病唾血其濡而散者當病
漏(一作/灌)汗至今不復發散
白脉之至也喘而浮上虚下實驚有積氣在
胸中喘而虚名曰肺痺寒熱得之醉而使内
也
黄帝問曰經脉十二而手太陰之脉獨動不
休何也手太陰本在寸口中
岐伯對曰足陽明胃脉也胃者五臟六腑之
海(胃脉在足趺上大趾間/上行三寸骨解中是也)其精氣上清注於
肺肺氣從太陰而行之其行之也以息往來
故人一呼脉再動一吸脉亦再動呼吸不已
脉動不止
黄帝問曰氣口何以獨爲五臟主岐伯曰胃
者水穀之海六腑胃居其大五味入於口藏
於胃以養五臟氣氣口者太陰是也臟腑之
氣味皆出於胃變見於氣口氣口屬腑藏主
即呼寸口者也
扁鵲曰肺有病則鼻口張實熱則喘逆胸憑
仰息其陽氣壯則夢恐懼等虛寒則欬息下
利少氣其陰氣壯則夢涉水等肺在聲爲哭
在變動爲咳在志爲憂憂傷肺精氣并於肺
則悲也
味主秋結滿而血者病在胸及以飲食不節
得病者取之合故命曰味主合
病先發於肺喘欬三日之肝脇痛支滿一日
之脾閉塞不通身痛體重五日之胃腹脹十
日不匕死冬日入夏日出病在肺下晡慧日
中甚夜半靜
假令肺病南行若食馬肉及獐肉得之不者
當以夏時發得病以丙丁日也宜赤藥
凡肺病之狀必喘欬逆氣肩息背痛汗出尻
陰股膝攣髀腨胻足皆痛虚則少氣不能報
息耳聾嗌乾取其經手太陰足太陽之外厥
陰内少陰血者
肺脉沉之而數浮之而喘苦洗洗寒熱腹滿
腸中熱小便赤肩背痛從腰已上汗出得之
房内汗出當風
肺病其色白身體但寒無熱時時欬其脉微
遲爲可治宜服五味子大補肺湯瀉肺散春
當刺少商夏刺魚際皆瀉之季夏刺太淵秋
刺經渠冬刺尺澤皆補之又當灸膻中百壯
背第三椎二十五壯
邪在肺則皮膚痛發寒壯上氣氣喘汗出欬
動肩背取之膺中外輸背第三椎之傍以手
痛按之快然乃刺之取之缺盆中以越之
形寒寒飲則傷肺以其兩寒相感中外皆傷
故氣逆而上行肺傷其人勞倦則欬唾血其
脉細緊浮數皆吐血此爲躁擾嗔怒得之肺
傷氣擁所致也
肺中風者口燥而喘身運而重冒而腫脹
肺中寒者其人吐濁涕
肺水者其人身體腫而小便難時時而大便
鴨溏
肺脹者虛而滿喘咳目如脫狀其脉浮大
趺陽脉浮緩少陽脉微緊微爲血虚緊爲微
寒此爲鼠乳診得肺積脉浮而毛按之辟易
脇下時時痛逆背相引痛少氣善忘目瞑結
癰皮膚寒秋愈夏劇主皮中時痛如虱縁之
狀甚者如針刺之狀時癢色白也
肺之積名曰息賁在右脇下覆大如杯久久
不愈病灑灑寒熱氣逆喘欬發肺癰以春甲
乙日得之何也心病傳肺肺當傳肝肝適以
春王王者不受邪肺復欲還心心不肯受因
留結爲積故知息賁以春得之
肺病身當有熱欬嗽短氣唾出膿血其脉當
短濇今反浮大其色當白而反赤者此是火
之剋金爲大逆十死不治商音人者主肺聲
也肺聲哭其音磬其志樂其經手太陰厥逆
陽明則榮衛不通陰陽反祚陽氣内擊陰氣
外傷傷則寒寒則虛虚則厲風所中嘘吸戰
掉語聲嘶塞而散下氣息短憊四肢僻弱面
色青葩遺失便利甚則不可治依源麻黄續
命湯主之方見第八卷中
又言音喘急短氣好唾此爲火剋金陽擊陰
陰氣沉陽氣昇昇則實實則熱熱則狂狂則
閉眼悸言非常所說口赤而張飲無時度此
熱傷肺肺化爲血不治若面赤而鼻不欹可
治也
肺病爲瘧者令人心寒寒甚則熱熱間善驚
如有所見者恒山湯主之(方見第/十卷中)若其人本
來語聲雄烈忽爾不亮拖氣用力方得出言
而反於常人呼共語直視不應雖曰未病勢
當不久此則肺病聲之候也察觀疾病表裏
相應依源審治乃不失也
白爲肺肺合皮白如豕膏者吉肺主鼻鼻是
肺之餘其人金形相比於上商白色小頭方
面小肩背小腹小手足發動身輕精廉急心
靜悍性喜爲吏耐秋冬不耐春夏春夏感而
生病主手太陰亷廉然肩膺厚薄正竦則肺
應之正白色小理者則肺小小則少飲不病
喘喝粗理者則肺大大則虛虛則寒喘鳴多
飲善病胸喉痺逆氣巨肩反膺陷喉者則肺
高高則實實則熱上氣肩息咳逆合腋張脇
者則肺下下則逼賁迫肝善脇下痛鼻塞或
壅而涕生息肉好肩背厚者則肺堅堅則不
病咳上氣肩背薄者則肺脆脆則易傷於熱
喘息鼻衂肩膺好者則肺端正端正則和利
難傷膺偏欹者則肺偏傾偏傾則病胸偏痛
鼻亦偏疾凡人分部陷起者必有病生大腸
陽明爲肺之部而藏氣通於内外部亦隨而
應之沉濁爲内浮清爲外若外病内入則所
部起内病裏出則所部陷外入前治陽後治
陰内出前治陰後治陽實瀉虛補陽主外陰
主内凡人死生休否則藏神前變形於外人
肺前病鼻則爲之孔開焦枯若肺前死鼻則
爲之梁折孔閉青黑色若天中等分墓色應
之必死不治看色深淺斟酌賒促遠不出一
年促不延時月肺疾少愈而卒死何以知之
曰赤色黑如拇指黶點見顔頰上此必卒死
肺絶三日死何以知之口張但氣出而不還
面白目青是謂亂經飲酒當風風入肺經膽
氣妄泄目則爲青雖有天救不可復生面黄
目白如枯骨死吉凶之色在於分部順順而
見赤白入鼻必病不出其年若年間不應三
年之中禍必應也
秋金肺脉色白主手太陰脉也秋取經輸秋
者金始治肺將收殺金將勝火陽氣在合陰
氣初勝濕氣及體陰氣未盛未能深入故取
輸以瀉陰邪取合以虛陽邪陽氣始衰故取
於合其脉本在寸口之中掌後兩筋間二寸
中應在腋下動脉其脉根於太倉太倉在臍
上三寸一夫是也
其筋起於手大指之上循指上行結於魚後
行寸口外側上循臂結肘中上臑内廉入腋
下上出缺盆結肩髃前上結缺盆下結胸裏
散貫賁下抵季脇
其脉起於中焦下絡大腸還循胃口上膈屬
肺從肺系横出腋下下循臑内行少陰心主
之前下肘中後循臂内上骨下廉入寸口上
魚循魚際出大指之端其支者從腕後直次
指内廉出其端合手陽明爲表裏陽明之本
在肘骨中同會於手太陰
太陰之别名列缺起於腋下分間并太陰之
經直入掌中散入於魚際别走手陽明主肺
生病病實則大腸熱熱則手兌掌起起則陽
病陽脉反逆大於寸口三倍病則欬上氣喘
渴煩心胸滿臑臂内前廉痛掌中熱氣盛有
餘則肩背痛風汗出中風虚則大腸寒寒則
欠欬小便遺數數則陰病陰脉反小於寸口
一倍病則肩背寒痛少氣不足以息季脇空
痛尿色變卒遺矢無度
秋三月者主肺大腸白氣狸病也其源從太
陽擊手太陰太陰受淫邪之氣則經絡壅滯
毛皮緊堅發泄邪生則臟腑傷温隨秋受癘
其病相反若腑虚則爲陰邪所傷乍寒乍熱
損肺傷氣暴嗽嘔逆若臟實則爲陽毒所損
體熱生斑氣喘引飲故曰白氣狸病也
扁鵲云灸心肺二輸主治丹毒白狸病當依
源爲療調其陽理其陰則臟腑之病不生矣
　　　肺虛實第二(脉方/灸法)
肺實熱
右手寸口氣口以前脉陰實者手太陰經也
病苦肺脹汗出若露上氣喘逆咽中塞如欲
嘔狀名曰肺實熱也
治肺實熱胸憑仰息泄氣除熱方
　　石膏(八/兩)　白前　杏仁(各三/兩)
　　橘皮　白术(各五/兩)　赤蜜(七/合)
　　枸杞根皮(切二/升)
　右七味㕮咀以水七升煑取二升去滓下
　蜜煑三沸分三服
治肺熱言音喘息短氣好唾膿血方
　　生地黄(切二/升)石膏(八/兩)　麻黄(五/兩)
　　杏仁(四/兩)　升麻羚羊角
　　硭硝(各三/兩)　淡竹茹(雞子大/一枚)
　　赤蜜(一/升)
　右九味㕮咀以水七升煑取二升去滓下
　蜜煑兩沸分三服
治肺熱悶不止胸中喘急驚悸客熱來去欲
死不堪服藥泄胸中喘氣方
　　桃皮　芫花(各一/升)
　右二味㕮咀以水四斗煑取一斗五升去
　滓以故布手巾内汁中薄胸温四肢不盈
　數日即歇
橘皮湯治肺熱氣上欬息奔喘方
　　橘皮　麻黄(各三/兩)　柴胡
　　乾紫蘇(删繁作乾/藍各二兩)宿薑
　　杏仁(各四/兩)　石膏(八/兩)
　右七味㕮咀以水九升煑麻黄兩沸去沫
　下諸藥煑取三升去滓分三服不瘥與兩
　劑
治肺熱喘息鼻衂血方
　　羚羊角　玄參　射干
　　鷄蘇　芍藥　升麻
　　柏皮(各三/兩)　生地黄(切一/升)栀子仁(四/兩)
　　淡竹茹(雞子/一枚)
　右十味㕮咀以水九升煑取三升分三服
　須利者下硭硝三兩更煑三沸
治肺熱飲酒當風風入肺膽氣妄泄目青氣
喘方
　　麻黄(四/兩)　甘草　五味子(各三/兩)
　　杏仁(五十/枚)　母薑(五/兩)　淡竹葉(切一/升)
　右六味㕮咀以水七升先煑麻黄去沫下
　諸藥煑取三升去滓分三服
瀉肺散治酒客勞倦或出當風喜怒氣舍於
肺面目黄腫起即頭眩咳逆上氣時忽忽欲
絶心下弦急不能飲食或吐膿血胸痛引背
支滿欲嘔方
　　五味子　百部(各二/兩半)　茯苓
　　附子　蓰蓉　當歸
　　石斛　遠志　續斷(各一/兩)
　　細辛　甘草(各七/分)　防風
　　蜀椒　紫菀　桂心
　　欵冬花　乾薑(各一/兩半)　桃仁(六十/枚)
　　杏仁(三十/枚)
　右十九味治下篩以酒服方寸匕日三
　稍加至二匕
灸法
肺脹氣搶脇下熱痛灸陰都隨年壯穴在俠
胃管兩邊相去一寸胃管在心下三寸
肺脹脇滿嘔吐上氣等病灸大椎并兩乳上
第三肋間各止七壯
肺與大腸俱實
右手寸口氣口以前脉陰陽俱實者手太陰
與陽明經俱實也病苦頭痛目眩驚狂喉痺
痛手臂捲脣吻不收名曰肺與大腸俱實也
治肺與大腸俱實令人氣憑滿煑散方
　　茯苓　麻黄(各六/分)　黄耆
　　大青　桂心(各三/分)　細辛
　　杏仁(各五/分)　石膏(二/兩)　丹參(半/兩)
　　五味子　甘草　貝母
　　橘皮　芎藭(各一/兩)　枳實(三/枚)
　右十五味治下篩爲粗散帛裹一方寸巳
　半井花水一升五合煑取七合爲一服日
　再
肺虛冷
右手寸口氣口以前脉陰虚者手太陰經也
病苦少氣不足以息嗌乾不津液名曰肺虚
冷也
治肺虚冷聲嘶傷語言用力戰掉緩弱虛瘠
風入肺方
　　防風　獨活　芎藭
　　秦椒　乾薑　黄耆(各四十/二銖)
　　天雄　麻黄　五味子
　　山茱萸　甘草(各三十/六銖)秦芁
　　桂心　薯蕷　杜仲
　　人參　細辛防己(各三/十銖)
　　甘菊花　紫菀(各二十/四銖)貫衆(二/枚)
　　附子(七/分)
　右二十二味治下篩以酒服方寸七日二
　(一方有石膏六/分當歸五分)
酥蜜膏酒治肺虚寒癘風所傷語聲嘶塞氣
息喘憊欬唾止氣𠻳通聲方
　　酥　崖蜜　飴糖
　　生薑汁　生百部汁　棗肉
　　杏仁(各一/升研)甘皮(五具/末)
　右八味合和微火煎常攪三上三下約一
　炊久取薑汁等各减半止温酒一升服方
　寸七細細咽之日二夜一
又方
　　猪胰(三/具)　大棗(百/枚)
　右二味以酒五升漬之秋冬七日春夏五
　日出布絞去滓七日服盡二七日忌鹽羊
　𦚠亦得治欬嗽胸脇支滿多喘上氣尤良
　(肘後方治久欬上氣/二十年諸治不痊者)
治肺寒損傷氣嗽及涕唾鼻塞方
　　棗肉(二升研/作脂)杏仁(一升熬/研爲脂)酥
　　生薑汁　白糖　白蜜
　　生百部汁(各一/升)
　右七味合和微火煎常攪約一炊久下之
　細細温清酒服二合日二
補肺湯治肺氣不足逆滿上氣咽中悶塞短
氣寒從背起口中如含霜雪言語失聲甚者
吐血方
　　五味子(三/兩)　乾薑　桂心
　　款冬花(各二/兩)麥門冬(一/升)　大棗(一百/枚)
　　粳米(二/合)　桑根白皮(一/斤)
　右八味㕮咀以水一斗先煑桑白皮五沸
　下藥煑取三升分三服
又方
　　黄耆(五/兩)　甘草　鍾乳
　　人參(各二/兩)　乾地黄　桂心
　　茯苓　白石英　桑白皮
　　厚朴　乾薑　紫菀
　　橘皮　當歸　五味子
　　遠志　麥門冬(各三/兩)大棗(二十/枚)
　右十八味㕮咀以水一斗四升煑取四升
　分五服日三夜二
又方治肺氣不足欬逆上氣牽繩而坐吐沫
唾血不能飲食方
　　蘇子(一/升)桑白皮(五/兩)　半夏(六/兩)
　　紫菀　人參　甘草
　　五味子　杏仁(各二/兩　)欵冬花
　　射干(各一/兩)　麻黄　乾薑
　　桂心(各三/兩)　細辛(一兩/半)
　右十四味㕮咀以水一斗二升煑取三升
　半分五服日三夜二
又方治肺氣不足欬逆短氣寒從背起口中
如含霜雪語無音聲而渴舌本乾燥方
　　五味子　蘇子(各一/升)　白石英
　　鍾乳(各三/兩)　欵冬花　竹葉
　　橘皮　桂心　桑白皮
　　茯苓　紫菀(各二/兩)　粳米(二/合)
　　麥門冬(四/兩)　生薑(五/兩)　杏仁(五十/枚)
　　大棗(十/枚)
　右十六味㕮咀以水一斗三升先煑桑白
　皮粳米大棗米熟去滓内諸藥煑取五升
　分六服日三
又方治肺氣不足心腹支滿欬嗽喘逆上氣
唾膿血胸背痛手足煩熱惕然自驚皮毛起
或哭或歌或怒乾嘔心煩耳中聞風雨聲面
色白方
　　欵冬花　桂心(各二/兩)　桑白皮(一/斤)
　　生薑　五味子　鍾乳(各三/兩)
　　粳米(五/合)　大棗(十/枚)　麥門冬(四/兩)
　右九味㕮咀以水一斗二升先煑粳米棗
　令熟去之内藥煎取二升分三服温服之
　一方用白石英二兩(廣濟用紫菀人參各/二兩名紫菀湯)
麻子湯治肺氣不足欬唾膿血氣短不得卧
方
　　麻子(一/升)　桑白皮　餳(各一/斤)
　　桂心　人參(各二/兩)　阿膠
　　紫菀(各一/兩)　生薑(三/兩)　乾地黄(四/兩)
　右九味㕮咀以酒一斗五升水一斗五升
　合煑取四升分五服
餳煎治肺氣不足咽喉苦乾方
　　作餳任多少取乾棗一升去核熟擣水
　　五升和使相得絞去滓澄去上清取濁
　　者内飴中攪火上煎勿令堅令連連服
　　如雞子大漸漸吞之日三夜二
治肺風氣痿絶四肢滿脹喘逆胸滿方
　　灸肺輸各二壯肺輸對乳引繩度之在
　　第三椎下兩傍相去各一寸五分
肺與大腸俱虚
右手寸口氣口以前脉陰陽俱虛者手太陰
與陽明經俱虛也病苦耳鳴嘈嘈時妄見光
明情中不樂或如恐怖名曰肺與大腸俱虚
也
小建中湯治肺與大腸俱不足虛寒乏氣小
腹拘急腰痛羸瘠百病方
　　大棗(十二/枚)　生薑　桂心(各三/兩)
　　甘草(二/兩)芍藥(六/兩)
　右五味㕮咀以水八升煑取三升去滓内
　糖八兩煑三沸分三服(肘後用黄耆人參/各二兩名黄耆建)
　(中/湯)
　　　肺勞第三(論方/灸法)
論曰凡肺勞病者補腎氣以益之腎王則感
於肺矣人逆秋氣則手太陰不收肺氣焦滿
順之則生逆之則死順之則治逆之則亂反
順爲逆是謂關格病則生矣
麻黄引氣湯治肺勞實氣喘鼻張面目苦腫
方
　　麻黄　杏仁　生薑
　　半夏(各五/分)　紫蘇四分　白前
　　細辛　桂心(各三/分)　橘皮(二/分)
　　石膏(八/兩)　竹葉(切一/升)
　右十一味㕮咀以水一斗煑取三升去滓
　分三服
半夏湯治肺勞虛寒心腹冷氣逆游氣胸脅
氣滿從胸達背痛憂氣往來嘔逆飲食即吐
虛乏不足方
　　半夏(一/升)　生薑(一/斤)　桂心(四/兩)
　　甘草　厚朴(各二/兩)人參
　　橘皮　麥門冬(各三/兩)
　右八味㕮咀以水一斗煑取四升分四服
　腹痛加當歸二兩
厚朴湯治肺勞風虛冷痰澼水氣晝夜不得
卧頭不得近枕上氣胸滿喘息氣絶此痰水
盛溢方
　　厚朴　麻黄　桂心
　　黄芩　石膏　大戟

　　橘皮(各二/兩)　枳實　甘草
　　秦芁　杏仁　茯苓(各三/兩)
　　細辛(一/兩)　半夏(一/升)　生薑(一/兩)
　　大棗(十五/枚)
　右十六味㕮咀以水一斗三升煑取四升
　分五服
治喉痺氣逆欬嗽口中涎唾方
　　灸肺輸七壯亦可隨年壯至百壯
孫眞人備急千金要方卷之五十四
孫眞人備急千金要方卷之五十五規五
　　　　(宋朝奉郎守太常少卿充/祕閣校理林億等校正)
　肺臟方
　　　氣極第四(論方/灸法)
論曰凡氣極者主肺也肺應氣氣與肺合又
曰以秋遇病爲皮痺皮痺不已復感於邪内
舍於肺則寒濕之氣客於六腑也若肺有病
則先發氣氣上衝胸常欲自恚以秋庚辛日
傷風邪之氣爲肺風肺風之狀多汗若陰傷
則寒寒則虛虚則氣逆欬欬則短氣暮則甚
陰氣至濕氣生故甚陰畏陽氣晝日則瘥若
陽傷則熱熱則實實則氣喘息上胸臆甚則
唾血然陽病治陰陰是其裏陰病治陽陽是
其表是以陰陽表裏衰王之源故知以陽調
陰以陰調陽陽氣實則决陰氣虚則引善治
病者初入皮毛肌膚筋脉則治之若至六腑
五臟半死矣
扁鵲曰氣絶不治喘(一作/奔)而冷汗出二日死
氣應手太陰太陰氣絶則皮毛焦氣先死矣
鍾乳散治氣極虛寒陰畏陽氣晝瘥暮甚氣
短息寒亦治百病令人力强能飲食去風冷
方
　　鍾乳(别/研)　乾薑　桔梗
　　茯苓　細辛　桂心
　　附子　人參(各一兩/六銖)白术(一/兩)
　　防風　栝蔞根　牡蠣(各二/兩半)
　右十二味治下篩酒服方寸匕日三漸加
　至二匕五十以上可數服得力乃止(千金/翼云)
　(有冷加椒有熱/加黄芩各三兩)
黄耆湯治氣極虚寒皮毛焦津液不通虛勞
百病氣力損乏方
　　黄耆(四/兩)　人參　白术
　　桂心(各二/兩　)生薑(八/兩)　大棗(十/枚)
　　附子(三十銖一/方不用)
　右七味㕮咀以水八升煑取三升去滓分
　四服
大露宿圓治氣極虛寒皮痺不已内舍於肺
寒氣入客於六腑腹脹虚滿寒冷積聚百病
方
　　礜石(肘後作/礬石)乾薑　桂心
　　皂莢　桔梗　附子(各三/兩)
　右六味爲末蜜丸梧子大酒服十丸日三
　漸加之愼熱及近火等
硫黄圓治氣極虛寒澼飲胸中痰滿心腹痛
氣急不下飲食方
　　硫黄　礜石　乾薑
　　附子　烏頭　桂心
　　細辛　白术　桔梗
　　茯苓(各二/兩)
　右十味爲末蜜丸如梧子酒服十丸日三
　漸加之以知爲度(肘後無白术桔梗茯苓/用吴茱萸蜀椒人參皂)
　(莢當歸十二種爲丸用治人/大冷夏月温飲食不解衣者)
大前胡湯治氣極傷熱喘息衝胸常欲自恚
心腹滿痛内外有熱煩嘔不安方
　　前胡(八/兩)　半夏　麻黄
　　芍藥(各四/兩)　生薑(五/兩)　黄芩(三/兩)
　　枳實(四/枚)　大棗(十二/枚)
　右八味㕮咀以水九升煑取三升去滓分
　温三服
竹葉湯治氣極傷熱氣喘甚則唾血氣短乏
不欲食口燥咽乾方
　　竹葉(二/升)　麥門冬　小麥
　　生地黄(各一/升)生薑　石膏(各六/兩)
　　麻黄(三/兩)　甘草(一/兩)　大棗(十/枚)
　右九味㕮咀以水一斗煑取三升去滓分
　三服
灸法
嘔吐上氣灸尺澤不三則七壯尺澤者在腕
後肘中横文腹中雷鳴相逐食不化逆氣灸
上管下一寸名太倉七壯
　　　積氣第五(論方/灸法)
論曰七氣者寒氣熱氣怒氣恚氣喜氣憂氣
愁氣凡七種氣積聚堅大如杯若柈在心下
腹中疾痛不能飲食時來時去每發欲死如
有禍祟此皆七氣所生寒氣即嘔逆惡心熱
氣即說物不竟而迫怒氣即上氣不可忍熱
痛上搶心短氣欲死不得息恚氣即積聚在
心下不得飲食喜氣即不可疾行不能久立
憂氣即不可劇作暮卧不安愁氣即喜忘不
識人語置物四方還取不得去處若聞急即
四肢胕腫手足筋攣捉不能舉如得病此是
七氣所生男子卒得飲食不時所致婦人即
産後中風諸疾也
七氣圓方
　　烏頭　大黄(各七/分)　紫菀
　　半夏　前胡　細辛
　　丹參　茯苓　芎藭
　　桃仁(胡洽作/杏仁)菖蒲(一作/芍藥)　石膏
　　吴茱萸　桂心　桔梗(各三/分)
　　人參　甘草　防葵(各一/兩)
　　乾薑蜀椒(各半/兩)
　右二十味爲末蜜丸如梧子大酒服三丸
　日三加至十丸一方去半夏加甘遂三分
　(胡洽無丹/參甘草)
七氣圓主七氣七氣者寒氣熱氣怒氣恚氣
喜氣憂氣愁氣此之爲病皆生積聚堅牢如
杯心腹絞痛不能飲食時去時來發則欲死
凡寒氣狀吐逆心滿熱氣狀恍惚眩冒失精
怒氣狀不可當熱痛上蕩心短氣欲絶不得
息恚氣狀積聚心滿不得食飲喜氣狀不可
疾行久立憂氣狀不可苦作卧不安席愁氣
狀平故如怒喜忘四肢胕腫不得舉止亦治
産後中風餘疾方
　　大黄(二兩/半)　人參　半夏
　　吴茱萸　柴胡　乾薑
　　細辛　桔梗　菖蒲(各二/分)
　　茯苓　芎藭　甘草
　　蜀椒(一用/桂心)石膏桃仁(各三/分)
　右十五味爲末蜜丸如梧子大每服酒下
　三丸日三服漸加至十丸(千金翼十味無/茯苓芎藭甘草)
　(石膏/桃仁)
七氣湯治寒氣熱氣憂氣勞氣愁氣或飲食
爲膈氣或勞氣内傷五臟不調氣衰少力方
　　乾薑　黄芩　厚朴(深師作/桂心)
　　半夏　甘草　乾地黄
　　芍藥　栝蔞根(各二兩深/師作橘皮)
　　蜀椒(三兩深/師桔梗)枳實(五/枚)人參(一/兩)
　　吴茱萸(五/合)
　右十二味㕮咀以水一斗煑取三升分三
　服日三
又方治虛冷上氣勞氣等方
　　半夏(一/升)　人參　生薑
　　桂心　甘草(各一/兩)
　右五味㕮咀以水一斗煑取三升分三服
　日三
五膈圓治憂膈氣膈食膈飲膈勞膈五病同
三服以憂恚思慮飲食得之若冷食及生菜
便發其病苦心滿不得氣息引背痛如刺之
狀食即心下堅大如粉絮大痛欲吐吐即瘥
飲食不得下甚者及手足冷上氣咳逆喘息
短氣方
　　麥門冬　甘草(各五/兩)　蜀椒
　　遠志　桂心　細辛(各二/兩)
　　附子(一兩/半)　人參(四/兩)乾薑(三/兩)
　右九味爲末蜜和丸微使淖先食含如彈
　丸一枚細細咽之喉中胸中當熱藥力稍
　盡復含一丸日三夜二服藥七日愈(延年/方云)
　(若不能含者可分一大丸作七小圓盡服/之夏月含益麥門冬甘草人參胡洽云亦)
　(可梧子大十丸酒服之經心録以吴茱萸/代桂心酒服如梧子五丸空腹服之治寒)
　(冷則心痛咽中有物吐之/不出咽之不入食飲少者)
治結氣冷癥積在脇下及脚氣上入小腹腹
中脹滿百病方
　　大蒜去心皮三升擣令極熟以水三升
　　和令調絞取汁更擣餘滓令熟更以水
　　三升和令調絞取汁更擣餘滓令熟更
　　以水三升和令調絞取汁合得九升所
　　得滓可桃顆大棄却以微火煎取三升
　　下牛乳三升合煎取三升旦起空腹一
　　頓温服令盡至申時食三日服一劑三
　　十日服十劑止
大蒜煎治疝瘕積聚冷癖痰飲心腹脹滿上
氣欬嗽刺風風癲偏風半身不隨腰疼膝冷
氣息否塞百病方
　　蒜(六斤四兩去皮切水/四斗煑取一斗去滓)酥(一升内/蒜汁中)
　　牛乳(二/升)　蓽茇　胡椒
　　乾薑(各三/兩)　石蜜　阿魏
　　戎鹽(各二/兩)　石菖蒲木香(各一/兩)
　　乾蒲桃(四/兩)
　右十二味爲末合内蒜汁中以銅器微火
　煎取一斗空腹酒下一兩五日已上稍加
　至三兩二十日覺四體安和更加至六兩
　此治一切冷氣甚良
桔梗破氣圓治氣上下否塞不能息方
　　桔梗　橘皮　乾薑
　　厚朴　枳實　細辛
　　葶藶(各三/分)　吴茱萸　白术(各六/分)
　　胡椒　蜀椒　烏頭(各七/分)
　　蓽茇(十/分)　人參　桂心
　　附子　茯苓　前胡
　　防葵　芎藭(各五/分)　甘草
　　大黄　檳榔　當歸(各八/分)
　右二十四味爲末蜜丸如梧子大每服酒
　下十丸日三有熱者空腹服之
檳榔湯治氣實若積聚不得食息方
　　檳榔(三七/枚)　附子(一/枚)　半夏(一/升)
　　細辛(一/兩)　生薑(八/兩)　大黄
　　紫菀　柴胡(各三/兩)　橘皮
　　甘草　紫蘇(冬用/子)　茯苓(各一/兩)
　右十二味㕮咀以水一斗煑取三升分三
　服相去如人行十里久若有癥結堅實如
　石加鼈甲二兩防葵二兩氣上加桑白皮
　切二升枳實厚朴各二兩消息氣力强弱
　進二劑後隔十日更服前桔梗破氣圓
治積年患氣發作有時心腹絞痛忽然氣絶
腹中堅實醫所不治復謂是蠱方
　　檳榔(大者四/七枚)附子(一/枚)　半夏(一/升)
　　柴胡(三/兩)　生薑(八/兩)　橘皮
　　甘草　桂心　當歸
　　枳實(各二/兩)
　右十味㕮咀以水一斗煑取三升分三服
　五日一劑服三劑永除根本
半夏湯治逆氣心腹滿氣上胸脇痛寒冷心
腹痛嘔逆及吐不下食憂氣結聚方
　　半夏(一/升)　生薑　桂心(各五/兩)
　　橘皮(四/兩)
　右四味㕮咀以水七升煑取三升分四服
　日三夜一人强者作三服亦治霍亂後吐
　逆腹痛
又方治逆氣心中煩滿氣悶不理氣上方見
第十六卷嘔吐篇四味者是
貝母湯治上氣咽喉窒塞短氣不得卧腰背
痛胸滿不得食面色萎黄方
　　貝母(一/兩)　生薑(五/兩)　桂心
　　麻黄　石膏　甘草(各二/兩)
　　杏仁(三十/枚)　半夏(五/合)
　右八味㕮咀以水一斗煑取三升分爲三
　服日三
麻黄湯治上氣脉浮咳逆喉中水雞聲喘息
不通呼吸欲死方
　　麻黄(八/兩)　甘草(四/兩)　大棗(三十/枚)
　　射干(如博棋/子二枚)
　右四味㕮咀以井花水一斗煑麻黄三沸
　去沫内藥煑取四升分四服日三夜一
奔氣湯治大氣上奔胸膈中諸病發時迫滿
短氣不得卧劇者便悁欲死腹中冷濕氣腸
鳴相逐成結氣方
　　生薑(一/斤)　半夏　吴茱萸(各一/升)
　　桂心(五/兩)　人參　甘草(各三/兩)
　右六味㕮咀以水一斗煑取三升分四服
枳實湯下氣治胸中滿悶方
　　枳實(三/枚)　附子(二/枚)　大棗(十四/枚)
　　半夏(五/兩)　人參　甘草
　　白术　乾薑　厚朴(各二/兩)
　右九味㕮咀以水七升煑取二升半每服
　八合日三
下氣治氣滿腹脹方
　　半夏(一/升)　生薑(一/斤)　人參(一兩/半)
　　橘皮(三/兩)
　右四味㕮咀以水七升煑取三升去滓分
　三服日三一方無人參止三味
治氣兩脇滿急風冷方
　　杏仁　茯苓　防葵(各八/分)
　　吴茱萸　橘皮　桂心
　　防風　澤瀉(各五/分)　白术
　　射干　芍藥　蘇子
　　桔梗　枳實(各六/分)
　右十四味爲末蜜丸梧子大酒服十丸日
　二加至三十丸
治氣滿閉塞不能食喘息方
　　訶梨勒十枚爲末蜜丸如梧子食後服
　　三丸不忌得利即止
治上氣欬逆方
　　蘇子(一/升)　五味子(五/合)　麻黄
　　細辛　紫菀　人參
　　黄芩　甘草(各二/兩)　桂心
　　當歸(各一/兩)　生薑(五/兩)　半夏(三/兩)
　右十二味㕮咀以水一斗煑取三升分作
　三服
治氣上不得卧神祕方
　　橘皮　生薑　紫蘇
　　人參　五味子(各五兩一/方作桔梗)
　右五味㕮咀以水七升煑取三升分三服
治熱發氣上衝不得息欲死不得卧方
　　桂心(半/兩)　白石英　麥門冬
　　枳實　白鮮皮　貝母
　　茯神　檳榔仁　天門冬(各二/兩半)
　　車前子(二/兩)　人參　前胡
　　橘皮　白薇　杏仁(各一/兩半)
　　郁李仁(三/兩)　桃仁(五/分)
　右十七味爲末蜜和丸如梧子大以竹葉
　飲服十丸日二加至三十丸
竹葉飲法
　　竹葉　紫蘇子(各一/升)紫菀
　　白前(各二/兩)　百部　甘草
　　生薑(各三/兩)
　右七味㕮咀以水八升煑取三升温下前
　丸藥盡更合
人參湯安食下氣理胸脇并治客熱方
　　人參　麥門冬　乾薑
　　當歸　茯苓　甘草
　　五味子　黄耆　芍藥
　　枳實(各二/兩)　桂心(三/兩)　半夏(一/升)
　　大棗(十五/枚)
　右十三味㕮咀以水九升煑取三升去滓
　每服九合從旦至晡令盡皆熱服愼勿冷
海藻橘皮圓下氣治風虚支滿膀胱虚冷氣
上衝肺息奔令咽喉氣悶往來方
　　海藻　橘皮　白前(各三/分)
　　杏仁　茯苓　芍藥
　　桂心(各五/分)　蘇子(五/合)　棗肉
　　桑根白皮　昆布(各二/兩)　吴茱萸
　　人參　白术　葶藶(各一/兩)
　右十五味爲末蜜丸如梧子大飲服十丸
　日二加至十五丸以利小便爲度
治氣上方
　　碙砂　細辛　牛膝(各等/分)
　右三味末氣發酒服方寸匕後三日忌酒
　餘禁如藥法
治上氣方
　　上酥(一/升)　獨頭蒜(五/顆)
　右二味先以酥煎蒜蒜黄出之用生薑汁
　一合共煎令熟空腹温服一方寸匕
治上氣嘔吐方
　　芥子二升爲末蜜丸寅時以井花水服
　　如梧子七丸日二亦可作散空腹服之
　　及有酒浸服并治臍下絞痛
治勞氣方
　　小芥子三升擣末絹袋盛酒三斗浸之
　　密封七日去滓温服半升漸至一升半
　　得方更合忌如藥法
治上氣三十年不瘥方
　　大棗　杏仁(各一/百枚)　豉(一百二/十粒)
　　蜀椒(二百/粒)
　右四味先擣杏仁豉令熟後内棗椒更擣
　爲丸如棗核大含稍稍咽之日三夜一
治積年上氣不瘥垂死者方
　　莨菪子(熬令/色變)熟羊肝(薄切/曝乾)
　右二味各擣等分以七月七日神酢拌令
　相著夜不食空腹服二方寸匕須拾針兩
　食間以冷漿白粥二匕止之隔日一服永
　瘥四十日内得煑飯汁作蕪菁羹食之已
　外一切禁斷
下氣方
　　生薑(五/兩)　小麥(一/升)
　右二味以水七升煑取一升頓服
又方
　　大棗(二七/枚)　紫蘇莖葉(切一/升)
　右二味以酒三升煑取一升半分再服水
　煑亦得一方加橘皮半兩(肘後方無/棗用橘皮)
治氣方
　　桃皮二斤去黄者㕮咀以水五升煑取
　　三升每服一升瘥止
又方酒服驢脂二合日二瘥止
又方黄牛乳二升煎取一升和生乳一升空
腹服之日二
又方驢乳初服三合三日後日别五合後至
七合七日後至一升忌葵菜猪魚油等
又方尿空腹服百日即止治一切病
又方烏牛尿空腹服日再至三升止
補氣虚逆方
　　大棗(三/升)　甘皮(去脉/十具)　乾薑(二/兩)
　　乾地黄(八/兩)
　右四味治下篩酒四升漬棗三宿漉出棗
　取酒爲炊汁將棗内甑中微火蒸令棗膏
　入釜中酒裏煎酒令餘二升許候甑中棗
　只留皮核在乃止火貯器中將前散及熱
　下攪令調大略與糖相似以酒服二合日
　再此方非止補氣亦通治一切短氣并形
　體羸瘦甚良
大補氣方
　　乾地黄(五/兩)　甘草　秦椒(各一/兩)
　　乾薑　昆布　地骨皮(各四/兩)
　　白术　桂心　人參
　　厚朴　海藻(各三/兩)　羊腎(一具去/膏四枚)
　　羊肚(一具治如食/法去膏膋)
　右十三味治下篩内羊肚中合腎縫塞肚
　口蒸極熟爲度及熱木臼合擣取肚腎與
　藥爲一家曝乾更擣爲散酒服方寸七日
　二
白石英散明目利小便治氣及補五勞七傷
無所不治方
　　煉成白石英十兩(白石英無多少以錘/子砧上細磽向明選)
　　(去黶翳色暗黑黄赤者惟取白净者爲/佳擣絹下之甆器中研令極細熟以生)
　　(絹袋於銅器中水飛之如作粉法如此/三度研訖澄之漸漸去水水盡至石英)
　　(曝得乾看中有粗惡不净者去之取中/央好者在下有粗惡者亦去之更研堪)
　　(用者使熟白絹袋子盛著甆碗中以甆/椀蓋之於三斗米下蒸之飯熟訖出取)
　　(懸之使乾更以甆/器中研之爲成)
　　石斛　蓯蓉(各六/分)　澤瀉
　　茯苓　橘皮(各一/兩)　菟絲子(三/兩)
　右七味治下篩緫於甆器中研令相得重
　篩酒服方寸七日二不得過之猪魚鵝鴨
　蒜冷酢滑
補傷散治肺傷善泄欬善驚恐不能動筋不
可遠行膝不可久立汗出鼻乾少氣喜悲心
下急痛痛引胸中卧不安席忽忽喜夢寒熱
小便赤黄目不遠視唾血方
　　天門冬(一/升)　防風　澤瀉
　　人參　阿膠(各一/兩半)　栝蔞根
　　前胡　芍藥　石膏
　　乾薑　大豆卷(各二/兩)紫菀
　　白歛(各一/兩)　桂心　白术(各四/兩)
　　乾地黄　甘草　薯蕷
　　當歸(各二/兩半)
　右十九味治下篩食上酒服方寸七日三
白石英圓補養肺氣方
　　白石英(一作白/石脂)　陽起石
　　礠石　菟絲子　蓰蓉
　　乾地黄(各二/兩半)石斛　栝蔞根
　　白术　五味子(各二/兩)防風
　　巴戟天(各五/分)桂心　人參(各一/兩)
　　蛇床子(半/兩)
　右十五味爲末蜜丸如梧子酒下十五丸
　加至三十丸日二服
理氣圓治氣不足方
　　杏仁　桂心(各一/兩)　乾薑
　　益智子(各二/兩)
　右四味爲末蜜丸如梧子未食服三丸以
　知爲度
治冷氣氣短方
　　蜀椒五兩絹袋盛酒一斗浸二七日服
　　之任意多少
治讀誦勞極疲乏困頓方
　　酥　油　糖
　　酒　白蜜(各二/升)
　右五味合於銅器中微火煎二十沸下之
　爲準七日七夜服令盡宜愼生冷
又方
　　人參　甘草　茯苓
　　當歸(各二/兩)　地骨皮　芎藭
　　芍藥　乾地黄　黄耆(各三/兩)
　　大棗(二十/枚)
　右十味㕮咀以水一斗煑取三升分三服
　一方用桂心三兩
治卒短氣方
　　擣韭汁服一升立瘥(肘後方治卒上氣/鳴息便欲絶)
治乏氣方
　　生薑　枸杞葉(各二/兩)
　右二味㕮咀以水三升煑取一升頓服
治少年房多短氣方
　　豉(七/合)　栀子(二七/枚)
　右二味以水二升煑豉取一升半去豉内
　栀子煑取八合服半升不瘥更服
灸法
凡上氣冷發腹中雷鳴轉叫嘔逆不食灸太
衝不限壯數從痛至不痛從不痛至痛止
上氣厥逆灸胸堂百壯穴在兩乳間
胸膈中氣灸闕輸隨年壯(扁鵲云第四椎下/兩傍各一寸半名)
(闕/輸)
心腹諸病堅滿煩痛憂思結氣寒冷霍亂心
痛吐下食不消腸鳴泄利灸太倉百壯(太倉/一穴)
(名胃募在心下四/寸乃胃管下一寸)○結氣囊裹針藥所不及
灸肓募隨年壯肓募二穴從乳頭即度至臍
中屈去半從乳下行度頭是穴
下氣灸肺輸百壯又灸太衝五十壯
凡臍下絞痛流入陰中發作無時此冷氣灸
關元百壯穴在臍下三寸
短氣不得語灸天井百壯穴在肘後兩筋間
○又灸大椎隨年壯○又灸肺輸百壯○又
灸肝輸百壯○又灸尺澤百壯○又灸小指
第四指間交脉上七壯○又灸手十指頭合
十壯○少年房多短氣灸鳩尾頭五十壯○
又鹽灸臍孔中二七壯
乏氣灸第五椎下隨年壯
論曰凡卒厥逆上氣氣攻兩脅心下痛滿奄
奄欲絶此爲奔豚氣即急作湯以浸兩手足
數數易之
奔豚灸氣海百壯穴在臍下一寸半○又灸
關元百壯穴在臍下三寸○奔豚灸期門百
壯穴直兩乳下第二脇端傍一寸五分
奔豚腹腫灸章門百壯章門一名長平二穴
在大横外直臍季脇端○奔豚搶心不得息
灸中極五十壯中極一名玉泉在臍下四寸
奔㹠上下腹中與腰相引痛灸中府百壯穴
在乳上三肋間○奔㹠上下灸四滿二七壯
穴俠丹田兩傍相去三寸即心下八寸臍下
横文是也



孫眞人備急千金要方卷之五十五










孫眞人備急千金要方卷之五十六規六
　　　　(宋朝奉郎守太常少卿充/祕閣校理林億等校正)
　肺臟方
　　　肺痿第六(論方)
論曰寸口脉數其人病咳口中反有濁唾涎
沫出何也師曰此爲肺痿之病何從得之師
曰病熱在上焦因咳爲肺痿或從汗出或從
嘔吐或從痟渴小便利數或從便難數被駃
藥下重亡津液故得肺痿又寸口脉不出而
反發汗陽脉早索陰脉不澀三焦踟蹰入而
不出陰脉不澀身體反冷其内反煩多唾脣
燥小便反難此爲肺痿傷於津液便如爛瓜
下如豚腦但坐發汗故也其病欲欬不得咳
咳出乾沫久久小便不利其脉平弱肺痿吐
涎沫而不咳者其人不渴必遺溺小便數所
以然者上虚不能制下故也此爲肺中冷必
眩師曰肺痿欬唾咽燥欲飲者自愈自張口
者短氣也
甘草乾薑湯温臟治肺痿多涎唾小便數肺
中冷必眩不渴不欬(若渴者屬/痟渴法)上虚下不能
制溲服此湯已小温覆之方
　　甘草(四/兩)乾薑(二兩集驗肘後/有大棗十二枚)
　右二味㕮咀以水三升煑取一升半去滓
　分二服
甘草湯治肺痿涎唾多出血心中温温液液
方(千金翼名/温液湯)
　　甘草二兩㕮咀以水三升煑取一升半
　　去滓分三服
生薑甘草湯治肺痿欬唾涎沫不止咽燥而
渴方
　　生薑(五/兩)甘草(四/兩)人參(三/兩)
　　大棗(十二/枚)
　右四味㕮咀以水七升煑取三升去滓分
　三服
桂枝皂莢湯治肺痿吐涎沫不止方(去芍藥/加皂莢)
　　桂枝生薑(各三/兩)甘草(二/兩)
　　皂莢(一/兩)大棗(十五/枚)
　右五味㕮咀以水七升煑取三升去滓分
　三服
麻黄湯治肺脹欬而上氣咽燥而喘脉浮者
心下有水方
　　麻黄　芍藥　生薑(仲景用/乾薑)
　　細辛　桂心(各三/兩)　半夏
　　五味子(各半/升)石膏(四/兩)
　右八味㕮咀以水一斗煑取三升分三服
　(仲景名此爲小青龍加石/膏湯用甘草三兩爲九味)
　　　肺癰第七(論方)
論曰病欬唾膿血其脉數實者屬肺癰虚者
屬肺痿欬而口中自有津液舌上胎滑此爲
浮寒非肺痿若口中辟辟燥欬即胸中隱隱
痛脉反滑數此爲肺癰也問曰病者欬逆師
脉之何以知爲肺癰當有膿血吐之則死後
竟吐膿死其脉何類何以别之師曰寸口脉
微而數微則爲風數則爲熱微則汗出數則
惡寒風中於衛呼氣不入熱過於榮吸而不
出風傷皮毛熱傷血脉風舍於肺其人則欬
口乾喘滿咽燥不渴多唾濁沫時時振寒熱
之所過血爲凝滯蓄結癰膿吐如米粥始萌
可救膿已成則難治寸口脉數趺陽脉緊寒
熱相搏故振寒而欬趺陽脉浮緩胃氣如經
此爲肺癰師曰振寒發熱寸口脉滑而數其
人飲食起居如故此爲癰腫病醫反不知而
以傷寒治之不應愈也何以知有膿膿之所
在何以别知其處師曰假令膿在胸中者爲
肺廱其脉數咳唾有膿血設膿未成其脉自
緊數緊去但數膿爲已成也
桔梗湯治咳胸中滿而振寒脉數咽乾而不
渴時時出濁唾腥臭久久吐膿如粳米粥是
爲肺癰者方
　　桔梗(三兩集驗用二兩/古今録驗用一兩)　甘草(二/兩)
　右二味㕮咀以水三升煑取一升去滓分
　二服必吐膿血也(一方有欵冬/花一兩半)
瀉肺湯治肺癰喘不得卧方
　　葶藶(三兩/爲末)　大棗(二十/枚)
　右二味先以水三升煑棗取一升去棗内
　藥一棗大煎取七合頓服令盡三日服一
　劑可至三四劑治肺癰胸脇脹一身面目
　浮腫鼻塞清涕出不聞香臭咳逆上氣喘
　鳴迫塞未進此方宜先服小青龍湯却(服)
　前藥其青龍湯方在十八卷
黄昏湯治欬有微熱煩滿胸心甲錯是爲肺
癰者方
　　黄昏手掌大一片是合昏皮也㕮咀以
　　水三升煑取一升分二服
又方
　　薏苡仁　瓜瓣(半/升)　桃仁(五十/枚)
　　葦莖(切二升水二斗/煑取五升去滓)
　右四味㕮咀内葦汁中煑取二升服一升
　當有所見吐膿血
　　　飛尸鬼疰第八(論方/灸法)
論曰凡諸心腹痛服衆方熱藥入腹寂然不
動但益氣息急者此尸疰病也宜先服甘草
汁一升消息少時服瞿麥湯盡一劑得下便
覺稍寬并暴癥堅結宿食及女人血堅痛發
作無定者神良
五疰湯治卒中賊風遁尸鬼邪心腹刺痛大
脹急方
　　大黄　甘草(各三/兩)　當歸
　　芍藥(各二/兩)　烏頭(十/枚)　生薑
　　蜜(各一/斤)　桂心(四/兩)
　右八味㕮咀别漬大黄以水九升煑取三
　升烏頭别内蜜中煎令得一升拌湯中去
　滓分服三合如人行三十里久更進一服
　日三不知加至四合
蜈蚣湯治惡疰邪氣往來心痛徹背或走入
皮膚移動不定苦熱四肢煩疼羸乏短氣方
　　蜈蚣(一/枚)　牛黄(一/分)　大黄(二/兩)
　　丹砂　人參(各三/分)　細辛
　　鬼臼　當歸　桂心
　　乾薑(各一/兩)　黄芩　麝香(各半/兩)
　　附子(四/枚)
　右十三味㕮咀以水一斗煑取三升去滓
　下牛黄麝香末分三服
治卒中惡賊風寒冷入腹便絞痛或飛尸遁
尸發作無時搶心胸滿脇痛如刀刺口噤者
方
　　甘草　乾薑　茯苓
　　乾地黄　羊脂　當歸
　　細辛(各一/兩)　芍藥　吴茱萸
　　桂心(各二/兩)　栀子仁(十五/枚)
　右十一味㕮咀以水八升煑取三升去滓
　内脂烊盡分三服欲利者加大黄三兩
治卒中惡風角弓反張或飛尸遁尸心腹絞
痛者方
　　乾地黄　茯苓　芎藭
　　當歸　甘草(各一/兩)　吴茱萸
　　桂心　乾薑　芍藥(各二/兩)
　　栀子仁(十四/枚)
　右十味㕮咀以水八升煑取三升分三服
　痛甚者加羊脂三兩當歸人參芍藥各一
　兩心腹堅急加大黄三兩
桃皮湯治中惡氣心腹痛胸脇脹滿短氣方
　　桃白皮(一握東/引者)　眞珠
　　附子(各一/兩)　栀子仁(十四/枚)當歸(三/兩)
　　吴茱萸　豉(各五/合)　桂心(二/兩)
　右八味㕮咀以水五升煑取二升去滓内
　眞珠末分作二服一方無當歸以下四味
桃奴湯治中惡諸尸蠱疰心腹卒絞痛方
　　桃奴　當歸　人參
　　乾薑(各二/兩)　芎藭　甘草(各三/兩)
　　丹砂　麝香　茯苓
　　犀角　鬼箭羽　桂心(各一/兩)
　右十二味㕮咀以水九升煑取二升半去
　滓分二服未食服大便不通腹滿者加大
　黄三兩芒消二兩(胡洽有雄黄一/兩無丹砂芎藭)
治卒中風寒冷温氣入腹虛脹急滿搶心胸
脇叉痛氣息不通脉弦緊汗不出及得傷寒
方
　　吴茱萸　當歸　麻黄
　　獨活　甘草　桔梗
　　茯苓(各二/兩)　桂心　青木香
　　石膏　大黄　犀角(各三/兩)
　右十二味㕮咀以水九升煑取三升分三
　服日三
治風冷氣入腹忽絞痛緊急如吹大小便閉
小腹有氣結如斗大脹滿起其脉弦老者沉
遲方
　　瞿麥　當歸　茯苓
　　鬼箭羽　桔梗　防己
　　海藻　吴茱萸　芎藭(各二/兩)
　　桂心　大黄(各三/兩)　一用犀角(二/兩)
　右十一味㕮咀以水九升煑取三升分三
　服
治諸雜疰相連續死亦治三十年衆疰方
　　桃根白皮一斤㕮咀以水二斗煑取一
　　斗去滓分八九服須令二日服盡(崔氏/用桃)
　　(根白皮治疰在心/腹痛不可忍者)
又方擣桃仁二七枚研酒服
又方小芥子末雞子白和傅
尸疰鬼疰者即五尸之中尸疰又挾諸鬼邪
爲害者也其變動乃有三十六種至九十九
種大略令人寒熱淋瀝沉沉默默不的知其
所苦而無處不惡累年積月漸就頓滯以至
於死死後復疰易傍人乃至滅門覺如此候
者宜急療之之方
　　獺肝一具陰乾治下篩水服一方寸匕
　　日三如一具不瘥更作
小附著散治飛尸賊風發時急痛不在一處
針則移發一日半日乃瘥須臾復發者方
　　細辛　甘草(一作/莽草)　天雄(各一/分)
　　桂心(三/分)　附子　烏頭
　　乾薑(各一/兩)　雄黄　眞珠(各半/兩)
　右九味治下篩酒服方寸七不知稍增以
　知爲度(胡洽有蜀椒四分/不用桂心附子)
大附著散治五尸疰忤與前狀同者方
　　黄芩由跋椒目
　　細辛雄黄乾薑
　　黄連(各一/兩)　金牙　犀角
　　麝香　牛黄(各/分)　天雄
　　桂心(各半/兩)　眞珠(三/分)　蜈蚣(一/枚)
　右十五味治下篩酒服一錢七日三以知
　爲度
大金牙散治一切疰病方見别卷中
金牙散治鬼疰風邪鬼語尸疰或在腰脊胸
脇流無常處不喜見人志意不定面脫色目
赤鼻張唇乾甲黄者方
　　金牙　雄黄　鐵精
　　野葛　露蜂房　芎藭
　　大黄　甘草　曾青
　　蛇蛻皮　眞珠　丹砂
　　　　　　　乾漆(各一/分)　石長生
　　狸骨(一作/鸛骨)　桔梗　鬼臼
　　鬼箭羽　鬼督郵　椒目
　　烏頭　狼毒　蕪荑
　　藜蘆　雷丸　鼈甲
　　滑石(各二分/作消石)毒公　胡燕屎
　　牛黄(各三/分)　人參　狼牙
　　寒水石　桂心(各四/分)　石膏(五/分)
　　蜈蚣　蜥蜴　附子(各一/枚)
　　蜣螂　亭長(各七/枚)　元青
　　徐長卿　斑猫(各十/四枚)　貝母(二/枚)
　右四十五味治下篩先食以酒服一刀圭
　日再不知漸加之蟲隨大小便出(崔氏名/蜀金牙)
　(散)
白术散治風入臟腑悶絶常自躁痛或風疰
入身冷疰鬼疰飛尸惡氣腫起或左或右或
前或後或内或外針灸流移無有常處驚悸
腹脹氣滿心頭痛或恍惚悲懼不能飲食或
進或退陰下濕癢或大便有血小便赤黄房
中勞極方
　　白术(十四/枚)　附子　秦芁
　　人參　牡蠣　蜀椒
　　細辛　黄芩　芎藭
　　牛膝(各三/分)　乾薑　桂心
　　防風(各五/分)　茯苓　桔梗
　　當歸　獨活　柴胡(各四/分)
　　爲頭　甘草　麻黄
　　石南　莽草　栝蔞根
　　天雄　杜仲(各二/分)
　右二十六味治下篩平旦酒服五分七訖
　如人行七里久勢欲解更飲酒五合爲佳
太乙備急散治卒中惡客忤五尸入腹鬼刺
鬼痱及中蠱疰吐血下血及心腹卒痛腹滿
傷寒熱毒病六七日方
　　雄黄　桂心　芫花(各二/兩)
　　丹砂　蜀椒(各一/兩)　藜蘆
　　巴豆(各一/分)　野葛(三/分)　附子(五/分)
　右九味巴豆别治如脂餘合治下篩以巴
　豆合和更擣合和調置銅器中密貯之勿
　泄有急疾水服錢五七可加至半錢七老
　小半之病在頭當鼻衂在膈上吐在膈下
　利在四肢當汗出此之所爲如湯沃雪手
　下皆愈方宜秘之非賢不傳
龍牙散治百疰邪鬼飛尸萬病方
　　龍牙　茯苓(各二/兩半)　雄黄
　　棗膏　芍藥(各五/分)　乾地黄
　　石斛　胡燕屎(各三/分)鬼箭羽
　　烏頭　羌活　露蜂房
　　曾青　眞珠　桂心
　　杏仁　防風　桃奴
　　鬼臼　鸛骨(各一/兩)　人參
　　大黄(各一/兩半)　白术(二/兩)　蘇子(四/合)
　　銅鏡鼻　甘草　橘皮
　　芎藭　鬼督郵　遠志
　　鼈甲(各半/兩)　狸陰(二/具)　蜈蚣(一/枚)
　右三十三味治下篩酒服一刀圭以知爲
　度當有蟲從大便出
　　疰蠱疰毒氣變化無常者方
　　犀角　麝香　丹砂
　　雄黄　蜈蚣　鮫魚皮
　　丁香　鹿角　龍骨
　　蘘荷根　蜀椒　乾薑(各一/分)
　　貝子(十/枚)
　右十三味治下篩酒服方寸七加至二七
　日三
備急散治卒中惡風氣忤迷絶不知人(方見/别卷)
(三味備/急丸是)
治暴心痛面無顔色欲死者方
　　以布裹鹽如彈丸大燒令赤置酒中消
　　服之利即愈
治蠱疰方
　　燒猫兒屎灰水服之(用雄/猫兒)
墨奴散治卒得惡疰腹脹方
　　釜下墨(一/合)鹽(二/合)
　右二味合治以水一升半煑取八合一服
　令盡須臾吐下即瘥
治哭疰方
　　梳齒間刮取垢水服之
又方
　　亂髮(一/兩)　臘月猪脂(一/合)
　右二味取猪脂煎髮令消烊服之蟲死矣
又方熬大豆帛裹熨之
治一切病食疰方(凡食上得病/名爲食疰)
　　取釜下土雞子大爲末酢泔清一升和
　　服之行五十步吐即瘥
又方還取本食種數多少相似各少許和合
布裹燒灰如杏仁大水服之
鸛骨圓治遁尸飛尸積聚胷痛連背走無常
處或在臟或腫在腹或奄奄然而痛者方
　　鸛骨(三/寸)　丹砂(一作/丹參)　牡蠣(一作/牡丹)
　　雄黄　莽草(各四/分)藜蘆
　　桂心　野葛(各二/分)　斑猫
　　元青(各十/四枚)　巴豆(四十/枚)　蜈蚣(一/枚)
　右十二味爲末蜜丸如小豆每服二丸日
　三以知爲度
蜥蜴圓治癥堅水腫飛尸遁尸寒尸喪尸尸
疰骨血相注惡氣鬼忤蛄毒邪氣往來夢寤
存亡流飲結積虎狼所齧猘犬所咋鴆毒入
人五臟服藥以殺其毒毒即消婦人邪氣鬼
忤亦能遣之之方(方與積/聚篇重)
　　蜥蜴　蜈蚣(各二/枚)　蝱蟲
　　杏仁(各三/十枚)　地膽(五十/枚)䗪蟲(四十/枚)
　　朴消　巴豆(各七/分)　澤漆
　　鬼督郵　桑赤雞　桃奴
　　犀角(各二/分)　乾薑(四/分)　虎骨(六/分)
　　甘草(一/兩)　芍藥　甘遂(各五/分)
　　款冬花(三/分)　蜣螂(十四/枚)
　右二十味别治巴豆杏仁如膏内諸藥末
　研調下蜜擣二萬杵丸如麻子大食前服
　三丸日一不下加之不取吐下者一丸旦
　服有人風冷疰癖堅二十年得愈
桔梗圓治毒疰鬼疰食疰冷疰痰飲宿食不
消酒癖諸病方
　　桔梗　藜蘆　皂莢
　　巴豆　附子(各二/兩)
　右五味爲末蜜和擣萬杵丸如梧子宿不
　食平旦飲服二丸仰卧服勿眠至食時膈
　上吐膈下下去惡物如蝌蚪蝦蟇子或長
　一二尺下後當大虚口乾可作雞羹飲五
　合太極飲食粥一升三四日病未盡更服
　忌如藥法
十疰圓治十種疰氣疰勞疰鬼疰冷疰生人
疰死人疰尸疰食疰水疰土疰等方
　　雄黄　巴豆(各二/兩)　人參
　　甘草　麥門冬　細辛(一作/藁本)
　　桔梗　附子　皂莢
　　蜀椒(各一/兩)
　右十味末蜜丸如梧子空腹服五丸日再
　稍加以知爲度
太乙神明陷冰圓治諸病破積聚心下支滿
寒熱鬼疰長病欬逆唾噫辟除衆惡鬼逐邪
氣鬼擊客忤中惡胷中結氣咽中閉塞有進
有退繞臍絞痛惻惻隨上下按之挑手心中
愠愠如有蟲狀毒疰相染甚至滅門者方
　　雄黄　桂心　丹砂
　　礬石(一作/礜石)　藜蘆　大黄(各二/兩)
　　元青(五/枚)　眞珠　附子(各兩/半)
　　麝香　人參　犀角
　　鬼臼　射罔　牛黄(各一/兩)
　　蜈蚣　蜥蜴(各一/枚)　烏頭(八/枚)
　　杏仁(三十/枚)　斑猫　樗雞
　　地膽(各七/枚)　當歸(三/兩)　巴豆(一/分)
　右二十四味爲末蜜和擣三萬杵丸如小
　豆先食服二丸日再不知稍增以藥二丸
　著門上令衆邪不近傷寒服之無不愈若
　至病家及視病人夜行獨宿服二丸衆邪
　不能近也(胡洽無元青桂心眞珠麝香人/參犀角烏頭射罔蜥蜴樗鷄牛)
　(黄當歸只十二/味與積聚篇重)
江南度世圓治萬病癥結積聚伏尸長病寒
熱疰氣流行皮中久病著床肌肉消盡四肢
煩熱嘔逆不食傷寒時氣惡疰汗岀口噤不
開心痛方
　　蜀椒(三/兩)　人參　細辛
　　甘草(各二/兩)　茯苓　眞珠
　　大黄　乾薑　丹砂
　　野葛　桂心　雄黄
　　麝香　鬼臼(各一/兩)　烏頭
　　牛黄(各二/分)　附子　紫菀(各六/分)
　　巴豆(六十/枚)　蜈蚣(一/枚)
　右二十味爲末蜜丸如小豆飲服二丸加
　至四丸日二加獺肝一具尤良
大度世圓治萬病與前狀同者方
　　牛黄　大黄　雄黄
　　細辛　附子　眞珠
　　甘草　人參　射罔
　　丹砂　鬼臼　莽草(各一/兩)
　　蜀椒　麝香　鬼箭羽
　　茯苓　桂心　紫菀(各二/兩)
　　乾薑(三/兩)　野葛(一/尺)　蜥蜴　
　　蜈蚣(各一/枚　)地膽(五十/枚)　芫青(二十/枚)
　　樗雞(三十/枚)巴豆仁(八十/枚)
　右二十六味爲末蜜丸如小豆飲服二丸
　日二先食服之
治疰病相染易及霍亂中惡小兒客忤長病
方
　　獺肝(一/具)　蜈蚣(一/枚)　麝香(一/分)
　　雄黄　莽草　丹砂
　　鬼臼　犀角　巴豆
　　大黄　牛黄(各一/兩)
　右十一味末蜜丸如麻子空腹服二丸至
　三丸以知爲度
雷氏千金圓治行諸氣宿食不消飲食中惡
心腹痛如刺及瘧方
　　消石(五/分)　大黄(五/分)　桂心
　　乾薑(二/兩)　巴豆仁(六十/枚)
　右五味爲末擣三千杵蜜丸如大豆服二
　丸神驗無比已死者拆齒灌之
治卒得尸疰毒痛往來方
　　杏仁　亂髮灰(各等/分)
　右二味研如脂丸如梧子每服酒下三丸
　日三(姚氏猪/膏和丸)
治遁尸尸疰心腹刺痛不可忍者方
　　桂心　乾薑(各一/兩)　巴豆仁(二/兩)
　右三味治下篩以上酢和如泥傅病上乾
　即易之
治遁尸尸疰心腹及身有痛處不得近者方
　　取艾小挼令碎著痛上厚一寸餘熱湯
　　和灰令强熱置艾上冷即易不過二三
　　度瘥
治遁尸飛尸又治暴風毒腫流入四肢頭面
方
　　白芥子一升蒸熟擣以黄丹二兩攪和
　　分作兩分用踈布袋盛更蒸使熱以薄
　　痛上當更迭蒸袋常使熱薄之如此三
　　五度即定
治人皮膚中痛名曰癥疰方
　　醋和燕窠土傅之
治走疰方
　　燒車釭令熱暫入水以濕布裹熨病上
治三十年氣疰方
　　豉心(半/升)　生椒(一/合)
　右二味以水二升煑取半升適寒温用竹
　筒縮取汁令病者側卧手擘大孔射灌之
　少時當出惡物此法垂死悉治得瘥百千
　不可具說
灸法
凡五尸者飛尸遁尸風尸沉尸尸疰也今皆
取一方兼治之其狀腹痛脹急不得氣息上
衝心胷傍攻兩脇或壘塊踊起或攣引腰背
治之之法灸乳後三寸男左女右可二七壯
不止者多其壯數取愈止○又灸兩手大拇
指頭各七壯○又灸心下三寸十壯○又灸
乳下一寸隨病左右多其壯數○又以細繩
量患人兩乳頭内即裁斷中屈之又從乳頭
向外量使當肋罅於繩頭灸三壯或七壯男
左女右卒疰忤攻心胷灸第七椎隨年壯○
又灸心下一寸三壯○又灸手肘文隨年壯
一切病食疰灸手小指頭隨年壯男左女右
五毒疰不能飲食百病灸心下三寸胃管十
壯
水疰(口中/涌水)經云肺來乘腎食後吐水灸肺輸
○又灸三陰交○又灸期門穴在乳下二肋
間瀉肺補腎也各隨年壯一切疰無新久先
仰卧灸兩乳邊邪下三寸第三肋間隨年壯
可至三百壯又治諸氣神良一名疰市


孫眞人備急千金要方卷之五十六


孫眞人備急千金要方卷之五十七規七
　　　　(宋朝奉郎守太常少卿充/祕閣校理林億等校正)
　大腸腑方
　　　大腸腑脉論第一
論曰大腸腑者主肺也鼻柱中央是其候也
肺合氣於大腸大腸者爲行道傳瀉之腑也
號監倉掾重二斤十二兩長一丈二尺廣六
寸當臍右回叠積還反十二曲貯水穀一斗
二升主十二時定血脉和利精神(千金明堂/外臺同難)
(經云長二丈一尺大四寸徑一寸之/少半十六曲盛穀一斗水七升半)鼻遂以
長以候大腸
右手關前寸口陽絶者無大腸脉也苦少氣
心下有水氣立秋節即欬刺手太陰治陰在
魚際間
右手關前寸口陽實者大腸實也苦腸中切
痛如針刀所刺無休息時刺手陽明治陽在
手腕中瀉之
大腸病者腸中切痛而鳴濯濯冬日重感于
寒則泄當臍而痛不能久立與胃同候取巨
虚上廉
腸中雷鳴氣上衝胷膈不能久立邪在大腸
刺肓之原巨虚上廉三里
大腸脹者腸鳴而痛寒則泄食不化
大腸有寒鶩溏有熱便腸垢
大腸有宿食寒慄發熱有時如瘧狀
肺前受病移於大腸肺咳不已咳則遺失便
利厥氣客於大腸則夢田野
肺應皮皮厚者大腸厚皮薄者大腸薄皮緩
腹裹大者大腸緩而長皮急者大腸急而短
皮滑者大腸直皮肉不相離者大腸結
扁鵲云手太陰與陽明爲表裏大腸若病實
則傷熱熱則脹滿不通口爲生瘡食下入腸
腸實而胃虚食下胃胃實而腸虚所以實而
不滿乍實乍虚乍來乍去虚則傷寒寒則腸
中雷鳴泄青白之利而發於氣水根在大腸
(方見治/水篇中)大腸絶不治何以知之泄利無度利
絶則死
手陽明之脉起於大指次指之端外側循指
上廉出合谷兩骨之間上入兩筋之中循臂
上廉上入肘外廉循臑外前廉上肩出髃骨
之前廉上出柱骨之會上下入缺盆絡肺下
膈屬大腸其支者從缺盆直而上頸貫頰入
下齒縫中還出俠口交人中左之右右之左
上俠鼻孔是動則病齒痛頰腫是主津所生
病者目黄口乾鼽衂喉痹肩前臑痛大指次
指痛不用氣盛有餘則當脉所過者熱腫虚
則寒慄不復盛者則人迎大三倍於寸口虚
者則人迎反小於寸口也
　　　大腸虛實第二(脉方/灸法)
大腸實熱
右手寸口氣口以前脉陽實者手陽明經也
病苦腸滿善喘咳面赤身熱喉咽中如核狀
名曰大腸實熱也
生薑泄腸湯治大腸實熱腹脹不通口爲生
瘡者方
　　生薑　橘皮　青竹茹
　　黄芩　栀子仁　白术(各三/兩)
　　桂心(一/兩)　茯苓　硭硝(各二/兩)
　　生地黄(十/兩)　大棗(十四/枚)
　右十一味以水七升煑取三升去滓下芒
　硝分二服
治腸中臚脹不消方
　　灸大腸輸四十九壯
大腸有熱腸鳴腹滿俠臍痛食不化喘不能
久立巨虚上廉主之
大腸虚冷
右手寸口氣口以前脉陽虚者手陽明經也
病苦胷中喘腸鳴虚渴脣乾目急善驚泄白
名曰大腸虚冷也
黄連補湯治大腸虚冷痢下青白腸中雷鳴
相逐方
　　黄連(四/兩)　茯苓　芎藭(各三/兩)
　　酸石榴皮(五/片)伏龍肝(雞子大/一枚)
　　地榆(五/兩)
　右六味以水七升煑取二升半去滓下伏
　龍肝末分三服
治腸中雷鳴相逐痢下方
　　灸承滿五十壯穴在俠巨闕相去五寸
　　巨闕在心下一寸灸之者俠巨闕兩邊
　　各二寸半
治腸中常鳴時上衝心方
　　灸臍中
食飲不下腹中雷鳴大便不節小便赤黄陽
綱主之
腹脹腸鳴氣上衝胸不能久立腹中痛濯濯
冬日重感於寒則泄當臍而痛腸胃間游氣
切痛食不化不嗜食身腫俠臍急天樞主之
腸鳴而痛温留主之
　　　肛門論第三
論曰肛門者主大行道肺大腸候也號爲通
事令史重十二兩長一尺二寸廣二寸三分
應十二時若臟傷熱則肛門閉塞大行不通
或腫縮入生瘡若腑傷寒則肛門開大行洞
瀉肛門凸出良久乃入熱則通之寒則補之
虚實和平依經調理方見别卷中
　　　皮虛實第四(論/方)
論曰夫五臟六腑者内應骨髓外合皮毛膚
肉若病從外生則皮毛膚肉關格强急若病
從内發則骨髓㾓疼然陰陽表裏外皮内髓
其病源不可不詳之也皮虚者寒皮實者熱
凡皮虚實之應主於肺大腸其病發於皮毛
熱則應臟寒則應腑
蒴藋蒸湯治皮虚主大腸病寒氣關格方
　　蒴藋根葉(切三/升)　菖蒲葉(切二/升)
　　桃葉皮枝(剉三/升)　細糠(一/斗)
　　秫米(五/升)
　右五味以水一石五斗煑取米熟爲度大
　盆器貯之於盆上作小竹床子罩盆人身
　坐床中四面周迴將席薦障風身上以衣
　被蓋覆若氣急時開孔對中泄氣取通身
　接汗可得兩食久許如此三日蒸還温藥
　足汁用之若盆裏不過熱盆下安炭火非
　但治寒但是皮膚一切勞冷悉皆治之
栀子煎治皮實主肺病熱氣方
　　栀子仁　枳實　大青
　　杏仁　柴胡　硭硝(各二/兩)
　　生地黄　淡竹葉(切各/一升)生玄參(五/兩)
　　石膏(八/兩)
　右十味以水九升煑取三升去滓下硭硝
　分爲三服
　　　欬嗽第五(論證/方灸法)
論曰經云五臟六腑皆令欬肺居外而近上
合於皮毛皮毛喜受邪故肺獨易爲欬也邪
客於肺則寒熱上氣喘汗出欬動肩背喉鳴
甚則唾血肺欬經久不已傳入大腸其狀欬
則遺糞腎欬者其狀引腰背痛甚則欬涎腎
欬經久不已傳入膀胱其狀欬則遺尿肝咳
者其狀左脇痛甚者不得轉側肝欬經久不
已傳入膽其狀欬則清苦汁出心欬者其狀
引心痛喉中介介如梗甚者喉痺咽腫心欬
經久不已傳入小腸其狀欬則失氣脾欬者
其狀右脇痛陰陰引肩背甚者不得動動則
咳劇經久不已傳入胃其狀欬而嘔嘔甚則
長蟲出久咳不已三焦受之三焦欬之狀咳
而腹滿不能飲食此皆聚於胃關於肺使人
多涕唾而面浮腫氣逆也右順時有風寒冷
人觸冒解脫傷皮毛間入腑臟爲欬上氣如
此也有非時忽然暴寒傷皮膚中與肺合則
咳嗽上氣或胷脇叉痛欬唾有血者是其熱
得非時之寒暴薄之不得漸散伏結深喜肺
廱也因欬服温藥欬尤劇及壯熱吐膿血汗
出惡寒是也天有非時寒者急看四時方也
問曰欬病有十何謂也師曰有風欬有寒欬
有支欬有肝欬有心欬有脾欬有肺欬有腎
欬有膽欬有厥陰欬問曰十欬之證以何爲
異師曰欲語因欬言不得竟謂之風欬飲冷
食寒因之而欬謂之寒欬心下堅滿欬則支
痛其脉反遲謂之支欬欬則引脇下痛謂之
肝欬欬而唾血引手少陰謂之心欬欬而涎
出續續不止引小腹謂之脾咳咳引頸項而
唾涎沫謂之肺欬欬則耳無所聞引腰并臍
中謂之腎欬欬而引頭痛口苦謂之膽欬欬
而引舌本謂之厥陰欬風欬者不下之寒咳
支欬肝欬刺足太衝心欬刺手神門脾欬刺
足太白肺欬刺手太泉腎欬刺足太谿膽欬
刺足陽陵泉厥陰欬刺手大陵
夫久欬爲㽷欬而時發熱脉在九菽(一作/卒弦)者
非虛也此爲胷中寒實所致也當吐之
夫欬家其脉弦欲行吐藥當相人强弱而無
熱乃可吐耳欬家其人脉弦爲有水可與十
棗湯下之(方見/下)不能卧出者陰不受邪故也
留飲欬者其人欬不得卧引項上痛欬者如
小兒掣縱狀夫酒客欬者必致吐血此坐久
極飲過度所致也其脉沉者不可發汗久咳
數歲其脉弱者可治實大數者死其脉虚者
必善冒其人本有支飲在胷中故也治屬飲
家上氣汗出而欬屬飲家欬而小便利若失
溺不可發汗汗出即厥逆冷
夫病吐血喘欬上氣其脉數有熱不得卧者
死寒家欬而上氣其脉數者死謂其人形損
故也脉大而散散者爲氣實而血虚名曰有
表無裏上氣面胕腫肩息其脉浮大不治加
痢尤甚上氣躁而喘者屬肺脹欲作風水發
汗愈
小青龍湯治欬逆倚息不得卧方
　　麻黄　芍藥　細辛
　　桂心　乾薑　甘草(各三/兩)
　　五味子　半夏(各半/升)
　右八味㕮咀以水一斗先煑麻黄减二升
　去上沫乃内諸藥煑取三升去滓分三服
　弱者服半升若渴去半夏加栝蔞根三兩
　若微痢去麻黄加蕘花如雞子大若食飲
　噎者去麻黄加附子一枚若小便不利小
　腹滿者去麻黄加茯苓四兩若喘者去麻
　黄加杏仁半升
青龍湯下已多唾口燥寸脉沉尺脉微手足
厥逆氣從小腹上衝胷咽手足痺其面翕熱
如醉狀因復下流陰股小便難時復冒者與
茯苓桂心甘草五味子湯治其氣衝方
　　茯苓(四/兩)　桂心　甘草(各二/兩)
　　五味子(半/升)
　右四味㕮咀以水八升煑取三升去滓分
　三服温服
衝氣即低而反更欬胷滿者用茯苓甘草五
味子去桂加乾薑細辛以治其欬滿方
　　茯苓(四/兩)　甘草　乾薑
　　細辛(各三/兩)　五味子(半/升)
　右五味㕮咀以水八升煑取三升去滓温
　服半升日三
欬滿即止而更復渴衝氣復發者以細辛乾
薑爲熱藥也服之當遂渴而渴反止者爲支
飲也支飲法當冒冒者必嘔嘔者復内半夏
以去其水方
　　半夏　五味子(各半/升)茯苓(四/兩)
　　細辛　乾薑　甘草(各二/兩)
　右六味㕮咀以水八升煑取三升去滓温
　服半升日三
水去嘔止其人形腫者應内麻黄以其人遂
痺故不内麻黄内杏人方
　　杏仁　五味子　半夏(各半/升)
　　茯苓(四/兩)　細辛　乾薑
　　甘草(各三/兩)
　右七味㕮咀以水一斗煑取三升去滓温
　服半升日三若逆而内麻黄者其人必厥
　所以然者以其人血虚麻黄發其陽故也
若面熱如醉此爲胃熱上衝熏其面加大黄
利之方
　　大黄　乾薑　細辛
　　甘草(各三/兩)　茯苓(四/兩)五味子
　　半夏　杏仁(各半/升)
　右八味㕮咀以水一斗煑取三升去滓温
　服半升日三
欬而上氣肺脹其脉浮心下有水氣脇下痛
引缺盆設若有實者必躁其人常倚伏小青
龍加石膏湯主之之方
　　石膏　乾薑　桂心
　　細辛(各二/兩)　芍藥　甘草(各三/兩)
　　麻黄(四/兩)　半夏(半/升)　五味子(一/升)
　右九味㕮咀以水一斗先煑麻黄减二升
　下藥煑取二升半强者服一升羸者减之
　小兒四合(仲景用治肺脹欬而上氣煩躁/而喘脉浮者心下有水外臺同)
澤㯃湯治上氣其脉沉者方
　　澤㯃(三斤細切以東流水五斗/煑取一斗五升去滓澄清)
　　半夏(半/升)　生薑　紫菀(一作/紫參)
　　白前(各五/兩)　黄芩　甘草
　　桂心　人參(各三/兩)
　右九味内澤㯃汁中煑取五升每服五合
　日三夜一
麥門冬湯下氣止逆治大逆上氣咽喉不利
方
　　麥門冬汁(三/升)半夏(一/升)　粳米(三/合)
　　人參　甘草(各二/兩)　大棗(二十/枚)
　右六味以水一斗二升煑取六升去滓每
　服半升日三夜一
射干麻黄湯治欬而上氣喉中如水雞聲者
方
　　射干　細辛　欵冬花
　　紫菀(各三/兩)　麻黄　生薑(各四/兩)
　　大棗(七/枚)　半夏　五味子(各半/升)
　右九味㕮咀以東流水一斗二升先煑麻
　　黄上沫内藥煑取三升去滓分三服日
　　三
厚朴麻黄湯治欬而大逆上氣胷滿喉中不
利如水雞聲其脉浮者方
　　厚朴(五/兩)　麻黄(四/兩)　石膏
　　細辛　乾薑(各二/兩)　小麥(一/升)
　　杏仁　半夏　五味子(各半/升)
　右九味㕮咀以水一斗二升煑小麥熟去
　麥内藥煑取三升去滓分三服日三
麻黄石膏湯治上氣胷滿者方
　　麻黄(四/兩)　石膏(一枚雞/子大)厚朴(五/兩)
　　小麥(一/升)　杏仁(半/升)
　右五味以水一斗先煑小麥熟去之下藥
　煑取三升去滓分三服(深師用治久逆上/氣喉中如水雞鳴)
　(名小投杯湯欬者加五味/子半夏各半升乾薑三累)
皂莢圓治欬逆上氣時時唾濁但坐不得卧
方
　　皂莢八兩爲末蜜丸如梧子大以棗膏
　　和湯服三丸日三夜一(必效方以/酥炙皂莢)
十棗湯夫有支飲家欬煩胷中痛者不卒死
至一百日一歲可與此方
　　大棗(十/枚)　大戟　甘遂
　　芫花(各等/分)
　右大戟甘遂芫花擣爲末以水一升五合
　煑棗取八合去滓内藥末强者一錢匕羸
　者半錢頓服之平日服而不下者明旦更
　加藥半錢下後自然補養
欬而引脇下痛者亦十棗湯主之(方見/前)
温脾湯治食飽而欬者方
　　甘草(四/兩)　大棗(二十/枚)
　右二味㕮咀以水五升煑取一升分三服
　温服之若咽中痛而聲鳴者加乾薑一兩
百部根湯治嗽不得卧兩眼突出方
　　百部根　生薑(各一/斤)　細辛
　　甘草(各三/兩)　貝母　五味子
　　白术(各二/兩)　桂心(四/兩)　麻黄(六/兩)
　右九味㕮咀以水一斗二升煑取三升去
　滓分三服(古今録驗用杏人/四兩紫菀三兩)
海藻湯治咳而下利胷中痞而短氣心中時
悸四肢不欲動手足煩不欲食肩背痛時惡
寒方
　　海藻(四/兩)　五味子　半夏(各半/升)
　　生薑(一/兩)　細辛(二/兩)　茯苓(六/兩)
　　杏仁(五十/枚)
　右七味㕮咀以水一斗煑取三升去滓分
　三服日三一方無五味子生薑
白前湯治水咳逆上氣身體浮腫短氣脹滿
晝夜倚壁不得卧咽中作水雞鳴方
　　白前　紫菀　半夏
　　大戟(各二/兩)
　右四味㕮咀以水一斗浸一宿明旦煑取
　三升分三服
治九種氣嗽欲死百病方
　　乾薑　半夏　細辛
　　紫菀　吴茱萸　蕘花(一作/芫花)
　　茯苓　甘草　甘遂
　　防葵　人參　烏頭
　　大黄　杏仁(各一/分)　葶藶(二/分)
　　巴豆　厚朴　白薇(各三/分)
　　五味子　遠志　前胡
　　菖蒲　枳實　蜀椒
　　皂莢　當歸　大戟
　　桂心(各半/分)
　右二十八味爲末蜜丸如梧子大先食服
　二丸日三服以知爲度不知增之
麻黄散治上氣嗽方
　　麻黄(半/斤)　杏仁(百/枚)　甘草(三/兩)
　　桂心(一/兩)
　右四味治下篩别研杏仁如脂内藥末和
　合臨氣上時服一方寸匕食久氣未下更
　服一方寸七可至三七氣發便服即止一
　方去桂心甘草
太醫令王叔和所撰御服蜀椒圓治上氣欬
嗽甚良方
　　蜀椒(五/分)　烏頭　杏仁
　　菖蒲　礜石(一云/礬石)皂莢(各一/分)
　　細辛　欵冬花　紫菀
　　乾薑(各三/分)　吴茱萸　麻黄(各四/分)
　右十二味爲末蜜丸如梧子大暮卧吞二
　丸治二十年久欬不過二十丸
通氣圓治久上氣欬嗽咽中腥臭虚氣攪心
痛眼疼耳中嘈嘈風邪毒疰時氣食不生肌
胷中膈塞嘔逆多唾惡心心下堅滿飲多食
少惡疰淋痛病方
　　飴糖(三/升)　蜀椒(二/升)　杏仁(一/升)
　　蜈蚣(五/節)　大附子(五/枚)　乾薑
　　人參(各四/分)　桂心(六/分)烏頭(七/分)
　　天門冬(十/分)
　右十味爲末别治杏人如脂稍稍内藥末
　擣千杵烊糖乃内藥末中令調和含如半
　棗一枚日六七夜三四服以胷中温如度
　若夢與鬼交通及飲食者全用蜈蚣食不
　消加杏人五合小腹急腰痛加天門冬杜
　仲有風加烏頭三枚附子一枚立夏後勿
　加也有留飲加葶藶一兩
治欬嗽上氣方
　　蜀椒　桂心　海蛤(各四/分)
　　昆布　海藻　乾薑
　　細辛(各六/分)　麥門冬(十/分)
　右八味爲末蜜丸梧子大飲服十丸加至
　二十丸日三服有人風虚中冷胷中滿上
　氣喉中如吹管聲吸吸氣上欲欬服此方
　得瘥
治欬嗽胷脇支滿多唾上氣方
　　礜石(一作/礬石)　烏頭(一方/不用)　菖蒲(各一/分)
　　細辛　黄環(各二/分)　欵冬花
　　紫菀　杏仁(各三/分)　吴茱萸(四/分)
　　乾薑(五/分)　蜀椒(五/合)
　右十一味爲末蜜丸梧子大每服一丸著
　牙上咽汁日五六服劇者常含不止
又方
　　薑汁(一升/半)　砂糖(五/合)
　右二味煎薑汁减半内糖更煎服之
又方
　　白糖(五/分)　皂莢(末一方/寸七)
　右二味先微暖糖令消内皂莢末合和相
　得丸如小豆先食服二丸
又方酒一升半浸肥皂莢兩挺經宿煑取半
升分三服七日忌如藥法若吐多以酢飯三
四口止之
又方巴豆炮去皮勿傷破肉白飲吞下初日
二枚二日三枚
又方服芥子七丸以油酒下之
射干煎治咳嗽上氣方
　　生射干　欵冬花(各二/兩)紫菀
　　細辛　桑白皮　附子
　　甘草(各二/分)　白蜜　竹瀝
　　生薑汁(各一升一云/乾薑五兩)　飴糖(五/兩)
　右十一味以射干先内白蜜并竹瀝中煎
　五六沸去之㕮咀六物以水一升合浸一
　宿煎七上七下去滓乃合飴薑汁煎如餔
　服如酸棗一丸日三劇者夜二不知加之
　以知爲度
杏人煎治冷嗽上氣鼻中不利方
　　杏仁(五/合)　五味子　欵冬花(各三/合)
　　紫菀　乾薑(各二/兩)　桂心(三/兩)
　　甘草(四/兩)　麻黄(一/斤)
　右八味以水一斗煑麻黄取四升治諸藥
　爲末又内膠飴半斤白蜜一斤合内汁中
　攪令相得煎如飴先食服如半棗許日三
　服不知加之以知爲度
又方治忽暴嗽失聲語不出方
　　杏仁　薑汁　砂糖
　　蜜(各一/升)　五味子　紫菀(各三/兩)
　　通草　貝母(各四/兩)　桑根白皮(五/兩)
　右九味㕮咀以水九升煑取三升去滓内
　杏仁脂薑汁蜜糖和攪微火煎取四升初
　服三合日再夜一後稍加
通聲膏方
　　五味子　欵冬花　通草(各三/兩)
　　人參　細辛　青竹皮
　　桂心　菖蒲(各二/兩)　杏仁
　　薑汁(各一/升)　白蜜(二/升)　棗膏(三/升)
　　酥(五/升)
　右十三味㕮咀以水五升微火煎三上三
　下去滓内薑汁棗膏酥蜜煎令調和酒服
　棗大二丸
杏仁飲子治暴熱嗽方
　　杏仁(四十/枚)　紫蘇子(一/升)　橘皮(一/兩)
　　柴胡(四/兩)
　右四味㕮咀以水一斗煑取三升分三服
　常作飲服
蘇子煎治上氣欬嗽方
　　蘇子　生薑汁　地黄汁
　　白蜜　杏仁(各二/升)
　右五味擣蘇子以地黄汁薑汁澆之以絹
　絞取汁更擣以汁澆又絞令味盡去滓熬
　杏仁令黄黑治如脂又以向汁澆之絹絞
　往來六七度令味盡去滓内蜜合和置銅
　器中於湯上煎之令如飴每服方寸匕日
　三夜一崔氏無地黄汁
又方
　　乾薑末(三/兩)膠飴(一/斤)
　右二味和令調蒸五升米下冷以棗大含
　稍稍咽之日五夜二
芫花煎治新久嗽方
　　芫花　乾薑(各二/兩)　白蜜(二/升)
　右三味爲末内蜜中令相和微火煎令如
　糜每服如棗核大一枚日三夜一以知爲
　度欲利者多服(深師以治冷飲嗽又治三/十年久嗽者以水五升煑)
　(芫花取三升去滓内薑/加蜜合煎如糜服之)
欵冬煎治同前
　　欵冬花　乾薑末　紫菀(各三/兩)
　　五味子(二/兩)　芫花(一兩熬/令赤)
　右五味㕮咀先以水一斗煑三味取三升
　半去滓内芫花乾薑末加蜜三升合投湯
　中令調於銅器中微火煎令如糖每服半
　棗許日三
治三十年欬嗽或飲或欬寒氣嗽雖不同悉
主之之方
　　細辛　欵冬花　防風
　　紫菀(各三/兩)　藜蘆(二/兩)　蜀椒(五/合)
　右六味㕮咀取藜蘆先著銅器中次紫菀
　次細辛次欵冬花次椒以大棗百枚間著
　諸藥間以水一斗二升微火煑令汁盡出
　棗曝令燥雞鳴時服半棗不知明旦服一
　枚以胷中温温爲度若强人欲嗽吐者可
　小增服之便吐膿囊裹結吐後勿冷飲食
　欬愈止藥藥勢靜乃食不爾令人吐不已
治三十年久嗽方
　　百部根二十斤擣取汁煎如飴服一方
　　寸匕日三服(外臺和飴一斤煎成煎以/温粥飲調下深師方以白)
　　(蜜二升更煎五/六沸服三合)
又方
　　紫菀(二/兩)　欵冬花(三/兩)
　右二味治下篩先食飲服一方寸匕日三
　服七日瘥
又方
　　白蜜(一/斤)　生薑(二斤/取汁)
　右二味先秤銅銚知斤兩訖内蜜復秤知
　數次内薑汁以微火煎令薑汁盡惟有蜜
　斤兩在止旦服如棗大含一丸日三服禁
　一切雜食
治久嗽不瘥方
　　兔屎(四十/九枚)　碙砂(二/分)　胡桐律(一/分)
　右三味爲末蜜和丸如梧子大每服三丸
　以粥飲下日三吐令物盡即瘥
治積年欬嗽喉中呀聲一發不得坐卧方
　　紫菀　貝母　半夏
　　桑根白皮　五味子射干
　　百部(各五/分)　欵冬花　皂莢
　　乾薑　橘皮鬼　督郵
　　細辛(各四/分)　白石英　杏仁(各八/分)
　　蜈蚣(二/枚)
　右十六味爲末蜜和丸如梧子大飲服十
　丸日再稍加至二十丸(崔氏無半夏射干/乾薑橘皮鬼督郵)
　(細辛白石英用麻黄二兩芫根/白皮一兩半以煑棗湯送下)
款冬圓治三十年上氣欬嗽唾膿血喘息不
得卧方
　　欵冬花　乾薑　蜀椒
　　吴茱萸　桂心　菖蒲(各五/分)
　　人參　細辛　蕘花
　　紫菀　甘草　桔梗
　　防風　芫花　茯苓
　　皂莢(各三/分)
　右十六味爲末蜜丸如梧子大酒服三丸
　日三服
又方
　　欵冬花　紫菀　細辛
　　石斛　防風　芎藭
　　人參　當歸　藁本
　　甘草　蜀椒　白术
　　半夏　天雄　菖蒲
　　鍾乳　桂心　麻黄(各三/兩)
　　獨活(三/兩)　烏頭　芫花
　　附子(各一/兩)　桃仁(二十/枚)　大棗(二十/五枚)
　右二十四味爲末蜜丸如梧子大酒服二
　十丸日二服不知加之酒漬服亦得
又方
　　欵冬花　乾薑　桂心
　　紫菀(各三/分)　細辛(二/分)　杏仁
　　皂莢礜石(一作/礬石)　菖蒲
　　烏頭(各一/分)　蜀椒(五/合)　吴茱萸(六/合)
　右十二味爲末蜜丸如梧子大酒服五丸
　日三夜一二十年嗽不過五十日愈患欬
　嗽喉鳴上氣服一劑永瘥
治肺傷欬唾膿血腸澀背氣不能食惡風目
暗𥆨𥆨足脛寒冷方
　　白膠　生薑(各五/兩)　桂心
　　人參　紫菀(各二/兩)　大棗(二十/枚)
　　乾地黄(切半/升)桑白皮(切二/升)芎藭
　　大麻仁　飴糖(各一/升)　大麥(三/升)
　右十二味㕮咀以水一斗五升煑麥取一
　斗去麥下藥煑取三升分五服
五味子湯治唾中有膿血牽胷脇痛方
　　五味子　桔梗　紫菀
　　甘草　續斷(各二/兩)　竹茹(三/兩)
　　赤小豆(一/升)　桑根白皮　地黄(各五/兩)
　右九味㕮咀以水九升煑取二升七合分
　爲三服
竹皮湯治欬逆下血不息方
　　生竹皮(三/兩)　紫菀(二/兩)　飴糖(一/斤)
　　生地黄(切一/升)
　右四味㕮咀以水六升煑取三升去滓分
　三服
百部圓治諸嗽不得氣息唾膿血方
　　百部根(三/兩)　升麻(半/兩)　桂心
　　五味子　甘草　紫菀
　　乾薑(各一/兩)
　右七味爲末蜜和丸如梧子大每服三丸
　日三以知爲度
治上氣欬嗽喘息喉中有物唾血方
　　生薑汁　杏仁(各二/升)　糖
　　蜜(各一/升)　猪膏(二/合)
　右五味先以猪膏煎杏仁色黄出之以紙
　拭令净擣如膏合薑汁糖蜜等合煎令可
　丸每服如杏核一枚日夜六七服漸漸增
　加
治一切肺病欬嗽膿血及唾血不止方
　　好酥三十斤三徧鍊停取凝當出醍醐
　　服一合日三服瘥止一切藥皆不出此
　　神方
又方三鍊酥如雞子黄適寒温灌鼻中日再
夜一
鍾乳七星散治寒冷欬嗽上氣胷滿唾膿血
方(又名/吸散)
　　鍾乳　礬石　欵冬花
　　桂心(各等/分)
　右四味治下篩作如大豆七聚七星形以
　小筒吸取酒送下先食服日三不知加之
　數試大驗又云臨井吸服之
又方
　　鍾乳　細辛　欵冬花
　　天雄　紫菀　石膏(各等/分)
　右六味治下篩取如大豆七聚如前法吸
　之日二只得食粥七日嗽愈乃止若大豆
　聚不知小益之勿太多
七星散治三十年欬嗽方
　　款冬花　紫菀　桑根白皮
　　代赭　細辛　伏龍肝(各一/兩)
　右六味治下篩作七星聚聚如藊豆者以
　竹筒口當藥上一一吸咽之令藥入腹中
　先食日三丸服四日日復作七星聚以一
　臠肉炙令熟以展轉藥聚上令藥悉徧肉
　上仰卧咀嚼之細細咽汁令藥力歆歆割
　割然毒氣入咽中藥力盡總咽却取瘥止
　未瘥復作如初羊牛鹿肉皆可猪肉不可
　用
治嗽熏法
　　以熟艾薄薄布紙上紙廣四寸後以硫
　　黄末薄布艾上務令調均以荻一枚如
　　紙長捲之作十枚先以火燒纏下去荻
　　烟從孔出口吸煙咽之取吐止明旦復
　　熏之如前日一二止自然可瘥得食白
　　粥餘皆忌恐是熏黄如硫黄見火必焰
　　矣
又方熏黄一兩研令細以蠟紙并上熏黄令
與蠟相入調匀捲之如前法熏之亦如上法
日一二止以吐爲度七日將息後以羊肉羹
補之
又方爛青布廣四寸布上布艾艾上布青礬
末礬上布少熏黄末又布少鹽又布少豉末
急捲之燒令著内燥罐中以紙蒙頭更作一
小孔口吸取煙細細咽之以吐爲度若心胷
悶時略歇煙盡止日一二度用三捲不盡瘥
三七日愼油膩
論曰凡上氣多有服吐藥得瘥亦有針灸得
除者宜深體悟之
灸法
嗽灸兩乳下黑白際各百壯即瘥○又以蒲
當乳頭周匝圍身令前後正平當脊骨解中
灸十壯○又以繩横量口中折繩從脊灸繩
兩頭邊各八十壯三報三日畢兩邊者是口
合度○灸從大椎數下行第五節下第六節
上穴在中間(此即神/道穴)隨年壯并主上氣○灸
手屈臂中有横文外骨捻頭得痛處十四壯
良
上氣欬嗽短氣氣滿食不下灸肺募五十壯
○上氣欬逆短氣風勞百病灸肩井二百壯
○上氣短氣咳逆胷背痛灸風門熱府百壯
○上氣咳逆胷滿短氣牽背痛灸巨闕期門
各五十壯○上氣欬逆短氣胷滿多唾唾惡
冷痰灸肺輸五十壯○上氣胷滿短氣欬逆
灸雲門五十壯○上氣欬逆胷痺背痛灸胷
堂百壯不○針上氣欬逆灸膻中五十壯○
上氣氣閉欬逆咽冷聲破喉猜猜灸天瞿五
十壯(一名/天突)
逆氣虚勞寒損憂恚筋骨攣痛心中欬逆泄
疰腹滿喉痺頸項强腸痔逆氣痔血陰急鼻
衂骨痛大小便澀鼻中乾煩滿狂走易氣凡
二十二病皆灸絶骨五十壯穴在外踝上三
寸宛宛中


孫眞人備急千金要方卷之五十七





孫眞人備急千金要方卷之五十八規八
　　　　(宋朝奉郎守太常少卿充/祕閣校理林億等校正)
　大腸腑方
　　　痰飲第六(論方/灸法)
論曰夫飲有四何謂師曰有痰飲有懸飲有
溢飲有支飲問曰四飲之證何以爲異師曰
其人素盛今瘦水走腸間瀝瀝有聲謂之痰
飲飲後水流在脅下咳唾引痛謂之懸飲飲
水過多水行歸於四肢當汗出而汗不出身
體疼重謂之溢飲其人咳逆倚息短氣不得
卧其形如腫謂之支飲
凡心下有水者築築而悸短氣而恐其人眩
而癲先寒即爲虛先熱即爲實故水在於心
其人心下堅築築短氣惡水而不欲飲水在
於肺其人吐涎沫欲飲水水在於脾其人少
氣身體盡重水在於肝脇下支滿嚏而痛水
在於腎心下悸
夫病人卒飲水多必暴喘滿凡食少飲多水
停心下甚者則悸微者短氣脉雙弦者寒也
皆大下後喜虚耳脉偏弦者飲也肺飲不弦
但喜喘短氣支飲亦喘而不能眠加短氣其
脉平也留飲形不發作無熱脉微煩滿不能
食脉沉滑者留飲病病有留飲者脇下痛引
缺盆嗽轉甚其人咳而不得卧引項上痛咳
者如小兒掣瘲狀夫胷中有留飲其人短氣
而渴四肢歷節痛其脉沉者有留飲也心下
有留飲其人背寒冷大如手病人肩息上引
此皆有溢飲在胷中久者缺盆滿馬刀腫有
劇時此爲氣飲所致也膈上之病滿喘欬吐
發則寒熱背痛惡寒目泣自出其人振振身
瞤劇必有伏飲病人一臂不隨時復轉移在
一臂其脉沉細此非風也必有飲在上焦其
脉虛者爲微勞榮衛氣不周故也冬自瘥(一/本)
(作久久/自瘥)
病痰飲者當用温藥和之
小半夏湯病心腹虛冷游痰氣上胷脇滿不
下食嘔逆者方
　　半夏(一/升)　生薑(一/斤)　橘皮(四/兩)
　右三味㕮咀以水一斗煑取三升分三服
　若心中急及心痛内桂心四兩若腹滿痛
　内當歸三兩羸弱及老人尤宜服之一方
　用人參二兩(仲景無橘/皮人參)
又方
　　半夏(一/升)　生薑(一/斤)　桂心(三/兩)
　　甘草(一/兩)
　右四味㕮咀以水七升煑取二升半分三
　服
甘草湯治心下痰飲胷脇支滿目眩方
　　甘草(二/兩)　桂心　白术(各三/兩)
　　茯苓(四/兩)
　右四味㕮咀以水六升宿漬煑取三升去
　滓服一升日三小便當利
十棗湯治病懸飲者若下後不可與也凡上
氣汗出而咳者此爲飲也方見欬嗽篇中
小青龍湯病溢飲者當發其汗(方見欬/嗽篇中)范汪
用大青龍湯
木防己湯膈間有支飲其人喘滿心下痞堅
面色黧黑其脉沉緊得之數十日醫吐下之
不愈者用此方
　　木防己(三/兩)　桂心(二/兩)　人參(四/兩)
　　石膏(雞子大/十二枚)
　右四味㕮咀以水六升煑取二升分二服
　虛者即愈實者三日復發發則復與若不
　愈去石膏加茯苓四兩硭硝三合以水六
　升煑取二升去滓下硝令烊分二服微下
　利即愈一方不加茯苓
厚朴大黄湯夫酒客欬者必致吐血此坐久
飲過度所致也其脉虛者必冒其胷中本有
支飲支飲胷滿主之之方
　　厚朴(一/尺)　大黄(六/兩)　枳實(四/兩)
　右三味㕮咀以水五升煑取二升分爲二
　服温服之
葶藶大棗瀉肺湯治支飲不得息方(見肺癰/篇中)
小半夏加茯苓湯嘔家不渴渴者爲欲解本
渴今反不渴心下有支飲故也小半夏湯主
之又有先渴却嘔者此爲水停心下小半夏
加茯苓湯主之治卒嘔吐心下痞膈間有水
目眩悸方
　　半夏(一/升)　茯苓(三/兩)　生薑(半/斤)
　右三味㕮咀以水七升煑取一升五合去
　滓分再服温服之(胡洽不用茯苓/用桂心四兩)
五苓散假令瘦人臍下有悸者吐涎沫而癲
眩水也此方主之(方見前第/九卷中)
椒目圓腹滿口乾燥此腸間有水氣此方主
之
　　椒目　木防己　大黄(各三/兩)
　　葶藶(二/兩)
　右四味爲末蜜丸如梧子大先食飲服數
　丸日三後稍增口中有津液止渴者加硭
　硝半兩
甘遂半夏湯病者脉伏其人欲自利利于疾
快雖利心下續堅滿此爲留飲欲去故以此
方主之
　　甘遂(大者/三枚)　半夏(十二枚水一/升煑取半升)
　　芍藥(三/枚)　甘草(一枚如指大水/一升煑取半升)
　右四味以蜜半升内二藥汁合得一升半
　煎取八合頓服之
大茯苓湯主胸中結痰飲澼結臍下弦滿嘔
逆不得食亦主風水方
　　茯苓　白术(各三/兩)　當歸
　　橘皮　附子(各二/兩)　生薑
　　半夏　桂心(各四/兩　)細辛(四兩一/作人參)
　右九味㕮咀以水一斗煑取三升去滓分
　三服服三劑良
茯苓湯治胷膈痰滿方
　　茯苓(四/兩)　半夏(一/升)　生薑(一/斤)
　　桂心(八/兩)
　右四味㕮咀以水八升煑取二升半分四
　服冷極者加大附子四兩若氣滿者加檳
　榔三七枚(此方與前卷嘔吐篇方/相重分兩加减法不同)
大半夏湯治痰冷澼飲胷膈中不理方
　　半夏(一/升)　白术(三/兩)　生薑(八/兩)
　　茯苓　人參　桂心
　　甘草附子(各二/兩)
　右八味㕮咀以水八升煑取三升分三服
半夏湯治痰飲澼氣吞酸方
　　半夏　吴茱萸(各三/兩)生薑(六/兩)
　　附子(一/枚)
　右四味以水五升煑取二升半分三服老
　小各半日三
乾棗湯治腫及支滿澼飲方
　　大棗(十/枚)　大戟　大黄
　　黄芩　甘草　甘遂(各一/兩)
　　芫花　蕘花(各半/兩)
　右八味㕮咀以水五升煑取一升六合分
　四服空心服以快下爲度
當歸湯治留飲宿食不消腹中積聚轉下方
　　當歸　人參　桂心
　　黄芩　甘草　芍藥
　　芒消(各二/兩)大黄(四/兩)生薑
　　澤瀉(各三/兩)
　右十味㕮咀以水一斗煑取三升分三服
治痰飲飲食不消乾嘔方
　　人參　旋復花　橘皮
　　細辛(各一/兩)　澤瀉　白术
　　杏仁　枳實(各二/兩)茯苓
　　柴胡　生薑　半夏
　　芍藥(各三/兩)
　右十三味㕮咀以水九升煑取二升七合
　分三服日三
治胷中痰飲腸中水鳴食不消嘔吐水方
　　檳榔(十二/枚)　生薑　杏仁
　　白术(各四/兩)　半夏(八/兩)　茯苓(五/兩)
　　橘皮(三/兩)
　右七味㕮咀以水一斗煑取三升去滓分
　三服
吴茱萸湯治胷中積冷心嘈煩滿汪汪不下
飲食心胷應背痛方
　　吴茱萸(三/兩)　半夏(四/兩)　桂心
　　人參(各二/兩)　甘草(一/兩)　生薑(五/兩)
　　大棗(二十/枚)
　右七味㕮咀以水九升煑取三升去滓分
　三服日三
治胷膈心腹中痰水冷氣心下汪洋嘈煩或
水鳴多唾口中清水自出脇肋急脹痛不欲
食此皆胃氣弱受冷故也其脉喜沉弦細遲
悉主之方
　　半夏　生薑(各五/兩)芍藥(三/兩)
　　茯苓(四/兩)　旋復花　細辛
　　橘皮　桂心人參
　　甘草　桔梗(各二/兩)
　右十一味㕮咀以水一斗煑取三升分三
　服病先有時喜水下者用白术三兩去旋
　復花若欲得利者加大黄二兩須微調者
　用乾地黄
治冷熱久澼實不能飲食心下虚滿如水狀
方
　　前胡　生薑　茯苓
　　半夏(各四/兩)　甘草　枳實
　　白术(各三/兩)　桂心(二/兩)
　右八味㕮咀以水八升煑取三升分三服
前胡湯治胷中久寒澼實隔塞胷痛氣不通
利三焦冷熱不調飲食减少無味或寒熱身
重卧不欲起方
　　前胡　人參　當歸
　　甘草　半夏(各三/兩)大黄
　　防風　麥門冬　吴茱萸
　　黄芩(各一/兩)　生薑(四/兩)　杏仁(四十/枚)
　右十二味㕮咀以水一斗煑取三升去滓
　分三服(深師方云若脅下滿加大/棗十二枚此利水亦佳)
旋復花湯治胷膈痰結唾如膠不下食者方
　　旋復花　細辛　前胡
　　甘草　茯苓(各二/兩)　生薑(八/兩)
　　桂心(四/兩)　半夏(一/升)　烏頭(五/枚)
　右九味㕮咀以水九升煑取三升去滓分
　三服
薑椒湯治胷中積聚痰飲飲食减少胃氣不
足欬逆嘔吐方
　　薑汁(七/合)　蜀椒(三/合)　桂心
　　附子　甘草(各一/兩)　橘皮
　　桔梗　茯苓(各二/兩)　半夏(三/兩)
　右九味㕮咀以水九升煑取二升半去滓
　内薑汁煑取二升分三服服三劑佳若欲
　服大散諸五石丸必先服此湯及進黄耆
　丸佳一方不用甘草
薑附湯治痰冷澼氣胸滿短氣嘔沫頭痛飲
食不消化方
　　生薑(八/兩)　附子(四兩生/用四破)
　右二味㕮咀以水八升煑取二升分四服
　亦主卒風
撩膈散治心上結痰飲實寒冷心悶方
　　瓜丁(二十/八枚)赤小豆(二七/枚)人參
　　甘草(各一/分)
　右四味治下篩酒服方寸七日二亦治諸
　黄
斷膈湯治胷中痰澼方
　　恒山(三/兩)　甘草　松蘿(各一/兩)
　　瓜蒂(二十/一枚)
　右四味㕮咀以水酒各一升半煑取一升
　半分三服後服漸减之得快吐後須服半
　夏湯(半夏湯方/見前篇)
松蘿湯治胷中痰積熱皆除方
　　松蘿(二/兩)　烏梅　栀子(各十/四枚)
　　甘草(一/兩)　恒山(三/兩)
　右五味㕮咀以酒三升浸一宿平旦以水
　三升煑取一升半去滓頓服之亦可分二
　服一服得快吐即止
杜蘅湯主吐百病方
　　杜蘅　松蘿(各三/兩)瓜丁(三七/枚)
　右三味㕮咀以酒一升二合漬二宿去滓
　分二服若一服即吐者止未吐者更服相
　去如行十里久令藥力盡服一升稀糜即
　定老小用之亦佳
蜜煎主寒熱方
　　蜜(五/合)　恒山　甘草(各二/兩)
　右三味取二味㕮咀以水一斗煑取二升
　去滓内蜜五合温服七合吐即止不吐更
　服七合勿與冷水(一方用甘/草半兩)
又方
　　蜜(二/合)　醋(八/合)
　右二味調和平旦頓服須臾猥猥然欲吐
　擿之若意中不盡明旦更服無不大嘔安
　穩
治卒頭痛如破非中冷又非中風其痛是胷
膈中痰厥氣上衝所致名爲厥頭痛吐之即
瘥方
　　單煑茗作飲二三升許適冷暖飲二升
　　須臾擿即吐吐畢又飲如此數過劇者
　　須吐膽乃止不損人而渴則瘥
葱白湯治冷熱膈痰發時頭痛悶亂欲吐不
得者方
　　葱白(二七/莖)　桃葉(一把一作/枇杷葉)
　　眞珠　恒山　烏頭
　　甘草(各半/兩)
　右六味㕮咀以水酒各四升和煑取三升
　去滓内珠每服一升吐即止
大五飲圓主五種飲一曰留飲停水在心下
二曰澼飲水澼在兩脇下三曰痰飲水在胃
中四曰溢飲水溢在膈上五臟間五曰流飲
水在腸間動摇有聲夫五飲者由飲酒後及
傷寒飲冷水過多所致方
　　蓯蓉　遠志　苦參
　　藜蘆　烏賊骨　白术
　　甘遂　大黄　石膏
　　栝蔞根　桔梗　半夏
　　紫菀　前胡　五味子
　　硭硝　桂心　芫花
　　當歸　人參　貝母
　　茯苓　芍藥　大戟
　　葶藶　黄芩(各一/兩)　甘草
　　恒山　薯蕷　厚朴
　　細辛　附子(各三/分)　巴豆(三十/枚)
　右三十三味爲末蜜和丸如梧子大飲服
　三丸日三稍稍加之以知爲度
旋復花圓治停痰澼飲結在兩脇腹脹滿羸
瘦不能食食不消化喜唾乾嘔大小便或澁
或利腹中動摇作水聲腹内熱口乾好飲水
漿卒起頭眩欲倒脇下痛方
　　旋復花　桂心　枳實
　　人參(各五/兩)　甘遂(三/分)　吴茱萸
　　細辛　大黄　黄芩
　　葶藶　厚朴　芫花
　　橘皮(各四/分)　乾薑　芍藥
　　白术(各六/分)茯苓　狼毒
　　烏頭　礜石(各八/分)
　右二十味爲末蜜丸如梧子大酒服五丸
　日二後加以知爲度(延年方無白术狼毒/烏頭礜石細辛黄芩)
　(厚朴吴茱萸芫花橘皮甘遂有皂莢附子/各二分蜀椒防葵杏仁各三兩乾地黄四)
　(分)
中軍侯黑圓治澼飲停結滿悶目暗方(黑又/作里)
　　芫花(三/兩)　巴豆(八/分)　杏仁(五/分)
　　桂心　桔梗(各四/分)
　右五味爲末蜜丸如胡豆每日服三丸稍
　增得快下止
順流紫圓治心腹積聚兩脇脹滿留飲痰澼
大小便不利小腹切痛膈上塞方
　　石膏(五/分)　代赭　烏賊骨
　　半夏(各三/分)　桂心(四/分)　巴豆(七/枚)
　右六味爲末蜜丸如胡豆平旦服一丸加
　至二丸(胡洽有藜蘆蓯蓉當歸各三分范/汪方無石膏半夏有當歸一分茯)
　(苓三分蓯蓉二/分藜蘆五分)
治停痰澼飲結在兩脇腹滿羸瘦不能飲食
食不消喜唾乾嘔大小便或澀或利方
　　旋復花　大黄　附子
　　茯苓　椒目　桂心
　　芫花　狼毒　乾薑
　　芍藥　枳實　細辛(各八/分)
　右十二味爲末蜜丸如梧子飲下三丸日
　三服後漸增
治風氣膈上痰飲方
　　不開口苦瓠湯煑三五沸以物裹熨心
　　膈上
治結積留飲澼囊胸滿飲食不消方
　　灸通谷五十壯
　　　九蟲第七(論/方)
論曰人腹中有尸蟲此物與人俱生而爲人
大害尸蟲之形狀似大馬尾或如薄筋依脾
而居乃有頭尾皆長三寸又有九蟲一曰伏
蟲長四分二曰蚘蟲長一尺三曰白蟲長一
寸四曰肉蟲狀如爛杏五曰肺蟲狀如蠶六
曰胃蟲狀如蝦蟇七曰弱蟲狀如瓜瓣八曰
赤蟲狀如生肉九曰蟯蟲至細微形如菜蟲
狀伏蟲則群蟲之主也蚘蟲貫心則殺人白
蟲相生子孫轉多其母轉大長至四五丈亦
能殺人肉蟲令人煩滿肺蟲令人欬嗽胃蟲
令人嘔吐胃逆喜噦弱蟲又名膈蟲令人多
唾赤蟲令人腸鳴蟯蟲居胴腸之間多則爲
痔劇則爲癩因人瘡痍即生諸癰疽癬瘻瘑
疥齲蟲無所不爲人亦不必盡有有亦不必
盡多或偏有或偏無類婦人常多其蟲凶惡
人之極患也常以白筵草沐浴佳根葉皆可
用既是香草且是尸蟲所畏也
論曰凡欲服補藥及治諸病皆須去諸蟲并
痰飲宿澼醒醒除盡方可服補藥不爾必不
得藥力
治肝勞生長蟲在肝爲病恐畏不安眼中方
　　蠟　吴菜萸東行根皮(各二/兩)
　　乾㯃(四/兩)　雞子(五枚/去黄)粳米粉(半/斤)
　右五味擣茱萸皮爲末和藥銅器中煎可
　丸如小豆大宿勿食平旦飲服一百丸小
　兒五十丸蟲當爛出(集驗方無茱萸/根名雞子丸)
治心勞熱傷心有長蟲名曰蠱長一尺貫心
爲病方
　　雷丸　橘皮　桃仁(一作/桃皮)
　　石蠶(各五/分)　狼牙六分　貫衆(二/枚)
　　殭蠶(三七/枚)　吴茱萸根皮(七/分)
　　蕪黄　青葙　乾㯃(各四/分)
　　亂髮(如雞子/大燒)
　右十二味爲末蜜丸如梧子空腹苦酒下
　七丸加至二七丸日二服一方無石蠶
治脾勞熱有白蟲在脾中爲病令人好嘔下
蟲方
　　大麻子(八/升)　東引吴茱萸根(大者/一尺)
　　橘皮(二/兩)
　右三味㕮咀以水煎臨時量服凡合禁聲
　勿語道作藥蟲當聞便不下切忌之
治肺勞熱生蟲在肺爲病方
　　狼牙(三/兩)　東行桑根白皮(切一/升)
　　東行吴茱萸根白皮(五/合)
　右三味㕮咀以酒七升煑取一升平旦頓
　服之
治腎勞熱四肢腫急蟯蟲狀如菜蟲在腎中
爲病方
　　蕪荑　胡粉　槐皮(各一/兩)
　　乾㯃(二/兩)　貫衆(三/枚)　杏仁(四十/枚)
　　吴茱萸(五十/枚)
　右七味治下篩平旦井花水服方寸匕加
　至一匕半瘥止
治蟯蟲方
　　以好鹽末二兩苦酒半升合銅器中煑
　數沸宿不食空心頓服之
又方
　　眞珠(二/兩)亂髮(如雞子/大燒末)
　右二味治下篩以苦酒調旦起頓服之(肘/後)
　(方用治/三蟲)
蘼蕪圓治少小有蚘蟲結在腹中數發腹痛
微下白汁吐悶寒熱飲食不生飢皮肉痿黄
四肢不相勝舉方
　　蘼蕪　貫衆　雷丸
　　山茱萸　天門冬　狼牙(各八/分)
　　雚蘆　甘菊花(各四/分)
　右八味爲末蜜丸如大豆三歲飲服五丸
　五歲以上以意加之漸至十丸加雚蘆六
　分名雚蘆丸治老小及婦人等萬病腹内
　冷熱不通急滿痛胷膈堅滿手足煩熱上
　氣不得飲食身體氣腫腰脚不遂腹内狀
　如水雞鳴婦人月經不調無所不治
治蚘蟲方
　　雚蘆末以飲臛和服方寸七不覺加之
　　(備急以/治蟯蟲)
治熱患有蚘蟲懊憹方
　　雚蘆(十/分)　乾㯃　萹竹(各二/分)
　有三味治下篩米飲和一合服之日三
治蚘蟲在胃中漸漸羸人方
　　醇酒　好㯃(外臺作/好鹽)白蜜(各一/升)
　右三味内銅器中微火煎令可丸如桃核
　一枚温酒中宿勿食旦服之蟲必下未下
　更服(外臺治/蟯蟲)
又方取楝實淳苦酒中浸再宿用綿裹内穀
道中入三寸一日易之(集驗文用/治長蟲)
治蚘蟲攻心腹痛方
　　剉薏苡根二斤以水七升煑取三升先
　　食服之蟲即死出
又方鶴蝨苦酒空腹服方寸七佳
又方七月七日採蒺藜子陰乾燒灰先食服
方寸七日三即瘥
治寸白蟲方
　　吴茱萸細根(一把/熟擣)　大麻子(三升熬/擣末)
　右二味以水三升和搦取汁平旦頓服至
　巳時與好食令飽須臾蟲出不瘥明旦更
　合服之不瘥三日服(肘後治三蟲以/酒漬取汁服)
又方
　　蕪荑(六/分)　狼牙(四/分)　白歛(二/分)
　右三味治下篩以苦酒二合和一宿次早
　空腹服之
又方
　　胡麻(一/升)　胡粉(一/兩)
　右二味爲末明旦空腹以猪肉臛汁啖盡
　即瘥
又方榧子四十九枚去皮以月上旬平旦空
腹服七枚七日服盡蟲消成水永瘥
又方取吴茱萸北陰根乾去土切一升以酒
一升浸一宿平旦分二服凡茱萸皆用細根
東引北陰者良若如指以上大不任用
又方用石榴根如茱萸法亦可水煑
又方研大麻取汁五升分五服(亦治小/兒蚘蟲)
又方以好麻油二升煎令熟内葱白三寸葱
白黑便熟冷頓服之
又方熬餳令十分燥作末以藥方寸七内羊
肉臛中服之
又方桑根白皮切三升以水七升煑取二升
宿勿食平旦空腹頓服(肘後云卒大行中見/是腹中已多蟲故也)
(宜速/理之)
又方檳榔二七枚治下篩以水二升半先煑
其皮取一升半去滓内末頻服暖卧蟲出或
不盡更合服取瘥止宿勿食旦服之
論曰凡得傷寒及天行熱病腹中有熱又人
食少腸胃空虛三蟲行作求食蝕人五臟及
下部若齒齗無色舌上盡白甚者脣裏有瘡
四肢沉重忽忽喜眠當數看其上唇内有瘡
唾血脣内如粟瘡者心内懊憹痛悶此蟲在
上蝕其五臟下唇内生瘡者其人喜眠此蟲
在下蝕其下部人不能知可服此蝕蟲藥不
爾𧏾蟲殺人又曰凡患濕𧏾者多是熱病後
或久下不止或有客熱結在腹中或易水土
温凉氣著多生此病亦有乾𧏾不甚泄痢而
下部瘡癢不問乾濕久則殺人凡濕得冷而
苦痢單煑黄連及艾葉苦參之屬皆可用之
若病人齒齗無色舌上白者或喜眠煩憒不
知痛癢處或下痢急治下部不曉此者但攻
其上不以下部爲意下部生蟲蟲蝕其肛肛
爛見五臟便死燒艾於竹筒熏之
治傷寒𧏾病方
　　取生雞子小頭叩出白入㯃一合熟和
　　攪令極調當沫出更内著殻中仰吞之
　　食頃或半日乃吐下蟲劇者再服蟲盡
　　熱除病愈
治濕𧏾方
　　黄連　生薑(各十/兩)　艾葉(八/兩)
　　苦參(四/兩)
　右四味㕮咀以水一斗煑取三升分三服
　久者服三劑
懊憹散治濕𧏾瘡爛殺蟲除𧏾方
　　扁竹(半/兩)　雚蘆　雷丸　
　　青葙　女青　桃仁(各三/兩)
　右六味治下篩粥飲服方寸七日三加至
　二七亦酒服
青葙散治熱病有𧏾下部生瘡方
　　青葙子(一/兩)　橘皮　萹竹(各二/兩)
　　雚蘆(四/兩)　甘草(一/分)　狼牙(三/分)
　右六味治下篩米飲和每服一合日三不
　止稍加之(小品無/甘草)
薑蜜湯治濕𧏾方
　　生薑汁(伍/合)　白蜜(三/合)　黄連(三/兩)
　右三味以水二升别煑黄連取一升去滓
　内薑蜜更煎取一升二合五歲兒平旦空
　腹服四合日二
治𧏾蟲蝕下部癢穀道中生瘡方
　　阿膠　當歸　青葙子(各二/兩)
　　艾葉(一/把)
　右四味㕮咀以水八升煑取二升半去滓
　分三服
杏人湯治𧏾方
　　杏仁(五十/枚)　苦酒(二/升)　鹽(一/合)
　右三味和煑取五合頓服之小兒以意量
　服
桃皮湯治蟯蟲蛔蟲及痔𧏾蟲食下部生瘡
方
　　桃皮　艾葉(各一/兩)槐子(三/兩)
　　大棗(三十/枚)
　右四味㕮咀以水三升煑取半升頓服之
　良
猪膽苦酒湯治熱病有𧏾上下攻移殺人方
　　猪膽一具苦酒半升和之火煎令沸三
　　上三下藥成放温空腹飲三滿口蟲死
　　便愈
治温病下部有瘡蟲蝕人五臟方
　　雄黄　皂莢(各一/分)　麝香
　　朱砂(各二/分)
　右四味爲末蜜和擣萬杵初得病酒服如
　梧子大一丸日二若下部有瘡取如梧子
　大末内下部日二
治下部生瘡方
　　濃煑桃皮煎如糖以内下部口中有瘡
　　含之
治濕𧏾方
　　取生薑刮去皮斷理切之極熟研取汁
　　一升半又以水一升半合和相得平旦
　　空腹服仍削生薑二枚如繭大以楸葉
　　苦桃葉數重裹訖於爐灰火中燒令極
　　熱内下部中食頃若濕盛者三旦作頻
　　服無有不瘥
又方
　　青黛(二/兩)　黄連　黄蘖
　　丁香(各一/兩)　麝香(二/分)
　右五味治下篩以小棗大内下部中日一
　度重者棗大和車脂二三合灌下部中日
　二服
雄黄兌散治時氣病𧏾下部生瘡方
　　雄黄(半/兩)　桃仁(一/兩)　青葙子
　　黄連　苦參(各三/兩)
　右五味爲末綿裹如棗核大内下部亦可
　棗汁服方寸七日三
治病𧏾蟲方
　　燒馬蹄灰作末以猪脂和傅綿繩上内
　　下部中日四五度
治大孔蟲癢方
　　蒸大棗取膏以水銀和捻長三寸綿裹
　　訖宿内大孔中明旦蟲皆出水銀損腸
　　宜愼之
治蟲蝕下部方
　　胡粉　雄黄
　右二味各等分爲末著穀道中亦治小兒
治傷寒熱病多睡變成濕𧏾四肢煩疼不得
食方
　　羊桃十斤切擣令熟暖湯三斗淹浸之
　　日正午時入中坐一炊久不過三度瘥
治熱病蛄毒令人喜寐不知痛處面赤如醉
下利膿血當數視其人下部大小之孔稷稷
然(一云搜/搜然)赤則𧏾瘡者也劇因殺人見人肝
肺服藥不瘥可熏之之方
　　以泥作小罌令受一升竹筒一枚如指
　　大者一頭横穿入罌腹中一頭内人穀
　　道中淺入可取熟艾如雞子大著罌中
　　燃之於罌口吹煙令入人腹艾盡乃止
　　大人可益艾小兒减之羸者不得多多
　　亦害人日再熏不過三作蟲則死下斷
　　亦可末燒雄黄如此熏之

孫眞人備急千金要方卷之五十八
孫眞人備急千金要方卷之五十九規九
　　　　(宋朝奉郎守太常少卿充/祕閣校理林億等校正)
　腎臟方
　　　腎臟脉論第一
論曰腎主精腎者生來精靈之本也爲後宫
内官則爲女主所以天之在我者德也地之
在我者氣也德流氣薄而生者也故主來謂
之精精者腎之藏耳者腎之官也腎氣通於
耳耳和則能聞五音矣腎在竅爲耳然則腎
氣上通於耳下通於陰也左腎壬右腎癸循
環玄宫上出耳門候聞四遠下迴玉海俠脊
左右與臍相當經於上焦榮於中焦衛於下
焦外主骨内主膀胱腎重一斤一兩有兩枚
神名㵱㵱主藏精號爲精臟隨節應會故云
腎藏精精舍志在氣爲欠在液爲唾腎氣虛
則厥逆實則脹滿四肢正黑虚則使人夢見
舟船溺人得其時夢伏水中若有畏怖腎氣
盛則夢腰脊兩解不相屬厥氣客於腎則夢
臨淵没居水中
凡腎藏象水與膀胱合爲腑其經足少陰與
太陽爲表裏其脉沉相於秋王於冬冬時萬
物之所藏百蟲伏蟄陽氣下陷陰氣上昇陽
氣中出陰氣冽而爲霜遂不上昇化爲霜雪
猛獸伏蟄蜾蟲匿藏其脉爲沉沉爲陰在裏
不可發汗發之者如蜾蟲出見其霜雪陰氣
在表陽氣在藏愼不可下下之者傷脾脾土
弱即水氣妄行如魚出水蛾入湯重客在裏
愼不可熏熏之逆客其息則喘無持客熱令
口爛瘡陰脉且解血散不通正陽遂厥陰不
往從客熱狂入内爲結胷脾氣遂弱清溲痢
通
冬脉如營冬脉者腎也北方水也萬物之所
以合藏也故其氣來沉以搏故曰營反此者
病何如而反其氣來如彈石者此謂太過病
在外其去如數者此謂不及病在中太過則
令人解俠脊脉痛而少氣不欲言不及則令
人心懸如病飢䏚中清脊中痛小腹滿小便
變赤黄
腎脉來喘喘累累如勾按之而堅曰平冬以
胃氣爲本腎脉來如引葛按之益堅曰腎病
腎脉來發如奪索辟辟如彈石曰腎死
眞腎脉至搏而絶如以指彈石辟辟然色黄
黑不澤毛折乃死
冬胃微石曰平石多胃少曰腎病但石無胃
曰死石而有勾曰夏病勾甚曰今病凡人以
水穀爲本故人絶水穀則死脉無胃氣亦死
所謂無胃氣者但得眞藏脉不得胃氣也所
謂脉不得胃氣者肝不弦腎不石也
腎藏精精舍志盛怒不止則傷志志傷則善
忘前言腰脊痛不可以俯仰屈伸毛悴色夭
死於季夏
足少陰氣絶則骨枯少陰者冬脉也伏行而
濡滑骨髓者也故骨不濡則肉不能著骨也
骨肉不相親即肉濡而却肉濡而却故齒長
而垢髮無澤髮無澤者骨先死戊篤巳死土
勝水也
腎死藏浮之堅按之亂如轉丸益下入尺中
者死
冬腎水王其脉沉濡而滑曰平反得微澀而
短者是肺之乘腎母之歸子爲虚邪雖病易
治反得弦細而長者是肝之乘腎子之乘母
爲實邪雖病自愈反得大而緩者是脾之乘
腎土之尅水爲賊邪大逆十死不治反得浮
大而洪者是心之乘腎火之陵水爲微邪雖
病即瘥
左手關後尺中陰絶者無腎脉也苦足下熱
兩髀裏急精氣竭少勞倦所致刺足太陽治
陽左手關後尺中陰實者腎實也苦恍惚健
忘目視𥆨𥆨耳聾悵悵善鳴刺足少陰治陰
右手關後尺中陰絶者無腎脉也苦足逆冷
上搶胷痛夢入水見鬼善魘寐黑色物來掩
人上刺足太陽治陽
右手關後尺中陰實者腎實也苦骨疼腰脊
痛内寒熱刺足少陰治陰
腎脉沉細而緊再至曰平三至曰離經病四
至脫精五至死六至命盡足少陰脉也
腎脉急甚爲骨痿癲疾微急爲奔豚沉厥足
不收不得前後緩甚爲折脊微緩爲洞下洞
下者食不化入咽還出大甚爲陰痿微大爲
石水起臍下以至小腹腫垂垂然上至胃管
死不治小甚爲洞泄微小爲消癉滑甚爲癃
𤻊微滑爲骨痿坐不能起目無所見視見黑
花濇甚爲大癰微濇爲不月水沉痔
腎脉搏堅而長其色黄而赤當病折腰其軟
而散者當病少血黑脉之至也上堅而大有
積氣在小腹與陰名曰腎痺得之沐浴清水
而卧
扁鵲曰腎有病則耳聾腎在竅爲耳然則腎
氣上通於耳五臟不和則九竅不通陰陽俱
盛不得相營故曰關格關格者不得盡期而
死也
腎在聲爲呻在變動爲慄在志爲恐恐傷腎
精氣并於腎則恐
藏主冬病在藏者取之井
病先發於腎小腹腰脊痛脛痠一日之膀胱
背膂筋痛小便閉二日上之心心痛三日之
小腸脹四日不已死冬大晨夏晏晡
病在腎夜半慧日乘四季甚下晡靜
假令腎病中央若食牛肉及諸土中物得之
不者當以長夏時發得病以戊己日也
凡腎病之狀必腹大脛腫痛喘欬身重寢汗
出憎風虚即胷中痛大腹小腹痛清厥意不
樂取其經足少陰太陽血者腎脉沉之而大
堅浮之而大緊苦手足骨腫厥而陰不興腰
脊痛小腹腫心下有水氣時脹閉時泄得之
浴水中身未乾而合房内及勞倦發之
腎病其色黑其氣虚弱吸吸少氣兩耳苦聾
腰痛時時失精飲食减少膝以下清其脉沉
滑而遲此爲可治宜服内補散建中湯腎氣
丸地黄煎春當刺涌泉秋刺復溜冬刺陰谷
皆補之夏刺然谷季夏刺太谿皆瀉之又當
灸京門五十壯背第十四椎百壯
邪在腎則骨痛陰痺陰痺者按之而不得腹
脹腰痛大便難肩背頸項强痛時眩取之涌
泉崑崙視有血者盡取之有所用力舉重若
入房過度汗出如浴水則傷腎
腎中風腎中寒
腎水者其人腹大臍腫腰痛不得溺陰下濕
如牛鼻頭汗其足逆寒大便反堅(一云面/反瘦)
腎脹者腹滿引背央央然腰髀(一作/痺)痛
腎著之病其人身體重腰中冷如水狀(一作/如水)
(洗狀一作如坐/水中形如水狀)反不渴小便自利食飲如故
是其證也病屬下焦從身勞汗出衣裏冷濕
故久久得之
腎著之爲病從腰以下冷腰重如帶五千錢
診得腎積脉沉而急苦脊與腰相引痛饑則
見飽則减小腹裏急口乾咽腫傷爛目𥆨𥆨
骨中寒主髓厥善忘色黑腎之積名曰奔豚
發於小腹上至心下如豚奔走之狀上下無
時久久不愈病喘逆骨痿少氣以夏丙丁日
得之何也脾病傳腎腎當傳心心適以夏王
王者不受邪腎復欲還脾脾不肯受因流結
爲積故知奔豚以夏得之腎病手足逆冷面
赤目黄小便不禁骨節煩疼小腹結痛氣衝
於心其脉當沉細而滑今反浮大其色當黑
而反黄此是土之剋水爲大逆十死不治
羽音人者主腎聲也腎聲呻其音瑟其志恐
其經足少陰厥逆太陽則榮衛不通陰陽飜
祚陽氣内伏陰氣外昇昇則寒寒則虚虚則
厲風所傷語音謇吃不轉偏枯脚偏跛蹇若
在左則左腎傷在右則右腎傷其偏枯風體
從鼻而分半邊至脚緩弱不遂口亦欹語聲
混濁便利仰人耳偏聾塞腰背相引甚則不
可治腎瀝湯主之(方見别/卷中)又呻而好恚恚而
善忘恍惚有所思此爲土剋水陽擊陰陰氣
伏而陽氣起起則熱熱則實實則怒怒則忘
耳聽無聞四肢滿急小便赤黄語音口動而
不出笑而看人此爲邪熱傷腎甚則不可治
若面黑黄耳不應亦可治
腎病爲瘧者令人凄凄然腰脊痛宛轉大便
難目眴眴然身掉不定手足寒恒山湯主之
(方見别/卷中)若其人本來不吃忽然謇喫而好嗔
恚反於常性此腎已傷雖未發覺已是其候
見人未言而前開口笑還閉口不聲舉手栅
腹(一作/把眼)此腎病聲之候也虚實表裏浮沉清
濁宜以察之逐以治之黑爲腎腎合骨黑如
烏羽者吉腎主耳耳是腎之餘其人水形相
比於上羽黑色大頭曲面廣頤小肩大腹小
手足發行摇身下尻長背延延也不敬畏善
欺紿人戮死耐秋冬不耐春夏春夏感而生
病主足少陰汙汙然耳大小高下厚薄偏圓
則腎應之正黑色小理者則腎小小即安難
傷粗理者則腎大大則虛虚則腎寒耳聾或
鳴汗出腰痛不得俯仰易傷以邪耳高者則
腎高高則實實則腎熱背急綴痛耳膿血出
或生肉塞耳耳後陷者則腎下下則腰尻痛
不可以俯仰爲狐疝耳堅者則腎堅堅則腎
不受病不病腰痛耳薄者則腎脆脆則傷熱
熱則耳吼鬧善病消癉耳好前居牙車者則
腎端正端正則和利難傷耳偏高者則腎偏
欹偏欹則善腰尻偏痛凡人分部骨陷者必
死不免俠膀胱并太陽爲腎之部骨當其處
陷也而藏氣通於内外部亦隨而應之沉濁
爲内浮清爲外若色從外走内者病從外生
部處起若色從内出外者病從内生部處陷
内病前治陰後治陽外病前治陽後治陰陽
主外陰主内凡人生死休否則藏神前變形
於外人腎前病耳則爲之焦枯若腎前死耳
則爲之𪒠黑焦癖若天中等分暮色應之必
死不治看應增損斟酌賒促賒不出四百日
内促則旬月之間腎病少愈而卒死何以知
之曰黄黑色黶點如拇指應耳此必卒死腎
絶四日死何以知之齒爲暴黑面爲正黑目
中黄腰中欲折白汗出如流面黑目青(一作/白)
腎氣内傷病因留積八日當亡是死變也面
黄目黑不死黑如炲死吉凶之色天中等分
左右發色不正此是陰陽官位相法若不遭
官事而應死也其人面目帶黄黑連耳左右
年四十以上百日死若偏在一邊最凶必死
兩邊有年上無三年之内禍必至矣
冬水腎脉色黑主足少陰脉也少陰何以主
腎曰腎者主陰陰水也皆生於腎此脉名曰
太衝凡五十七穴冬取其井滎冬者水始治
腎方閉陽氣衰少陰氣堅盛太陽氣伏沉陽
脉乃去故取井以下陰氣逆取滎以通(素問/作實)
陽氣其脉本在内踝下二寸應舌下兩脉其
脉根於涌泉(涌泉在脚心下/大拇指筋是)
其筋起於小指之下入足心并太陰之筋而
邪走内踝之下結於踵與太陽之筋合而上
結於内輔下并太陰之筋而上循陰股結於
陰器循脊内俠膂上至項結於枕骨與太陽
之筋合
其脉起於小指之下斜趣足心出然骨之下
循内踝之後别入跟中以上腨内出膕中内
廉上股内後廉貫脊屬腎絡膀胱其直者從
腎上貫肝鬲入肺中循喉嚨俠舌本其支者
從肺出絡心注胷中合足太陽爲表裏太陽
本在跟以上五寸中同會於手太陰
其足少陰之别名曰大鍾當踝後澆跟别走
太陽其别者并經上走於心包下貫腰脊主
腎生病病實則膀胱熱熱則閉癃癃則陽病
陽脉反逆大於寸口再倍其病則口熱舌乾
咽腫上氣嗌乾及痛煩心心痛黄癉腸澼脊
股内後廉痛痿厥嗜卧足下熱而痛灸則强
食而生灾緩帶被髮大杖重履而步虛則膀
胱寒寒則腰痛痛則陰脉反小於寸口其病
則飢而不欲食面黑如炭色欬唾則有血喉
鳴而喘坐而欲起目𥆨𥆨無所見心懸若病
飢狀氣不足則善恐心惕惕若人將捕之是
爲骨厥
冬三月者主腎膀胱黑骨温病也其源從太
陽少陰相搏藴積三焦上下壅塞陰毒内行
臟腑受客邪之氣則病生矣其病相反若腑
虚則爲陰毒所傷裏熱外寒意欲守火而引
飲或腰中痛欲折若臟實則爲陽温所損胷
脅切痛類如刀刺不得動轉熱彭彭若服冷
藥過差而便洞瀉故曰黑骨温病也
扁鵲曰灸脾肝腎三輸主治丹金毒黑温之
病當依源爲理調臟理腑清濁之病不生也
　　　腎虛實第二(脉方/灸法)
腎實熱
左手尺中神門以後脉陰實者足少陰經也
病苦舌燥咽腫心煩嗌乾胷脇時痛喘欬汗
出小腹脹滿腰背强急體重骨熱小便赤黄
好怒好忘足下熱痛四肢黑耳聾名曰腎實
熱也(脉經云腎實熱者病苦膀胱/脹閉少腹與腰脊相引痛也)
右手尺中神門以後脉陰實者足少陰經也
病苦痺身熱心痛脊脇相引痛足逆熱煩名
曰腎實熱也
瀉腎湯治腎實熱小腹脹滿四肢正黑耳聾
夢腰脊離解及伏水等氣急方
　　硭硝　茯苓　黄芩(各三/兩)
　　生地黄汁　菖蒲(各五/兩)　磁石(八兩碎/如雀頭)
　　大黄(切一升用水/密器中宿漬)　玄參
　　細辛(各四/兩)　甘草(二/兩)
　右十味㕮咀以水九升煑七味取二升半
　去滓下大黄内藥汁中更煑减二三合去
　大黄内地黄汁微煎一兩沸下硭硝分爲
　三服
治腎熱好怒好忘耳聽無聞四肢滿急腰背
轉動彊直方
　　柴胡　茯神(外臺作/茯苓)黄芩
　　澤瀉　升麻　杏人
　　大青　硭硝(各三/兩)　淡竹葉
　　地黄(各切/一升)　磁石(四/兩)　羚羊角(一/兩)
　右十二味㕮咀以水一斗煑取三升去滓
　下硭硝分三服
治腎熱小便黄赤不出出如栀子汁或如黄
蘖汁每欲小便莖頭即痛方
　　榆白皮(切)　冬葵子(各一/升)車前子(切二/升)
　　滑石(八兩/碎)子芩通草
　　瞿麥(各三/兩)石韋(四/兩)
　右八味㕮咀以水二斗先煑車前草取一
　斗去滓澄清取九升下諸藥煑取三升五
　合去滓分四服
腎膀胱俱實
左手尺中神門以後脉陰陽俱實者足少陰
與太陽經俱實也病苦脊强反折戴眼氣上
搶心脊痛不能自反側名曰腎與膀胱俱實
也
右手尺中神門以後脉陰陽俱實者足少陰
與太陽經俱實也病苦癲疾頭重與目相引
痛厥欲走反眼大風多汗名曰腎膀胱俱實
也
腎虚寒
左手尺中神門以後脉陰虚者足少陰經也
病苦心中悶下重足腫不可以按地名曰腎
虛寒也
右手尺中神門以後脉陰虛者足少陰經也
病苦足脛小弱惡寒脉代絶時不至足寒上
重下輕行不可按地小腹脹滿上搶胷痛引
脅下名曰腎虚寒也
治腎氣虚寒陰痿腰脊痛身重緩弱言音混
濁陽氣頓絶方
　　蓯蓉　白术　巴戟天
　　麥門冬　茯苓　甘草
　　牛膝　五味子　杜仲(各八/兩)
　　車前子　乾薑(各五/兩　)生乾地黄(五/斤)
　右十二味治下篩食後酒服方寸七日三
治腎風虚寒方
　　灸腎輸百壯對臍兩邊向後俠脊相去
　　各一寸五分
腎膀胱俱虚
左手尺中神門以後脉陰陽俱虚者足少陰
與太陽經俱虛也病苦小便利心痛背寒時
時小腹滿名曰腎膀胱俱虛也
右手尺中神門以後脉陰陽俱虛者足少陰
與太陽經俱虚也病苦心痛若下重不自收
纂反出時時苦洞泄寒中泄腎心俱痛名曰
腎膀胱俱虛也
　　　腎勞第三(論/方)
論曰凡腎勞病者補肝氣以益之肝王則感
於腎矣人逆冬氣則足少陰不藏腎氣沉濁
順之則生逆之則死順之則治逆之則亂反
順爲逆是謂關格病則生矣
栀子湯治腎勞實熱小腹脹滿小便黄赤末
有餘瀝數而少莖中痛陰囊生瘡方
　　栀子仁　芍藥　通草
　　石韋(各三/兩)　石膏(五/兩)　滑石(八/兩)
　　子芩(四/兩)生地黄　榆白皮
　　淡竹葉(切各/一升)
　右十味㕮咀以水一斗煑取三升去滓分
　三服
麻黄根粉治腎勞熱陰囊生瘡方
　　麻黄根　石硫黄(各三/兩)米粉(五/合)
　右三味治下篩安絮如常用粉法搭瘡上
　粉濕更搭之
治腎勞熱妄怒腰脊不可俯仰屈伸煑散方
　　丹參　牛膝　葛根
　　杜仲　乾地黄　甘草
　　猪苓(各二/兩半)　茯苓　遠志
　　子芩(各一兩/十八銖)五加皮　石膏(各三/兩)
　　羚羊角　生薑　橘皮(各二/兩)
　　淡竹葉(鴨子/大)
　右十六味治下篩爲粗散以水三升煑兩
　方寸七帛裹之時用動取八合爲一服日
　二服
治虛勞陰陽失度傷筋損脉噓吸短氣漏溢
泄下小便赤黄陰下濕癢腰脊如折顔色隨
落方(随一/云隱)
　　萆薢　棗肉　生地黄
　　桂心　杜仲　麥門冬(各一/斤)
　右六味㕮咀以酒一斗五升漬三宿出曝
　乾復漬如此候酒盡取乾治下篩食後酒
　服方寸七日三
治腎勞虚冷乾枯憂恚内傷久坐濕地則損
腎方
　　秦芁　牛膝　芎藭
　　防風　桂心　獨活
　　茯苓(各四/兩)　乾山藥(作乾)麥門冬
　　地骨皮(三/兩)　茯神　五味子(各五/兩)
　　石斛(六/兩)　沉香末(一/兩)五加皮(十/兩)
　　薏苡仁(一/兩)　大麻子(二/升)
　右十七味㕮咀以酒四斗漬七日每服七
　合日二服
　　　精極第四(論方/灸法)
論曰凡精極者通主五臟六腑之病候也若
五臟六腑衰則形體皆極眼視而無明齒焦
而髮落身體重則腎水生耳聾行步不正凡
陽邪害五臟陰邪損六腑陽實則從陰引陽
陰虚則從陽引陰若陽病者主高高則實實
則熱眼視不明齒焦髮脫腹中滿滿則歷節
痛痛則宜瀉於内苦陰病者主下下則虛虚
則寒身體重則腎水生耳聾行步不正邪氣
入内行於五臟則咳咳則多涕唾面腫氣逆
邪氣逆於六腑淫虚厥於五臟故曰精極也
所以形不足温之以氣精不足補之以味善
治精者先治肌膚筋脉次治六腑若邪至五
臟已半死矣
扁鵲曰五陰氣俱絶不可治絶則目系轉轉
則目精奪爲志先死遠至一日半日非醫所
及矣宜須精研以表治裏以左治右以右治
左以我知彼疾皆瘥矣
竹葉黄芩湯治精極實熱眼視無明齒焦髮
落形衰體痛通身虚熱方
　　竹葉(切二/升)　黄芩　茯苓(各三/兩)
　　甘草　麥門冬　大黄(各二/兩)
　　生薑(六/兩)　芍藥(四/兩)　生地黄(切一/升)
　右九味㕮咀以水九升煑取三升去滓分
　三服
治精極五臟六腑俱損傷虛熱遍身煩疼骨
中㾓痛煩悶方
　　生地黄汁(二/升)麥門冬汁赤蜜(各一/升)
　　竹瀝(一/合)　石膏(八/兩)　人參
　　芎藭　桂心　甘草
　　黄芩　麻黄(各三/兩)　當歸(四/兩)
　右十二味㕮咀以水七升先煑八味取二
　升去滓下地黄等汁煑取四升分四服日
　三夜一
　治五勞六極虚羸心驚尪弱多魘忘湯方
　　茯苓(四/兩)　甘草　芍藥
　　桂心　乾薑(各三/兩)　大棗(五/枚)
　　遠志　人參(各二/兩)
　右八味㕮咀以水八升煑取三升分三服
治虚勞少精方
　　鹿角爲末白蜜和丸如梧子大每服七
　　丸日三服十日大效
又方漿水煑蒺藜子令熟取汁洗陰二十日
　大効
棘刺圓治虚勞諸氣不足夢泄失精方
　　棘刺　乾薑　菟絲子(各二/兩)
　　天門冬　烏頭　小草
　　防葵　薯蕷　萆薢
　　細辛　石龍芮　枸杞子
　　巴戟天　萎蕤　石斛
　　厚朴　牛膝　桂心(各一/兩)
　右十八味爲末蜜丸如梧子大酒服五丸
　日二服(深師方以蜜雜雞子白各半和丸/若患風痿痺氣體不便熱煩滿少)
　(氣痟渴加萎蕤天門冬菟絲子身黄汗小/便赤黄不利加石龍芮枸杞子關節腰背)
　(痛加萆薢牛膝寒中氣脹時泄數唾吐嘔/加厚朴乾薑桂心陰囊下濕精少小便徐)
　(瀝加石斛以意增之古今録驗以乾地黄/代乾薑以麥門冬代天門冬以杜仲代薯)
　(蕷以柏子仁代枸杞子以蓯蓉代萎/蕤用治男子百病小便過多大精)
治夢中泄精尿後餘瀝及尿精方
　　人參　麥門冬　赤石脂
　　遠志　續斷　鹿茸(各一/兩半)
　　柏子仁　丹參　韭子(各一兩/六銖)
　　茯苓　龍齒　磁石
　　蓯蓉(各二/兩)　乾地黄(三/兩)
　右十四味爲末蜜丸如梧子大酒服二十
　丸日再稍加至三十丸
治虚損小便白濁夢泄方
　　菟絲子　車前子　韭子(各一/升)
　　礬石　當歸(各二/兩)　附子
　　芎藭(各三/兩)　桂心(一/兩)
　右八味爲末蜜丸如梧子大酒服五丸日
　三
又方
　　大棗(五十/枚)　韭子(五/合)　黄耆
　　人參　甘草　乾薑
　　當歸　龍骨　半夏
　　芍藥(各二/兩)
　右十味爲末蜜丸如梧子大酒服五丸日
　三服
韭子圓治房室過度精泄自出不禁腰背不
得屈伸食不生飢兩脚苦弱方
　　韭子(一/升)　甘草　桂心
　　紫石英　禹餘粮　遠志
　　山茱萸　當歸　天雄
　　紫菀　薯蕷　細辛
　　茯苓　殭蠶　菖蒲
　　人參　杜仲　白术
　　乾薑　芎藭　附子
　　石斛　天門冬(各一/兩半)蓯蓉
　　黄耆　菟絲子　乾地黄
　　蛇床子(各二/兩)大棗(五十/枚)　牛髓
　　乾㯃(各四/兩)
　右三十一味爲末牛髓合白蜜棗膏合擣
　三千杵空腹服如梧子大十五丸日再可
　加至二十丸
韭子散治小便失精及夢洩精方
　　韭子　麥門冬(各一/升)菟絲子
　　車前子(各二/合)芎藭(二/兩)　白龍骨(三/兩)
　右六味治下篩酒服方寸七日三不止稍
　增甚者夜一服肘後(用澤瀉/一兩半)
棗仁湯治大虛勞夢洩精莖核微弱血氣枯
竭或醉飽傷於房室驚惕忪悸小腹裏急方
　　棗核仁(二/合)　澤瀉　人參
　　芍藥　桂心(各一/兩)　黄耆
　　甘草　茯苓　白龍骨
　　牡蠣(各二/兩)　生薑(二/斤)　半夏(一/斤)
　右十二味㕮咀以水九升煑取四升一服
　七合日三若不能食小腹急加桂心六兩
治夢洩失精方
　　韭子一升治下篩酒服方寸七日再服
　　立效
治虛勞尿精方
　　韭子(一/升)稻米(二/升)
　右以水一斗七升煑如粥取汁六升爲三
　服精溢同此
又方
　　石榴皮(外臺作/柘白皮)　桑白皮(切各/五合)
　右二味以酒五升煑取三升分三服
又方乾膠三兩爲末以酒二升和分三服温
服瘥止一方用鹿角膠
又方新韭子二升十月霜後采者用好酒八
合漬一宿明旦日色好童子向南搗一萬杵
平旦温酒五合服方寸七日再
禁精湯治失精羸瘦痠削少氣目視不眀惡
聞人聲方
　　韭子(二/升)粳米(一/升)
　右二味於銅器中合熬米黄黑及熱以好
　酒一斗投之絞取汁七升每服一升日三
　盡二劑
羊骨湯治失精多睡目𥆨𥆨方
　　羊骨(一/具)　飴糖(半/斤)　生地黄
　　白术(各二/斤)　大棗(二十/枚)　桑白皮
　　厚朴　阿膠(各一/兩)　麥門冬
　　人參　芍藥　生薑
　　甘草(各三/兩)　茯苓(四/兩)　桂心(八/兩)
　右十五味㕮咀以水五斗煑羊骨去骨取
　汁三斗煑藥取八升湯成下膠飴令烊平
　旦服一升後旦服一升
灸法
虛勞尿精灸第七椎兩傍各三十壯○又灸
第十椎兩傍各三十壯○又灸第十九椎兩
傍各二十壯○又灸陽陵泉陰陵泉各隨年
壯
夢洩精灸三陰交二七壯夢斷神良(内踝上/大脉并)
(四指/是)
丈夫夢失精及男子小便濁難灸腎輸百壯
男子陰中疼痛溺血精出灸列缺三十壯
失精五臟虚竭灸屈骨端五十壯陰上横骨
中央宛曲如却月中央是也此名横骨
男子虚勞失精陰上縮莖中痛灸大赫三十
壯穴在屈骨端三寸
男子虚勞失精陰縮灸中封五十壯
男子腰脊冷疼溺多白濁灸脾募百壯
男子失精膝脛疼痛冷灸曲泉百壯穴在膝
内屈文頭
　　　骨極第五(論方/災法)
論曰骨極者主腎也腎應骨骨與腎合又曰
以冬遇病爲骨痺骨痺不已復感於邪内舍
於腎耳鳴見黑色是其候也若腎病則骨極
牙齒苦痛手足㾓疼不能久立屈伸不利身
痺腦髓痠以冬壬癸日中邪傷風爲腎風風
歷骨故曰骨極若氣陰陰則虚虚則寒寒則
面腫垢黑腰脊痛不能久立屈伸不利其氣
衰則髮墮齒槁腰背相引而痛痛甚則欬唾
甚若氣陽陽則實實則熱熱則面色炲隱曲
膀胱不通牙齒腦髓苦痛手足痠㾓耳鳴色
黑是骨極之至也須精别陰陽審其清濁知
其分部視其喘息善治病者始於皮膚筋脉
即須治之若入臟腑則半死矣
扁鵲云骨絶不治㾓而切痛伸縮不得十日
死骨應足少陰少陰氣絶則骨枯髮無澤骨
先死矣
三黄湯治骨極主腎熱病則膀胱不通大小
便閉塞顔色枯黑耳鳴虛熱方
　　大黄(切别漬/水一升)黄芩(各三/兩)栀子(十四/枚)
　　甘草(一/兩)　硭硝(二/兩)
　右五味㕮咀以水四升先煑黄芩栀子甘
　草取一升五合去滓下大黄又煑兩沸下
　硭硝分三服
灸法
腰背不便筋攣痺縮虚熱閉塞灸第二十一
椎兩邊相去各一寸五分隨年壯
小便不利小腹脹滿虚乏灸小腸輸隨年壯
　　　骨虛實第六(論方/灸法)
論曰骨虚者痠疼不安好倦骨實者苦煩熱
凡骨虛實之應主於腎膀胱若其腑臟有病
從骨生熱則應臟寒則應腑
虎骨酒治骨虛酸疼不安好倦主膀胱寒方
　　虎骨一具通炙取黄焦汁盡碎如雀頭
　　大釀米三石麴四斗水三石如常釀酒
　　法所以加水麴者其骨消麴而飲水所
　　以加之也酒熟封頭五十日開飲之
治骨實苦酸疼煩熱煎方
　　葛根汁生地黄汁赤蜜(各一/升)
　　麥門冬汁(五/合)
　右四味相合攪調微火上煎三四沸分三
　服
治骨髓中疼方
　　虎骨(四/兩)　芍藥(一/斤)　生乾地黄(五/斤)
　右三味㕮咀以清酒一斗漬三宿曝乾復
　入酒中如此取酒盡爲度搗篩酒服方寸
　七日三
治骨髓冷疼痛方
　　取地黄汁一石酒二斗相攪重煎温服
　　日三補髓
又方灸上廉七十壯三里下三寸是穴
治虛勞冷骨節疼痛無力方
　　豉(二/升)　地黄(八/斤)
　右二味兩度蒸曝乾爲散食後以酒一升
　進二方寸七日再服亦治虚熱
又方天門冬爲散酒服方寸七日三一百日
取瘥
　　　腰痛第七(論方導引法/針灸法)
論曰凡腰痛有五一曰少陰少陰腎也十月
萬物陽氣皆衰是以腰痛二曰風痺風寒著
腰是以腰痛三曰腎虛役用傷腎是以腰痛
四曰䐴腰墜墮傷腰是以腰痛五曰取寒眠
地爲地氣所傷是以腰痛痛不止引牽腰脊
皆痛
杜仲酒治腎脉逆小於寸口膀胱虛寒腰痛
胷中動通四時用之方
　　杜仲　乾薑(各四兩一云/乾地黄)
　　萆薢　羌活　天雄
　　蜀椒　桂心　芎藭
　　防風　秦芁　烏頭
　　細辛(各三/兩)　五加皮　石斛(各五/兩)
　　栝蔞根　地骨皮　續斷
　　桔梗　甘草(各一/兩)
　右十九味㕮咀以酒四斗漬四宿初服五
　合加至七八合日再通治五種腰痛
又方
　　桑寄生　牡丹皮　鹿茸
　　桂心
　右四味各等分治下篩酒服方寸七日三
又方單服鹿茸與角亦愈
治腎虛腰痛方
　　萆薢　桂心　白术(各三/分)
　　牡丹皮(二/分)
　右四味治下篩酒服方寸七日三亦可作
　湯服之甚良
又方
　　附子(二/分)　桂心　牡丹皮(各一/兩)
　右三味治下篩酒服一刀圭日再甚驗
腎著湯腎著之爲病其人身體重腰冷如水
洗狀不渴小便自利食飲如故是其證也從
作勞汗出衣裏冷濕久久得之腰以下冷痛
腹重如帶五千錢者方(古今録驗/名甘草湯)
　　甘草(二/兩)　乾薑(三/兩)　茯苓
　　白术(各四/兩)
　右四味㕮咀以水五升煑取三升分三服
　腰中即温
腎著散方
　　杜仲　桂心(各三/兩)　甘草
　　澤瀉　牛膝　乾薑(各二/兩)
　　白术　茯苓(各四/兩)
　右八味治下篩爲粗散一服三方寸七酒
　一升煑五六沸去滓頓服日再
治腰痛不得立方
　　甘遂　桂心(一作/附子)　杜仲
　　人參(各二/兩)
　右四味治下篩以方寸七内羊腎中炙令
　熟服之
治腰痛方
　　萆薢　杜仲　枸杞根(各一/斤)
　右三味㕮咀好酒三斗漬之内甖中密封
　頭於銅器中煑一日服之無節度取醉
杜仲圓補之之方
　　杜仲(一/兩)　石斛(二/分)　乾薑
　　乾地黄(各三/分)
　右四味爲末蜜丸如梧子大酒服二十丸
　日再
丹參圓治腰痛并冷痺方
　　丹參　杜仲　牛膝
　　續斷(各二/兩)　桂心　乾薑(各二/兩)
　右六味爲末蜜丸如梧子每服二十丸日
　再夜一禁如藥法
獨活寄生湯腰背痛者皆是腎氣虚弱卧冷
濕當風得之不時速治喜流入脚膝或爲偏
枯冷痺緩弱疼重若有腰痛攣脚重痹急宜
服之(方見别卷/中)
治腰脊苦痛不遂方
　　大豆三斗熬一斗煑一斗蒸一斗酒六
　　斗甕一口蒸令極熱豆亦熱内甕中封
　　閉口秋冬二七日於甕口作孔出取服
　　五合日夜二三服
又方地黄花爲末酒服方寸七日三
又方鹿角去上皮取白者熬令黄爲末酒服
方寸七日三特禁生魚餘不禁新者良陳者
不任服角心中黄處亦不中服大神良
又方羊腎爲末酒服二方寸七日三
又方三月三日收桃花取一斗一升井花水
三斗麴六升米六斗炊之一時釀熟去糟每
服一升日三服若作食飲用河水禁如藥法
神良
治丈夫腰脚冷不隨不能行方
　　上醇酒三斗水三斗合著甕中温漬脚
　　至膝三日止冷則瓮下常著灰火勿使
　　冷手足煩者小便三升盆中温漬手足
腰䐴痛導引法
　　正東坐收手抱心一人於前據躡其兩
　　膝一人後捧其頭徐牽令偃卧頭到地
　　三起三卧止便瘥
針灸法
腰䐴痛宜針决膝腰勾畫中青赤路脉出血
便瘥
腰痛不得俯仰者令患人正立以竹柱地度
至臍斷竹乃以度度背脊灸竹上頭處隨年
壯灸訖藏竹勿令人得知腰痛灸脚跟上横
文中白肉際十壯良○又灸足巨陽七壯巨
陽在外踝下○又灸腰目窌七壯在尻上約
左右是○又灸八窌及外踝上骨約中
腰卒痛灸窮骨上一寸七壯左右一寸各灸
七壯


孫眞人備急千金要方卷之五十九
孫眞人備急千金要方卷之六十規十
　　　　(宋朝奉郎守太常少卿充/祕閣校理林億等校正)
　腎臟方
　　　補腎第八(論方/灸法)
論曰補方通治五勞六極七傷虛損五勞五
臟病六極六腑病七傷表裏受病五勞者一
曰志勞二曰思勞三曰憂勞四曰心勞五曰
疲勞六極者一曰氣極二曰血極三曰筋極
四曰骨極五曰髓極六曰精極七傷者一曰
肝傷善夢二曰心傷善忘三曰脾傷善飲四
曰肺傷善痿五曰腎傷善唾六曰骨傷善饑
七曰脉傷善嗽凡遠思强慮傷人憂恚悲哀
傷人喜樂過度傷人忿怒不解傷人汲汲所
願傷人戚戚所患傷人寒暄失節傷人故曰
五勞六極七傷也論傷甚衆且言其略此方
悉主之
建中湯治五勞七傷小腹急痛膀胱虛滿手
足逆冷食飲苦吐酸痰嘔逆泄下少氣目眩
耳聾口焦小便自利方
　　膠飴(半/斤)　黄耆　乾薑
　　當歸(各三/兩)　人參　半夏
　　橘皮　芍藥　甘草(各二/兩)
　　附子(一/兩)　大棗(十五/枚)
　右十一味㕮咀以水一斗煑取三升半湯
　成下膠飴烊沸分四服(深師有桂心六兩/生薑一斤無橘皮)
　乾薑
又方治虛損少氣腹脹内急拘引小腹至冷
不得屈伸不能飲食寒熱頭痛手足逆冷大
小便難或復下痢口乾夢中泄精或時吐逆
恍惚面色枯瘁又復微腫百節疼酸方
　　附子　厚朴(各一/兩)　人參
　　甘草　桂心　當歸
　　茯苓(各二/兩)　麥門冬　黄耆
　　龍骨(各三/兩)　芍藥(四/兩)　生薑(五/兩)
　　飴糖(八/兩)　生地黄(一/斤)　大棗(三十/枚)
　右十五味㕮咀以水一斗二升煑取四升
　去滓内飴糖每服八合日三夜一欬者加
　生薑一倍
又方治五勞七傷虚羸不足面目黧黑手足
疼痛久立腰疼起則目眩腹中懸急而有絶
傷外引四肢方
　　生薑　芍藥乾　地黄
　　甘草　芎藭(各五/兩)　大棗(三十/枚)
　右六味㕮咀以水六升漬一宿明旦復以
　水五升合煑取三升分三服藥入四肢百
　脉似醉狀是效無生薑酒漬乾薑二兩一
　宿用之常行此方神妙
大建中湯治虛勞寒澼飲在脇下决决有聲
飲已如從一邊下决决然也有頭并衝皮起
引兩乳内痛裏急善夢失精氣短目𥆨𥆨惚
惚多忘方
　　蜀椒(二/合)　半夏(一/升)　生薑(一/斤)
　　甘草(二/兩)　人參(三/兩)　飴糖(八/兩)
　右六味㕮咀以水一斗煑取三升去滓内
　糖温服七合裏急拘引加芍藥桂心各三
　兩手足厥腰背冷加附子一枚勞者加黄
　耆一兩
又方治五勞七傷小腹急臍下彭亨兩脇脹
滿腰脊相引鼻口乾燥目暗𥆨𥆨憒憒不樂
胷中氣急逆不下食飲莖中策策痛小便黄
赤尿有餘瀝夢與鬼神交通去精驚恐虚乏
方
　　飴糖(半/斤)　黄耆遠志
　　當歸(千金/翼無)　澤瀉(各三/兩)　芍藥
　　人參　龍骨　甘草(各二/兩)
　　生薑(八/兩)大棗(二十/枚)
　右十一味㕮咀以水一斗煑取二升半湯
　成内糖令烊一服八合消息又一服(深師/無飴)
　(糖遠志澤瀉龍骨有桂心/六兩半夏一升附子一枚)
小建中湯凡男女因積勞虚損或大病後不
復常苦四體沉滯骨肉疼酸吸吸少氣行動
喘惙或小腹拘急腰背强痛心中虛悸咽乾
脣燥面體少色或飲食無味陰陽廢弱悲憂
慘戚多卧少起久者積年輕者百日漸致瘦
削五臟氣竭則難可復振治之之方
　　甘草(二/兩)　桂心　生薑(各三/兩)
　　芍藥(六/兩)　膠飴(一/升　)大棗(十二/枚)
　右六味㕮咀以水九升煑取三升去滓内
　膠飴每服一升日三間三日復作一劑後
　可與諸丸散(仲景云嘔家不可服肘後云/加黄耆人參各二兩爲佳若)
　(患痰滿及溏洩可除膠飴胡洽方有半/夏八兩黄耆三兩古今録驗名芍藥湯)
前胡建中湯治大勞虚劣寒熱嘔逆下焦虛
熱小便赤痛客熱上熏頭目及骨肉疼痛口
乾方
　　前胡(三/兩)　黄耆　芍藥
　　當歸　茯苓　桂心(各二/兩)
　　甘草(一/兩)　生薑(八/兩)　白糖(六/兩)
　　人參　半夏(各六/分)
　右十一味㕮咀以水一斗二升煑取四升
　去滓内糖分四服
黄耆建中湯治虛勞裏急諸不足方
　　黄耆　生薑　桂心(各三/兩)
　　甘草(二/兩)　芍藥(六/兩)大棗(十二/枚)
　　飴糖(一/升)
　右七味㕮咀以水一斗煑取三升去滓内
　飴令消温服一升日三間日可作嘔者倍
　加生薑腹滿者去棗加茯苓四兩佳(仲景/集驗)
　(古今録驗并同深師治虛勞腹滿食少小/便多者無飴糖有人參二兩半夏一升又)
　(治大虚不足小腹裏急勞寒拘引臍氣上/衝胷短氣言語謬誤不能食吸吸氣乏悶)
　(亂必效方治虛勞下焦虚冷不甚渴小便/數者有人參當歸各二兩若失精加龍骨)
　(白歛各一兩古今録驗治虛勞裏急小腹/急痛氣引胷脇痛或心痛短氣者以乾薑)
　(代生薑加/當歸四兩)
黄耆湯治虛勞不足四肢煩疼不欲食食即
脹汗出方
　　黄耆　麥門冬　芍藥
　　桂心(各三/兩)　甘草　當歸
　　五味子　細辛　人參(各二/兩)
　　大棗(二十/枚)　前胡(六/兩)　茯苓(四/兩)
　　生薑　半夏(各八/兩)
　右十四味㕮咀以水一斗四升煑取三升
　每服八合日二服(深師方治虚乏四肢沉/重或口乾吸吸少氣小)
　(便利諸不足者無麥門冬五味子細辛前/胡有桑螵蛸二十枚治丈夫虚勞風冷少)
　(損或大病後未平復而早牽勞腰背强直/脚中疼弱補諸不足者無五味子細辛有)
　(遠志橘皮各二兩蜀椒一兩烏頭三枚小/品方治虚勞少氣小便過多者無五味子)
　(細辛人參前胡茯苓半夏有黄芩一兩地/黄二兩以水九升煑取三升治虛勞胷中)
　(客氣寒冷癖痞宿食不消吐噫脇間水氣/或流飲腸鳴食不生肌肉頭痛上重下輕)
　(目𥆨𥆨忽忽去來躁熱卧不得安小腹急/小便赤餘瀝臨事不起陰下濕或小便白)
　(濁傷多者無麥門冬五味子細辛當歸前/胡茯苓半夏有厚朴二兩胡洽方治五臟)
　(内傷者無麥門冬五味子當歸細辛前胡/茯苓名大黄耆湯延年秘録方主補虛損)
　(强腎氣者無麥門冬五味子細/辛前胡有防風芎藭各三兩)
樂令黄耆湯治虛勞少氣胷心淡冷時驚惕
心中悸動手脚逆冷體常自汗五臟六腑虚
損腸鳴風濕榮衛不調百病補諸不足又治
風裏急方
　　黄耆　人參　橘皮
　　當歸　桂心　細辛
　　前胡　芍藥　甘草
　　麥門冬　茯苓(各二/兩)　生薑(五/兩)
　　半夏(二兩/半)　大棗(二十/枚)
　右十四味㕮咀以水二斗煑取四升每服
　五合日三夜一(深師方無橘皮細辛前胡/甘草麥門冬有烏頭三兩)
　(蜀椒二兩遠志二兩胡洽崔氏有蜀椒/一兩烏頭五枚崔氏名樂令大黄耆湯)
腎瀝湯治虛勞損羸乏欬逆短氣四肢煩疼
腰背相引痛耳鳴面黧黯骨間熱小便赤黄
心悸目眩諸虛乏方
　　羊腎(一/具)　桂心(一/兩)　人參
　　澤瀉　五味子　甘草
　　防風　芎藭　地骨皮
　　黄耆　當歸(各二/兩)　茯苓
　　玄參　芍藥　生薑(各四/兩)
　　磁石(五/兩)
　右十六味㕮咀以水一斗五升先煑腎取
　一斗去腎入藥煎取三升分三服可常服
　之(廣濟方治虚勞百病者無人參甘草芎/藭當歸芍藥生薑玄參有蓯蓉三兩牛)
　(膝五加皮各二兩胡洽治大虚傷損夢寤/驚悸上氣肩息腎中風濕小腹裏急引腰)
　(脊四肢常苦寒冷大小便澀利無常或赤/或白足微腫或昏僻善忘者無澤瀉防風)
　(黄耆玄參磁石地骨皮有黄芩一兩麥門/冬乾地黄遠志各三兩大棗二十枚崔氏)
　(治腎藏虚勞所傷補益者無芎藭玄參磁/石地骨皮有黄芩遠志各二兩乾地黄三)
　(兩麥門冬四兩大棗二十枚治五勞六極/八風十二痺補諸不足者無澤瀉甘草五)
　(味子防風芍藥生薑玄參地骨皮有附子/牡丹皮各一兩乾地黄一兩半牡荆子菖)
　(蒲桑螵蛸各二兩經心録治腎氣不足耳/無所聞者無澤瀉甘草五味子防風黄耆)
　(芍藥生薑玄參地骨皮有附子牡丹皮牡/荆子各一兩乾地黄三兩大棗十五枚名)
　(羊腎湯近效方除風下氣强腰脚明耳目/除痰飲理榮衛永不染時疾諸風者無當)
　(歸芍藥磁石有獨活牛膝各一兩半麥門/冬二兩丹參五兩爲煑散都分二十四貼)
　(每貼入生薑一分杏仁十/四枚水三升煑取一升)
又方□羊腎(一具切去脂以水一斗/六升煑取一斗三升)
　　大棗(二十/枚)　桑白皮(六/兩)　五味子
　　黄耆　蓯蓉　防風
　　巴戟天　秦芁　澤瀉
　　人參　桂心　薯蕷
　　丹參　遠志　茯苓
　　細辛　牛膝(各三/兩)　石斛
　　生薑(各五/兩)　杜仲　磁石(各八/兩)
　右二十二味㕮咀内腎汁中煑取三升分
　三服相去如人行五里再服
增損腎瀝湯治大虚不足小便數噓吸焦燆
引飲膀胱滿急每年三伏中常服此三劑於
方中商量用之
　　羊腎(一/具)　麥門冬　地骨皮
　　人參　石斛　澤瀉
　　栝蔞根　乾地黄(各四/兩)遠志
　　生薑　甘草　當歸
　　桂心　茯苓　五味子
　　桑白皮(一作桑寄/生各二兩)　大棗(三十/枚)
　右十七味㕮咀以水一斗五升先煑腎取
　一斗二升去腎内藥煑取三升去滓分三
　服(小品方無石斛栝蔞地骨桑皮茯苓有/芎藭黄連龍骨各二兩螵蛸二十枚又)
　(治腎氣不足痟渴引飲小便過多腰背疼/痛者無石斛栝蔞地骨桑白皮甘草有芎)
　(藭二兩黄芩芍藥各一兩桑螵蛸二十枚/雞肶胵黄皮一兩崔氏治藏損虛勞李子)
　(豫增損者無石斛栝蔞地骨桑白/皮有黄耆黄芩芍藥防風各二兩)
治左脇氣衝膈上滿頭上有風如蟲行手足
頑痺鼻塞脚轉筋不能伸縮兩目時腫痛方
　　猪腎(一/具)防風　芎藭
　　橘皮　澤瀉　桂心
　　石斛(各一/兩)　生薑　丹參
　　茯苓　通草　半夏(各一/兩)
　　乾地黄(三/兩)
　右十三味㕮咀以水一斗半煑腎减三升
　去腎下藥煑取二升七合去滓分三服
五補湯治五臟内虛竭短氣咳逆傷損鬱悒
不足下氣通津液方
　　五味子　桂心　甘草
　　人參(各一/兩)　麥門冬　小麥(各/一)升
　　生薑(八兩千/金翼無)粳米(三/合)　薤白枸
　　杞根白皮(各一/斤)
　右十味㕮咀以水一斗二升煑取三升每
　服一升日三口燥者先煑竹葉一把水减
　一升去葉内諸藥煑之
凝唾湯治虛損短氣咽喉凝唾不出如膠塞
喉方(一名茯/苓湯)
　　麥門冬(五/兩)　人參(二/兩)　前胡(三/兩)
　　甘草　乾地黄　桂心
　　芍藥(各一/兩)　大棗(三十/枚)　茯苓(二/兩)
　右九味㕮咀以水九升煑取三升分温三
　服
補湯方
　　車前子(三/兩)　防風　桂心(各二/兩)
　　巴戟天　丹參　乾地黄
　　鹿茸　枸杞皮　五加皮(各五/兩)
　右九味㕮咀以水八升煑取三升去滓分
　三服
人參湯治男子五勞七傷胷中逆滿害食乏
氣嘔逆兩脅下脹小腹急痛宛轉欲死調中
平臟理絶傷方
　　人參　當歸　芍藥
　　甘草　生薑　麥門冬
　　白糖　桂心(各二/兩)前胡
　　茯苓　五味子　蜀椒
　　橘皮(各一/兩)枳實(三/兩)大棗(十五/枚)
　右十五味㕮咀取東流水一斗半漬藥半
　日用三年陳蘆稍煎取四升内糖復上火
　煎令十數沸年二十以上六十以下一服
　一升二十以下六十以上一服七八合雖
　年盛而久羸者亦服七八合日三夜一不
　爾藥力不接則不能救病要用勞水陳蘆
　不則水强火盛猛即藥力不出也貞觀初
　有人久患羸瘦殆死余處此方一劑則瘥
　如湯沃雪所以録記之餘方皆爾不能一
　一具記
内補散治男子五勞六絶其心傷者令人善
驚妄怒無常其脾傷者令人腹滿喜噫食竟
欲卧面目痿黄其肺傷者令人少精腰背痛
四肢厥逆其肝傷者令人少血面黑其腎傷
者有積聚小腹腰背滿痺欬唾小便難六絶
之爲病皆起於大勞脉虚外受風邪内受寒
熱令人手足疼痛膝以下冷腹中雷鳴時時
泄痢或閉或利面目腫心下憒憒不欲語憎
聞人聲方
　　乾地黄　菟絲子　山茱萸
　　地麥(各五/分)　遠志　巴戟天(半/兩)
　　麥門冬　五味子　甘草
　　人參　蓯蓉　石斛
　　桂心　茯苓　附子(各一/兩半)
　右十五味治下篩酒服方寸七日三加至
　三七無所禁
石斛散治大風四肢不收不能自反覆兩肩
疼痛身重脛急筋腫不能行時寒時熱足腨
如刀刺痛身不能自任此皆得之飲酒中大
風露卧濕地寒從下入腰以下冷不足無氣
子精虛衆脉寒陰下濕莖消令人不樂恍惚
時悲此方除風輕身益氣明目强陰令人有
子補不足方
　　石斛(十/分)　牛膝(二/分)　附子
　　杜仲(各四/分)　柏子仁　石龍芮
　　芍藥　松脂　雲母粉
　　山茱萸　澤瀉　萆薢
　　菟絲子　防風　細辛
　　桂心(各三/分)
　右十六味治下篩酒服方寸七日再陰不
　起倍菟絲子杜仲腹中痛倍芍藥膝中痛
　倍牛膝背痛倍萆薢腰中風倍防風少氣
　倍柏子人蹶不能行倍澤瀉隨病所在倍
　三分亦可爲丸以棗膏丸如梧子酒服七
　丸
腎瀝散治虚勞百病方
　　𦍩羊腎(一具/陰乾)茯苓(一兩/半)　五味子
　　甘草　巴戟天　桂心
　　石龍芮　牛膝　山茱萸
　　防風　乾薑　細辛(各一/兩)
　　乾地黄(二/兩)　人參　鍾乳粉
　　石斛　菟絲子　丹參
　　蓯蓉　附子(各五/分)
　右二十味治下篩合鍾乳粉和攪更篩令
　匀平旦清酒服方寸七稍加至二七日再
又方治男子五勞七傷八風十二痺無有冬
夏悲憂憔悴凡是病皆須服之之方
　　羊腎(一具/陰乾)　厚朴　五味子
　　女萎　細辛　牡荆子
　　芍藥　巴戟天　石斛
　　白歛　石龍芮　茯苓
　　山茱萸　乾漆　礬石
　　龍膽　桂心　芎藭
　　蓯蓉　蜀椒　白术
　　菊花　續斷　遠志
　　人參　黄耆　澤瀉
　　萆薢　黄芩(各一/兩)　乾薑
　　附子　防風　菖蒲
　　牛膝(各一/兩半)　桔梗(二兩/半)　薯蕷
　　秦芁(各二/兩)
　右三十七味治下篩酒服方寸七日三忌
　房室
又方
　　石龍芮　續斷　桔梗
　　乾薑　菖蒲　山茱萸
　　茯苓(各二/兩)　薯蕷　蜀椒
　　芍藥　巴戟天　人參
　　龍膽　女萎　厚朴
　　肉蓯蓉　細辛　萆薢
　　附子　石斛　黄耆
　　芎藭　白歛　烏頭
　　天雄　桂心(各一/兩半)　秦芁
　　白术　礜石(一作/礬石)　五味子
　　牡荆子　菊花　牛膝(各一/兩)
　　遠志(二兩/半)乾漆(三/兩)　羊腎(一具/陰乾)
　右三十六味治下篩酒服方寸七日三(此/方)
　(比前方無澤瀉黄芩防風有/烏頭天雄各一兩半餘并同)
薯蕷散補丈夫一切病不能具述方
　　薯蕷　荆實(一方用/枸杞子)續斷(一方用/遠志)
　　茯苓(一方用/茯神)牛膝　菟絲子
　　巴戟天　杜仲(各一/兩)　蓯蓉(二/兩)
　　五味子　山茱萸(一用/防風)蛇牀子(二/分)
　右十二味治下篩酒服方寸七日二夜一
　惟禁醋蒜自外無忌服後五夜知覺十夜
　力生十五夜力壯如盛年二十夜力倍若
　多忘加遠志茯苓體澀加柏子仁服三兩
　劑益肌肉亦可爲丸每服三十丸日二夜
　一以頭面身體暖爲度其藥和平不熱調
　五臟久服健力不可當婦人服之面生五
　色
補五勞方
　　五月五日採五加莖七月七日採葉九
　　月九日取根治下篩服方寸七日三長
　　服去風勞妙
冶五勞六極七傷虚損方
　　蓯蓉　白龍骨　陽起石
　　續斷　天雄(各七/分)　牡蠣
　　五味子　蛇牀子　乾地黄
　　桑寄生　天門冬　白石英(各一/兩)
　　地膚子　車前子　韭子
　　菟絲子(各五/合)地骨皮(八/分)
　右十七味治下篩酒服方寸七日三服
鍾乳散治五勞七傷虚羸無氣力傷極方
　　鍾乳(六兩無問粗細以白净無赤黄黑/爲上銅鐺中可盛三二斗并取粟)
　　(粗糠二合許内鐺中煑五六沸乃内乳/煑水欲减又添如故一晬時出以暖水)
　　(净淘之曝乾玉錘研不作/聲止重密絹水下澄取用)鹿角(白/者)
　　白馬莖(别/擣)　硫黄(别/研)　石斛
　　鐵精　人參　磁石
　　桂心　殭蠶(各一/兩)　蛇牀子(三/兩)
　右十一味爲末以棗膏和擣三千杵酒服
　三十丸如梧子日再愼房室及生冷酢滑
　雞猪魚陳敗
寒食鍾乳散治傷損乏少氣力虚勞百病令
人丁彊飲食去風冷(方見氣/極篇中)
地黄散主益氣調中補絶令人嗜食除熱方
　　生地黄三十斤細切曝乾取生者三十
　　斤擣汁漬之令相得出曝乾復如是九
　　反曝擣末食後酒服方寸七勿令絶
三石散治風勞毒冷百治不瘥補虚方
　　鍾乳　紫石英　白石英
　　白术　桔梗　防風(各五/分)
　　栝蔞根　人參　蜀棖
　　乾薑　附子　牡蠣
　　桂心　杜仲　細辛
　　茯苓(各十/分)
　右十六味治下篩酒服方寸七日三行十
　數步至五十步以上服此大佳少年勿用
　自餘補方通用老少皆宜冬月服之(千金/翼名)
　(更生散用赤石脂不用紫石/英蜀椒杜仲茯苓爲十三味)
石韋圓黄帝問五勞七傷於高陽負高陽負
曰一曰陰衰二曰精清三曰精少四曰陰消
五曰囊下濕六曰腰(一作/胷)脅苦痛七曰膝厥
痛冷不欲行骨熱遠視泪出口乾腹中鳴時
有熱小便淋瀝莖中痛或精自出有病如此
所謂七傷一曰志勞二曰思勞三曰心勞四
曰憂勞五曰疲勞此謂五勞黄帝曰何以治
之高陽負曰石韋丸主之
　　石韋　細辛　礜石
　　遠志　茯苓　澤瀉
　　菖蒲　杜仲　蛇牀子
　　肉蓯蓉　桔梗　天雄
　　牛膝　山茱萸　柏子仁
　　續斷　薯蕷(各二/兩)　防風
　　赤石脂(各三/兩)
　右十九味爲末取棗膏如蜜和丸如梧子
　酒服三十丸日三七日愈二十日百病除
　長服良(崔氏無礜石茯苓澤瀉桔梗薯蕷/有栝蔞根二兩半云白水侯方)
五補圓治腎氣虚損五勞七傷腰脚酸疼肢
節苦痛目暗𥆨𥆨心中喜忘恍惚不定夜卧
多夢覺則口乾食不得味心常不樂多有恚
怒房室不舉心腹脹滿四體疼痹口吐酸水
小腹冷氣尿有餘瀝大便不利方悉主之久
服延年不老四時勿絶一年萬病除愈之方
　　杜仲　巴戟天(六/分)　人參
　　五加皮　五味子　天雄
　　牛膝　防風　遠志
　　石斛　薯蕷　狗脊(各四/分)
　　乾地　黄蓯蓉(各十/二)分鹿茸(十五/分)
　　菟絲子　茯苓(各五/分)　覆盆子
　　石龍芮(各八/分)萆薢　蛇牀子
　　石南　白术(各三/分)　天門冬(七/分)
　右二十四味爲末蜜丸如梧子酒服十丸
　日三有風加天雄芎藭當歸黄耆五加皮
　石南茯神獨活柏子人白术各三分有氣
　加厚朴枳實橘皮各三分冷加乾薑桂心
　吴茱萸附子細辛蜀椒各三分泄精加韭
　子白龍骨牡蠣龐茸各三分泄痢加赤石
　脂龍骨黄連烏梅肉各三分春依方服夏
　加地黄五分黄芩三分麥門冬四分冷則
　去此加乾薑桂心蜀椒各三分若不熱不
　寒亦不須增損直爾服之三劑以上即覺
　庶事悉佳愼酢蒜鱠陳臭大冷醉吐自外
　百無所愼稍加至三十丸不得增常以此
　爲度
無比薯蕷圓治諸虚勞百損方
　　薯蕷(二/兩)　蓯蓉(四/兩)　五味子(六/兩)
　　菟絲子　杜仲(各三/兩)牛膝
　　山茱萸　乾地黄　澤瀉
　　茯神(一作/茯苓)　巴戟天　赤石脂(各一/兩)
　右十二味爲末蜜丸如梧子食前酒服二
　十丸加至三十丸日再無所忌惟禁醋蒜
　陳臭等物服七日後令人健四體潤澤脣
　口赤手足暖面有光彩消食身體安和音
　聲清朗是其驗也十日後長肌肉其藥通
　中入腦鼻必酸疼勿怪若求大肥加敦煌
　石膏二兩失性健忘加遠志一兩體少潤
　澤加柏子仁一兩(古今録驗有白馬莖二/兩共十六味治丈夫五)
　(勞七傷頭痛目眩手足逆冷或煩熱有時/或冷痺骨疼腰髖不隨食雖多不生肌肉)
　(或少食而脹滿體澀無光澤陽氣衰絶陰/氣不行此藥能補十二經脉起陰陽通内)
　(制外安魂定魄開三焦破積聚厚腸胃消/五臟邪氣除心内伏熱强筋練骨輕身明)
　(目除風去冷無所不治補益處廣常須服/餌爲佳七十老人服之尚有非常力况少)
　者乎
大薯蕷圓治男子女人虛損傷絶頭目眩骨
節煩痛飲食微少羸瘦百病方
　　薯蕷　附子(古今録/作茯苓)人參
　　澤瀉(各八/分)　天門冬　乾地黄
　　黄芩　當歸(各十/分)　乾㯃
　　杏仁　阿膠(各二/分)　白术
　　白歛(古今録/作防風)芍藥　石膏
　　前胡(各三/分)　桔梗　乾薑
　　桂心(各四/分)　大黄(六/分)　五味子(十六/分)
　　甘草(二十/分)　大豆卷(五分古今/録作黄耆)
　　大棗(一百/枚)
　右二十四味爲末蜜和棗膏擣三千杵丸
　如梧子酒服五丸日三漸增至十丸(張仲/景無)
　(附子黄芩石膏乾漆五味子大黄有神麴/十分芎藭防風各六分茯苓五分丸如彈)
　(丸每服一丸以/一百丸爲劑)
腎氣圓治虛勞腎氣不足腰痛陰寒小便數
囊冷濕尿有餘瀝精自出陰痿不起忽忽悲
喜方
　　乾地黄(八/分)　遠志　防風
　　乾薑　牛膝　麥門冬
　　萎蕤　薯蕷　石斛
　　細辛　地骨皮　甘草
　　附子　桂心　茯苓
　　山茱萸(四/分)　蓯蓉(六/分)　鍾乳粉(十/分)
　　羖羊腎(一/具)
　右十九味爲末蜜丸如梧子酒服十五丸
　日三稍加至三十丸(古今録驗無遠志防/風乾薑牛膝地骨萎)
　(蕤甘草鍾乳有狗脊一兩黄耆四兩人/參三兩澤瀉乾薑各二兩大棗一百枚)
又方治男子婦人勞損虛羸傷寒冷乏少無
所不治方
　　石斛二兩　紫菀　牛膝
　　白术各五分　麻仁一分　人參
　　當歸　茯苓　芎藭
　　大豆卷　黄芩　甘草各六分
　　杏仁　蜀椒　乾地黄
　　防風　桂心各四分　羊腎一具
　　一方有蓯蓉六分
　右十八味爲末蜜丸如梧子酒服十丸日
　再漸增之
又方此方勝胡公腎氣丸及五石丸
　　乾地黄　茯苓　玄參(各五/兩)
　　澤瀉　薯蕷　山茱萸
　　桂心　芍藥(各四/兩)　附子(三/兩)
　右九味爲末蜜丸如梧子酒服二十丸加
　至三十丸以知爲度(千金翼有牡丹/皮四兩爲十味)
又方治腎氣不足羸瘦日劇吸吸少氣體重
耳聾眼暗百病方
　　桂心(四/兩)乾地黄(一/斤)澤瀉
　　薯蕷　茯苓(各八/兩)　牡丹皮(六/兩)
　　半夏(一/兩)
　右七味爲末蜜丸如梧子大酒服十丸日
　三
八味腎氣圓治虚勞不足大渴欲飲水腰痛
小腹拘急小便不利方
　　乾地黄(八/兩)　山茱萸　薯蕷(各四/兩)
　　澤瀉　牡丹皮　茯苓(各三/兩)
　　桂心　附子(各二/兩)
　右八味爲末蜜丸如梧子大酒下十五丸日
　三加至二十五丸(仲景云常服去附子加/五味子姚公云加五味)
　(子三兩蓯蓉四兩張文仲云五味子蓯蓉/各四兩肘後方云地黄四兩附子澤瀉各)
　(一兩餘/各二兩)
黄耆圓治五勞七傷諸虛不足腎氣虛損目
視𥆨𥆨耳無所聞方
　　黄耆　乾薑　當歸
　　羌活(一作/白术)　芎藭　甘草
　　茯苓　細辛　桂心
　　烏頭　附子　防風
　　人參　芍藥　石斛
　　乾地黄　蓯蓉(各二/兩)　棗膏(五/合)
　　
　　羊腎(一/具)
　右十九味爲末以棗膏與蜜爲丸如梧子
　大酒服十五丸日二加至三十丸一方無
　芎藭乾薑當歸羌活止十四味(古今録驗/無羊腎有)
　(羌活鍾乳紫石英石硫黄赤石脂白/石脂礬石各二分名五石黄耆丸)
又方療虛勞方
　　黄耆　鹿茸　茯苓
　　烏頭　乾薑(各/三)　乾地黄
　　當歸　桂心　芎藭(各四/分)
　　枸杞白皮　菟絲子　五味子
　　柏子仁白术(各五/分)大棗(二十/枚)
　右十五味爲末蜜丸如梧子平旦酒服十
　丸夜十丸以知爲度禁如藥法
神化圓治五勞七傷氣不足陰下濕癢或生
瘡小便數有餘瀝陰頭冷疼失精自出小腹
急繞臍痛膝重不能久立目視漠漠見風泪
出脛酸精氣衰微卧不欲起手足厥冷調中
利食方
　　蓯蓉　牛膝　薯蕷(各六/分)
　　續斷　山茱萸　大黄(各五/分)
　　遠志　澤瀉　天雄
　　柏子仁　菟絲子　人參
　　防風　石斛　栝蔞根
　　杜仲　黄連　白术
　　甘草　礜石　當歸(各一/兩)
　　桂心　石南　乾薑
　　蛇牀子　赤石脂　萆薢
　　茯苓　細辛　菖蒲
　　芎藭(各三/兩)
　右三十一味爲末蜜丸如梧子酒服五丸
　日三加至二十丸
三仁九子圓治五勞七傷補益方
　　酸棗仁　柏子仁　苡薏仁
　　菟絲子　菊花子　枸杞子
　　蛇牀子　五味子　菴䕡子
　　地膚子　烏麻子　牡荆子
　　乾地黄　薯蕷　桂心(各二/兩)
　　蓯蓉(三/兩)
　右十六味爲末蜜丸如梧子酒服二十丸
　日二夜一
填骨圓治五勞七傷補五臟除萬病方
　　石斛　人參　當歸
　　牡蒙　石長生　石韋
　　白术　遠志　蓯蓉
　　巴戟天　紫菀　茯苓
　　乾薑　天雄　蛇牀子
　　牛膝　牡蠣　附子
　　牡丹　柏子仁　甘草
　　薯蕷　阿膠　乾地黄
　　五味子(各二/兩)蜀椒(三/兩)
　右二十六味爲末白蜜和丸如梧子大酒
　服三丸日三
通明圓治五勞七傷六極强力行事舉重重
病後骨髓未滿房室所食不消胃氣不平方
　　麥門冬(三/斤)　乾地黄　石韋(各一/斤)
　　紫菀　五味子　肉蓯蓉
　　甘草　阿膠　杜仲
　　遠志　茯苓　天雄(各半/斤)
　右十二味爲末蜜丸如梧子食上若酒服
　十丸日再加至二十丸
補虚益精大通圓治五勞七傷百病方
　　乾地黄(八/兩)　乾薑　當歸
　　石斛　肉蓯蓉　天門冬
　　白术　甘草　芍藥
　　人參(各六/兩)　麻子仁(半/兩)　紫菀
　　大黄　黄芩(各五/兩)　蜀椒(三/升)
　　防風(四/兩)　茯苓　杏仁(各三/兩)
　　白芷(一/兩)
　右十九味爲末白蜜棗膏丸如彈子空腹
　服一丸日三服十日效
赤石脂圓治五勞七傷每事不如意男子諸
疾方
　　赤石脂　山茱萸(七/分)　防風
　　遠志　栝蔞根　牛膝
　　杜仲　薯蕷(各四/分)　石韋(三/分)
　　肉蓯蓉(二/分)　蛇牀子(六/分)　菖蒲
　　續斷　天雄　柏子仁(五/分)
　右十五味爲末蜜棗膏和丸如梧子大空
　腹服五丸日三服十日知久服不老加菟
　絲子四分佳
鹿角圓補益方
　　鹿角　白馬莖　石斛
　　薯蕷　乾地黄　人參
　　菟絲子　防風　蛇牀子(各五/分)
　　山茱萸　杜仲　赤石脂
　　澤瀉　乾薑(各四/分)　石龍芮
　　遠志(各三/分)　五味子　牛膝
　　巴戟天(六/分)天雄(二/分)　蓯蓉(七/分)
　　一方無乾薑五味子
　右二十一味爲末蜜丸如梧子酒服三十
　丸日二忌米醋
蓯蓉圓補虛益氣治五臟虚勞損傷陰痹陰
下濕癢或生瘡莖中痛小便餘瀝四肢噓吸
陽氣絶陽脉傷方
　　蓯蓉　薯蕷(五/分)　蛇牀子
　　遠志(各四/分)　菟絲子(六/分)　天雄(八/分)
　　五味子　山茱萸(七/分)　巴戟天(四/分)
　右九味爲末蜜丸如梧子酒服二十丸日
　二加至二十五丸
乾地黄圓治五勞七傷六極臟腑虚弱飲食
不下顔色黧黯八風所傷補虛益氣進食資
顔色長陽方
　　乾地黄　茯苓　天雄(各七/分)
　　蛇牀子(六/分)　桂心　麥門冬(五/分)
　　遠志　蓯蓉　杜仲
　　甘草(十/分)　五味子(四/分)　阿膠
　　棗肉(八/分)
　右十三味爲末蜜丸如梧子酒下二十丸
　日再加至三十丸常服彌佳
治虛勞不起囊下癢汗出小便淋瀝莖中數
痛尿時赤黄甚者失精劇苦溺血目視𥆨𥆨
見風泪出莖中冷精氣衰兩膝腫不能久立
起則目眩補虚方
　　蛇牀子　細辛　天雄
　　大黄　柏子仁　菟絲子
　　杜仲　茯苓　防風
　　萆薢　菖蒲　澤瀉(各四/兩)
　　遠志　牛膝(各六/分)　栝蔞根(三/分)
　　山茱萸　桂心　蓯蓉
　　薯蕷　蜀椒　石韋
　　白术(各五/分)
　右二十二味爲末蜜丸如梧子酒服十五
　丸日再漸加至五十丸十五日身體輕三
　十日聰明五十日康健復壯
覆盆子圓治五勞七傷羸瘦補益令人充健
方
　　覆盆子　菟絲子(各十/二分)蓯蓉
　　鹿茸　巴戟天　白龍骨
　　茯苓　天雄　白石英
　　五味子　續斷　薯蕷(各十/分)
　　乾地黄(八/分)　蛇牀子(五/分)　遠志
　　乾薑(各六/分)
　右十六味爲末蜜丸如梧子酒服十五丸
　日再細細加至三十丸愼生冷陳臭(張文/仲方)
　(無龍骨鹿茸天雄續斷石英有石斛白术/桂心枸杞子人參柏子人澤瀉各六分牛)
　(膝四分山茱萸五分赤石/脂甘草各八分細辛四分)
治五勞七傷虛羸無力傷極方
　　菟絲子　五味子(各二/兩)蛇牀子(一/兩)
　右三味爲末蜜丸如梧子每服十丸日三
　服禁如常法
補益方
　　乾㯃　柏子仁　山茱萸
　　酸棗仁(各四/分)
　右四味爲末蜜丸如梧子每服二七丸加
　至二十丸日二
曲囊圓治風冷補虛弱亦主百病方
　　乾地黄　薯蕷　牡蠣
　　天雄　蛇牀子　遠志
　　杜仲　鹿茸　桂心
　　五味子　鹿藥草　石斛
　　車前子　菟絲子　肉蓯蓉
　　雄雞肝　未連蠶蛾(各等/分)
　右十七味欲和任意擣末蜜丸如小豆大
　酒服三丸加至七丸日三夜一禁如常法
　須令常有藥氣大益人服藥十日以後少
　少得强
崔平世治五勞七傷方
　　鍾乳粉　萆薢(各一/分)　巴戟天(二/分)
　　乾薑(三分一作/乾地黄)　菟絲子
　　蓯蓉(各二/分)
　右六味爲末蜜丸如梧子酒服七丸日三
　服訖行百步服酒三合更行三百步胷中
　熱定即食乾飯牛羊兔肉任爲羹去肥膩
　餘不忌
明目益精長志倍力久服長生耐老方
　　遠志　茯苓　細辛
　　菟絲子　木蘭　續斷
　　人參　菖蒲　龍骨
　　當歸　芎藭　茯神(各五/分)
　右十二味爲末蜜丸如梧子服七丸至十
　丸日二夜一滿三年益智
磁石酒療丈夫虛勞冷骨中疼痛陽氣不足
陰下疥(一作/痛)熱方
　　磁石　石斛　澤瀉
　　防風(各五/兩)　杜仲　桂心(各四/兩)
　　天雄　桑寄生　天門冬
　　黄耆(各三/兩)　石南(二/兩)　狗脊(八/兩)
　右十二味㕮咀以酒四斗浸漬服三合漸
　加至五合日再服亦可單漬磁石服之
石英煎治男子女人五勞七傷消枯羸瘦風
虛痼冷少氣力無顔色不能動作口苦咽燥
眠中不安惡夢驚懼百病方
　　白石英(碎如米以醇酒九升銅器中微/火煎取三升以竹篦攪勿住手)
　　(去滓/澄清)　紫石英(各一斤/制同上)
　　乾地黄(一/斤)　白蜜　酥
　　桃仁(各三/升)　石斛(五/兩)　柏子仁
　　遠志　茯苓　山茱萸
　　人參　麥門冬　桂心
　　乾薑　五味子　白术
　　蓯蓉　甘草　天雄
　　白芷　細辛　芎藭
　　黄耆　防風　薯蕷(各二/兩)
　右二十四味治下篩内煎中如不足加酒
　取足爲限煎令可丸丸如梧子大酒服二
　十丸日三稍加至四十丸爲度無藥者可
　單服煎令人肥白充實
麋角圓方
　　取當年新角連腦頂者爲上看角根有
　　斫痕處亦堪用退角根下平者是不堪
　　諸麋角丸方凡有一百一十方此特出
　　衆方之外容成子羔服而羽化夫造此
　　藥取角五具或四具三具兩具一具爲
　　一劑先去尖一大寸即各長七八寸取
　　勢截斷量把鎊得即於長流水中以竹
　　器盛懸浸可十宿如無長流水處即於
　　净盆中滿著水浸每夜易换即將出削
　　去皺皮以利鎊鎊取白處至心即止以
　　清粟米泔浸兩宿初經一宿即乾握去
　　舊水置新絹上曝乾净擇去惡物粗骨
　　皮及鎊不匀者即以無灰美酒於大白
　　甆器中浸經兩宿其酒及器物隨藥多
　　少其藥及酒俱入净釜中初武火者一
　　食久後即又著火微煎如蟹目沸以栁
　　木篦長四尺闊三指徐攪不得住手困
　　則易人時時更添美酒以成煎爲度煎
　　之皆須平旦下手不得經兩宿仍看屑
　　消似希膠即以牛乳五大升酥一斤以
　　次漸下後藥
　　麋角(一條炙令黄爲散/與諸藥同制之)檳榔
　　通草　秦芁　人參
　　甘草　菟絲子(酒浸兩宿/待乾别擣)
　　肉蓯蓉(一/兩)
　右擣爲散如不要補即不須此藥共煎又
　可一食時候藥似稠粥即止火少時歇熱
　氣即投諸藥散相和攪令相得仍待少時
　漸稠粘堪作丸即以新器盛貯以衆手一
　時丸就如梧子大若不能衆手丸就旋暖
　漸丸亦得如粘手着少酥塗手其服餌之
　法空腹取三果漿以下之如無三果漿酒
　下亦得初服三十丸日加一丸至五十丸
　爲度日二服初服一百日内忌房室服經
　一月腹内諸疾自相驅逐有微利勿恠漸
　後多泄氣能食聦耳明目補心神安臟腑
　填骨髓理腰脚能久立髮白更黑貌老還
　少患氣者加枳實青木香準前各一大兩
　若先曾服丹石等藥即以三黄丸食上壓
　令宣泄如飲酒食麫口乾鼻中氣粗眼澀
　即以蜜漿飲之即止如不止加三黄丸使
　微利諸凡如此一度發動已後方使調暢
　服至二百日面皺自展光澤一年齒落更
　生强記身輕若風日行數百里二年常令
　人肥飽少食七十已上却成後生三年腸
　作筋髓預見未明四年常飽不食自見仙
　人三十已下服之不輟顔一定而不變其
　藥修合時須净室中不得令雞犬女人孝
　子等見婦人服之亦佳
治五臟虛勞小腹弦急脹熱方
　灸腎輸五十壯老小損之若虛冷可至
　百壯横三間寸灸之


孫眞人備急千金要方卷之六十


















孫眞人備急千金要方卷之六十一仁一
　　　　(宋朝奉郎守太常少卿充/祕閣校理林億等校正)
　　　膀胱腑脉論第一
論曰膀胱者主腎也耳中是其候也腎合氣
於膀胱膀胱者津液之腑也號水曹掾名玉
海重九兩二銖左回叠積上下縱廣九寸受
津液九升九合兩邊等應二十四氣鼻空在
外膀胱漏泄
黄帝曰夫五臟各一名一形腎乃獨兩何也
岐伯曰膀胱爲腑有二處腎亦二形應腑有
二處臟名一腑名二故五臟六腑也一說腎
有左右而膀胱無二今用當以左腎合膀胱
右腎合三焦
左手關後尺中陽絶者無膀胱脉也病苦逆
冷婦人月使不調王月則閉男子失精尿有
餘瀝刺足少陰經治陰在足内踝下動脉是
也
右手關後尺中陽絶者無子户脉也病苦足
逆寒絶産帶下無子陰中寒刺足少陰經治
陰
左手關後尺中陽實者膀胱實也病苦逆冷
脅下邪氣相引痛刺足太陽經治陽在足小
趾外側本節後陷中
右手關後尺中陽實者膀胱實也病苦小腹
滿引腰痛刺足太陽經治陽
病先發於膀胱者背膂筋痛小便閉五日之
腎小腹腰脊痛脛痠一日之小腸脹一日之
脾閉塞不通身痛體重二日不已死冬雞鳴
夏下晡(一云/日夕)
膀胱病者小腹偏腫而痛以手按之則欲小
便而不得肩上熱若脉陷及足小趾外側及
脛踝後皆熱若脉陷取委中
膀胱脹者小腹滿而氣癃
腎前受病傳於膀胱腎欬不已欬則遺溺
厥氣客於膀胱則夢遊行
腎應骨密理厚皮者三焦膀胱厚粗理薄皮
者三焦膀胱薄腠理疏者三焦膀胱緩急皮
而無毫毛者三焦膀胱急毫毛美而粗者三
焦膀胱直稀毫毛者三焦膀胱結也
扁鵲云六腑有病徹面形腎膀胱與足少陰
太陽爲表裏膀胱總通於五臟所以五臟有
疾即應膀胱膀胱有疾即應胞囊傷熱則小
便不通膀胱急尿苦黄赤傷寒則小便數清
白或發石水根在膀胱四肢小其腹獨大也
(方見治/水篇中)骨絶不治齒黄落十日死足太陽之
脉起於目内眥上額交巔上其支者從巔至
耳上角其直者從巔入絡腦還出别下項循
肩腫内俠脊抵腰中入循膂絡腎屬膀胱其
支者從腰中下會於後陰下貫臀入膕中其
支者從膊内左右别下貫胂(一作/髖)過髀樞循
髀外後廉下合膕中以下貫腨内出外踝之
後循京骨至小指外側是也動則病衝頭痛
目似脫項似拔脊痛腰似折髀不可以曲(一/作)
(回)膕如結腨如裂是爲踝厥是主筋所生病
者痔瘧狂癲疾頭腦項痛目黄泪出鼽衂項
背腰尻膕腨脚皆痛小指不用盛者則人迎
大再倍於寸口虚者則人迎反小於寸口也
　　　膀胱虛實第二(脉四條方六首/灸法一首)
膀胱實熱
左手尺中神門以後脉陽實者足太陽經也
病苦逆滿腰中痛不可俯仰勞也名曰膀胱
實熱也
右手尺中神門以後脉陽實者足太陽經也
病苦胞轉不得小便頭眩痛煩滿脊背强名
曰膀胱實熱也
治膀胱實熱方
　　石膏(八/兩)　栀子仁(一作瓜/子仁)　茯苓
　　知母(各三/兩)　蜜(五/合)　淡竹葉
　　生地黄(各切/一升)
　右七味㕮咀以水七升煑取二升去滓下
　蜜煑二沸分三服須利加芒消三兩
治膀胱熱病不已舌乾咽腫方
　　蜜(柒/合)　升麻　大青(各三/兩)
　　射干　生玄參　黄蘖
　　薔薇根白皮(各四/兩)
　右七味以水七升煑取一升去滓下蜜煑
　二沸細細含之
膀胱虚冷
左手尺中神門以後脉陽虛者足太陽經也
病苦脚中筋急腹中痛引腰背不可屈伸轉
筋惡風偏枯腰痛外踝後痛名曰膀胱虚冷
也
右手尺中神門以後脉陽虛者足太陽經也
病苦肌肉振動脚中筋急耳聾忽忽不聞惡
風颼颼作聲名曰膀胱虛冷也
治膀胱虛冷飢不欲飲食面黑如炭腰脅疼
痛方
　　磁石(陸/兩)　黄耆　茯苓(各三/兩)
　　五味子　杜仲(各四/兩)　白术
　　白石英(各五/兩)
　右七味㕮咀以水九升煑取三升分三服
治膀胱冷欬唾則有血喉鳴喘息方
　　羊腎(一/具)　人參　玄參
　　黄耆　桂心　芎藭
　　甘草(各三/兩)　茯苓(四/兩)　地骨皮
　　生薑(各五/兩)　白术(六/兩)
　右十一味㕮咀以水一斗二升先煑羊腎
　减三升去腎下藥煑取三升去滓分爲三
　服
龍骨圓治膀胱腎冷坐起欲倒目𥆨𥆨氣不
足骨痿方
　　龍骨　栢子仁　乾地黄
　　甘草　防風(各五/分)　黄耆
　　禹餘粮　白石英　桂心
　　茯苓(各七/分)　五味子　羌活
　　人參　附子(各六/分)　山茱萸
　　玄參　芎藭(各四/分)　磁石
　　杜仲　乾薑(各八/分)
　右二十味爲末蜜丸如梧子大空腹酒服
　三十丸日二加至四十丸
治膀胱寒小便數漏精稠厚如米白泔方
　　赤石脂　白石脂(伍/分)　乾地黄(三/分)
　　蓯蓉(陸/分)　赤雄雞腸雞肶胵(兩/具)
　　桑螵蛸　牡蠣　龍骨
　　黄連(各肆/分)
　右十味治下篩内雞腸及肶胵中縫塞蒸
　令熟曝乾合擣爲散以酒和服方寸七日
　三
治膀胱方
　灸之如腎虚法
　　　胞囊論第三(論一首方十六首/灸法八首)
論曰胞囊者腎膀胱候也貯津液并尿若臟
中熱病者胞澀小便不通尿黄赤若腑中寒
病者胞滑小便數而多白若至夜則尿偏甚
者夜則内陰氣生故熱則瀉之寒則補之不
寒不熱依經調理則病不生矣
凡尿不在胞中爲胞屈僻津液不通以葱葉
除尖頭内陰莖孔中深三寸微用口吹之胞
脹津液大通即愈
榆皮通滑泄熱煎治腎熱應胞囊澀熱小便
黄赤苦不通方
　　榆白皮　赤蜜　葵子(各壹/升)
　　滑石　通草(各叁/兩)　車前子(伍/升)
　右六味㕮咀以水三斗煑取七升去滓下
　蜜更煎取三升分三服婦人難産亦同此
　方
滑石湯治膀胱急熱小便黄赤方
　　滑石(捌/兩)　子芩(叁/兩)　車前子
　　冬葵子(壹/升)榆白皮(肆/兩)
　右五味㕮咀以水七升煑取三升分三服
治虚勞尿白濁方
　右取榆白皮切二斤水二斗煑取五升分
　五服
又方擣乾羊骨爲末服方寸匕日二
又方灸脾輸一百壯　又灸三焦輸百壯
　又灸腎輸百壯　又灸章門百壯在季肋
　端
凡飽食後或忍小便或走馬或忍小便大走
及入房皆致胞轉臍下急滿不通治之之方
　右用亂髮急纏如兩拳大燒爲末醋四合
　和二方寸匕服之訖即炒熟黑豆葉蹲坐
　上
治胞轉方
　　石韋(壹/兩)　葵子　通草
　　甘草(各贰/兩)　鬼箭(叁/兩)　滑石(肆/兩)
　　榆白皮(壹/升)
　右七味㕮咀以水一斗煑取三升分三服
治丈夫婦人胞轉不得小便八九日者方
　　葵子(壹/升)　滑石　寒水石(各壹/斤)
　右三味㕮咀以水一斗煑取五升分三服
治胞轉小便不得方
　　葱白(肆柒/莖)阿膠(壹/兩)琥珀(叁/兩)
　　車前子(壹/升)
　右四味㕮咀以水一斗煑取三升分三服
又方阿膠三兩水二升煑取七合頓服
又方豉五合以水三升煑數沸頓服之
又方麻子煑取汁頓服之
又方連枷關燒灰水服之
又方筆頭燒灰水服之
又方燒死蜣螂二枚末水服之
又方内白魚子莖孔中
又方酒和猪脂雞子大頓服之
治腰痛小便不利苦胞轉方
　　灸玉泉七壯穴在關元下一寸大人從
　　心下度取八寸是玉泉穴小兒斟酌以
　　取之　又灸第十五椎五十壯　又灸
　　臍下一寸　又灸臍下四寸各隨年壯
　　　三焦脉論第四
論曰夫三焦者一名三關也上焦名三管反
射中焦名霍亂下焦名走哺合而爲一有名
無形主五臟六腑往還神道周身貫體可聞
不可見和利精氣决通水道息氣腸胃之間
不可不知也三焦名中清之腑别號玉海水
道出屬膀胱合者雖合而不同上中下三焦
同號爲孤腑而榮出中焦衛出上焦榮者絡
脉之氣道也衛者經脉之氣道也其三焦形
相厚薄大小并同膀胱之形云
三焦病者腹脹氣滿小腹尤堅不得小便窘
急溢則爲水留則爲脹候在足大陽之外大
絡在太陽少陽之間亦見於脉取委陽
小腹腫痛不得小便邪在三焦約取太陽大
絡視其結脉與厥陰小絡結而血者腫上及
胃管取三里
三焦脹者氣滿於皮膚殻殻而不堅疼(一云/殻殻)
(而/堅)
久欬不已傳之三焦欬而腹滿不欲飲食也
手少陽之脉起於小指次指之端上出兩指
之間循手表腕出臂外兩骨之間上貫肘循
臑外上肩而交出足少陽之後入缺盆交膻
中散絡心包下膈徧屬三焦其支者從膻中
上出缺盆上項俠耳後直上出耳上角以屈
下額至䪼其支者從耳後入耳中出走耳前
過客主人前交頰至目兌眥是也動則病耳
聾煇煇焞焞嗌腫喉痺是主氣所生病者汗
出目兌眥痛頰腫耳後肩臑肘臂外皆痛小
指次指不用爲此諸病盛則瀉之虛則補之
熱則疾之寒則留之陷下則灸之不盛不虚
以經取之盛者人迎大再倍於寸口虚者人
迎反小於寸口也
　　　三焦虛實第五(論三首方十八首/灸法七首)
論曰夫上焦如霧(霧者霏霏/起上也)其氣起於胃上
管(難經甲一巢/源作上口)并咽以上貫膈布胷中走腋
循足太陰之分而行還注於手陽明上至舌
下注足陽明常與榮衛俱行於陽二十五度
行於陰二十五度爲一周日夜五十周身周
而復始大會於手太陰也主手少陽心肺之
病内而不出人有熱則飲食下胃其氣未定
汗則出或出於面或出於背身中皆熱不循
衛氣之道而出者何也此外傷於風内開腠
理毛蒸理泄衛氣走之固不得循其道此氣
慓悍滑疾見開而出故不得從其道名曰漏
氣其病則肘攣痛食先吐而後下其氣不續
膈間厭悶所以飲食先吐而後下也寒則精
神不守泄下便痢語聲不出若實則上絶於
心若虛則引氣於肺也
澤瀉湯通脉瀉熱治上焦飲食下胃胃氣未
定汗出面背身中皆熱名曰漏氣方
　　澤瀉　半夏　柴胡
　　生薑(各叁/兩)　桂心　甘草(各壹/兩)
　　茯苓　人參(各贰/兩)　地骨皮(五/兩)
　　石膏(捌/兩)　竹葉(伍/合)　蒓心(壹/升)
　右十二味㕮咀以水二斗煑取六升分五
　服(一云水一斗煑/取三升分三服)
麥門冬理中湯治上焦熱腹滿不欲飲食或
食先吐而後下肘攣痛方
　　麥門冬　生蘆根　竹茹
　　廪米(各壹/升)　蒓心(伍/合)　甘草
　　茯苓(各贰/兩)　橘皮　人參
　　萎蕤(各叁/兩)　生薑(肆/兩)　白术(伍/兩)
　右十二味㕮咀以水一斗五升煑取三升
　分三服
治胷中膈氣聚痛好吐方
　右灸厥陰輸穴在第四椎兩邊各相去一
　寸五分隨年壯
黄耆理中湯治上焦虚寒短氣不續語聲不
出方
　　黄耆　桂心(各贰/兩)　五味子
　　桔梗　乾薑　茯苓
　　甘草　芎藭(各叁/兩)　丹參
　　杏仁(各肆/兩)
　右十味㕮咀以水九升煑取三升分爲三
　服
黄連圓治上焦冷下痢腹内不安食好注下
方
　　黄連　烏梅肉(各捌/兩)桂心(贰/兩)
　　乾薑　附子　阿膠(各肆/兩)
　　櫸皮　芎藭　黄蘖(各叁/兩)
　右九味爲末蜜丸如梧子大飲下二十丸
　加至三十丸
厚朴湯治上焦閉塞乾嘔嘔而不出熱少冷
多好吐白沫清涎吞酸方
　　厚朴　茯苓　芎藭
　　白术　玄參(各肆/兩)　桔梗
　　附子　人參　橘皮(各叁/兩)
　　生薑(捌/兩)　吴茱萸(捌/合)
　右十一味㕮咀以水二斗煑取五升分爲
　五服
論曰中焦如漚(漚者在胃/中如漚也)其氣起於胃中管
(難經作中口甲/乙巢源作胃口)在上焦之後此受氣者主化
水穀之味祕糟粕蒸津液化爲精微上注於
肺脉乃化而爲血奉以生身莫貴於此故獨
得行於經隧名曰榮氣主足陽明陽明之别
號曰豐隆在外踝上去踝八寸别走太陰絡
諸經之脉上下絡太倉主腐熟五穀不吐不
下實則生熱熱則閉塞不通上下隔絶虚則
生寒寒則腹痛洞泄便痢霍亂主脾胃之病
夫血與氣異形而同類衛氣是精血氣是神
故血與氣異名同類焉而脫血者無汗此是
神氣奪汗者無血此是精氣故人有兩死(删/繁)
(作一/死)而無兩生猶精神之氣隔絶也若虚則
補於胃實則瀉於脾調其中和其源萬不遺
一也
大黄瀉熱湯開關格通隔絶治中焦實熱閉
塞上下不通隔絶關格不吐不下腹滿膨膨
喘急方
　　蜀大黄(切以水/一升浸)黄芩澤瀉
　　升麻　芒消(各叁/兩)　羚羊角
　　栀子(各肆/兩)　生玄參(捌/兩)　地黄汁(壹/升)
　右九味㕮咀以水七升煑取二升三合下
　大黄更煑兩沸去滓下消分三服
藍青圓治中焦熱水穀下痢方
　　藍青汁(叁/升)　黄連(捌/兩)　黄蘖(肆/兩)
　　烏梅肉　地膚子　地榆
　　白术(各贰/兩)　阿膠(伍/兩)
　右八味爲末以藍青汁和微火煎丸如杏
　仁大飲服三丸日二七月七日合大良當
　併手丸之
黄連煎治中焦寒洞泄下痢或因霍亂後瀉
黄白無度腹中虚痛方
　　黄連　酸石榴皮　地榆
　　阿膠(各肆/兩)　黄蘖　當歸
　　厚朴　乾薑(各三/兩)
　右八味㕮咀以水九升煑取三升去滓下
　阿膠更煎取烊分三服
治四肢不可舉動多汗洞痢方
　右灸大横隨年壯穴在俠臍兩邊各二寸
　五分
論曰下焦如瀆(瀆者如溝/水决泄也)其氣起胃下管别
回腸注於膀胱而滲入焉故水穀者常并居
於胃中成糟粕而俱下於大腸主足太陽灌
滲津液合膀胱主出不主入别於清濁主肝
腎之病候也若實則大小便不通利氣逆不
續嘔吐不禁故曰走哺若虛則大小便不止
津液氣絶人飲酒入胃穀未熟而小便獨先
下者何蓋酒者熟穀之液也其氣悍以滑故
後穀入而先穀出也所以熱則瀉於肝寒則
補於腎也
柴胡通塞湯治下焦熱大小便不通方
　　柴胡　羚羊角　黄芩
　　橘皮　澤瀉(各叁/兩)　香豉(壹升/别盛)
　　生地黄(壹/升)　芒消(贰/兩)　栀子(肆/兩)
　　石膏陸兩
　右十味㕮咀以水一斗煑取三升去滓内
　芒消分三服
赤石脂湯治下焦熱或下痢膿血煩悶恍惚
方
　　赤石脂(捌/兩)烏梅(贰拾/枚)栀子(拾肆/枚)
　　廪米(壹/升)　白术　升麻(各三/兩)
　　乾薑(贰/兩)
　右七味㕮咀以水一斗煑米取熟去米下
　藥煑取二升半分爲三服
止嘔人參湯治下焦熱氣逆不續嘔吐不禁
名曰走哺方
　　人參　萎蕤　黄芩
　　知母　茯苓(各叁/兩)生蘆根
　　栀子仁　白术　橘皮(各肆/兩)
　　石膏(捌/兩)
　右十味㕮咀以水九升煑取三升去滓分
　三服
香豉湯治下焦熱毒痢魚腦雜痢赤血臍下
小腹絞痛不可忍欲痢不出方
　　香豉　薤白(各壹/升)　黄連
　　黄檗　白术　茜根(各叁/兩)
　　栀子　黄芩　地榆(各肆/兩)
　右九味㕮咀以水九升煑取三升分三服
治膀胱三焦津液下大小腸中寒熱赤白泄
痢及腰脊痛小便不利婦人帶下方
　右灸小腸輸五十壯
黄蘖止泄湯治下焦虚冷大小便洞泄不止
方
　　黄蘖　人參　地榆
　　阿膠(各叁/兩)　黄連(伍/兩)　茯苓
　　櫸皮(各肆/兩)　艾葉(壹/升)
　右八味㕮咀以水一斗煑取三升去滓下
　膠消分三服
人參續氣湯治下焦虚寒津液不止短氣欲
絶方
　　人參　橘皮　茯苓
　　烏梅　麥門冬　黄耆
　　乾薑　芎藭(各叁/兩)　吴茱萸(叁/合)
　　桂心(贰/兩)　白术　厚朴(各肆/兩)
　右十二味㕮咀以水一斗二升煑取三升
　分三服
茯苓圓治下焦虛寒損腹中瘀血令人喜忘
不欲聞人語胷中噎塞而短氣方
　　茯苓　乾地黄　當歸(各捌/分)
　　甘草　乾薑　人參(各柒/分)
　　黄耆(陸/分)　芎藭(伍/分)　桂心(肆/分)
　　厚朴(叁/分　)杏仁(伍拾/枚)
　右十一味爲末蜜丸如梧子初服二十丸
　加至三十丸爲度日二清白飲下
伏龍肝湯治下焦虛寒損或先見血後便轉
此爲近血或利不利方
　　伏龍肝(伍合/末)乾地黄(伍兩一方/用黄蘖)
　　阿膠牛膝(一作牛/蒡根)甘草
　　乾薑　黄芩　地榆(各叁/兩)
　　髮灰(贰/合)
　右九味㕮咀以水九升煑取三升去滓下
　膠煑消下髮灰分爲三服
治下焦虚寒損或先便轉後見血此爲遠血
或利或不利好因勞冷即發宜續斷止血方
　　續斷　當歸　桂心
　　蒲黄　阿膠(各壹/兩)　甘草(贰/兩)
　　乾薑　乾地黄(各肆/兩)
　右八味㕮咀以水九升煑取三升半去滓
　下膠取烊下蒲黄分三服
當歸湯治三焦虚損或上下發泄吐唾血皆
從三焦起或熱損發或因酒發宜此方
　　當歸　乾薑　小薊
　　阿膠　羚羊角　乾地黄
　　栢枝皮(各叁/兩)芍藥　白术(各肆/兩)
　　蒲黄(伍/合)　青竹茹(半/升)　伏龍肝
　　髮灰(壹雞/子人)　黄芩　甘草(各贰/兩)
　右十五味㕮咀以水一斗二升煑取三升
　半去滓下膠取烊次下髮灰及蒲黄分爲
　三服
灸法
五臟六腑心腹滿腰背疼飲食吐逆寒熱往
來小便不利羸瘦少氣灸三焦輸隨年壯
腹疾腰痛膀胱寒澼飲注下灸下極輸隨年
壯
三焦寒熱灸小腸輸隨年壯
三焦膀胱腎中熱氣灸水道隨年壯穴在俠
屈骨相去五寸(屈骨在臍下五寸屈骨端/水道俠兩邊各二寸半)



孫眞人備急千金要方卷之六十一












孫眞人備急千金要方卷之六十二仁二
　　　　(宋朝奉郎守太常少卿充/秘閣校理林億等校正)
　　霍亂第六(論二首證四條/方二十八首灸法十八首)
論曰原霍亂之爲病也皆因飲食非關鬼神
夫飽食肫膾復餐乳酪海陸百品無所不噉
眠卧冷席多飲寒漿胃中諸食結而不消陰
陽二氣擁而反戾陽氣欲昇陰氣欲降陰陽
乖隔變成吐痢頭痛如破百節如解遍體諸
筋皆爲回轉論證雖小卒病之中最爲可畏
雖臨深履危不足以諭之養生者宜達其㫖
趣庶可免於夭横矣
凡霍亂務在温和將息若冷即遍體轉筋凡
此病定一日不食爲佳仍須三日少少喫粥
三日已後可恣意食息七日勿雜食爲佳所
以養脾氣也
大凡霍亂皆中食膾酪及飽食雜物過度不
能自裁夜卧失覆不善將息所致以此殞命
者衆人生禀命以五臟爲主夫五臟者即是
五行内爲五行外爲五味五行五味更宜扶
抑所以春夏秋冬逆調理之食啖不可過度
凡飲食於五臟相剋者爲病相生者無他經
曰春不食辛夏無食鹹季夏無食酸秋無食
苦冬無食甘此不必全不食但愼其太甚耳
諺曰百病從口生蓋不虚也四時昏食不得
太飽皆能生病從夏至秋分忌食肥濃然熱
月人自好冷食更與肥濃兼食果菜無節極
遂逐冷眠卧冷水洗浴五味更相剋賊雖欲
無病不可得也所以病苦人自作之非關運
也書曰非天夭人人中自絶命此之謂也
凡諸霍亂忌與米飲胃中得米即吐不止但
與厚朴葛根飲若冬瓜葉飲但沾漬咽喉而
不可多與若服湯時隨服吐者候吐定乃止
診脉絶不通以桂合葛根爲飲吐下心煩肉
熱汗不出不轉筋脉急數者可犀角合葛根
爲飲吐下不止發熱心煩欲飲水可少飲米
粉汁爲佳若不止可與葛根薺苨飲服之
問曰病有霍亂者何師曰嘔吐而利此爲霍
亂
問曰病者發熱頭痛身體疼惡寒而復吐利
當屬何病師曰當爲霍亂霍亂吐利止而復
發熱也傷寒其脉微澀本是霍亂今是傷寒
却四五日至陰經上轉入陰必利本反下利
者不可治也霍亂吐多者必轉筋不渴即臍
上築霍亂而臍上築者爲腎氣動當先治其
築治中湯主之去术加桂心去术者以术虛
故也加桂者恐作賁㹠也霍亂而臍上築吐
多者若下多者霍亂而驚悸霍亂而渴霍亂
而腹中痛嘔而吐利嘔而利欲得水者皆用
治中湯主之
治中湯治霍亂吐下脹滿食不消化心腹痛
方
　　人參　乾薑　白术
　　甘草(各叁/兩)
　右四味㕮咀以水八升煑取三升分三服
　不瘥頻服三劑遠行防霍亂依前作丸如
　梧子大服三十丸如作散服方寸七酒服
　亦得若轉筋者加石膏三兩(仲景云若臍/上築者腎氣)
　(動也去术加桂心四兩吐多者去术加生/薑三兩下多者復用术悸者加茯苓二兩)
　(渴欲得水者加术合前成四兩半腹中痛/者加人參合前成四兩半若寒者加乾薑)
　(合前成四兩半腹滿者去术加附子一枚/服湯後一食頃服熱粥一升微自温勿發)
　(揭衣/被也)
桂枝湯治吐利止而身體痛不休者當消息
和解其外以此湯小和之(方見傷/寒篇中)
四順湯治霍亂轉筋肉冷汗出嘔啘者方
　　附子(壹/兩)　人參　乾薑
　　甘草(各叁/兩)
　右四味㕮咀以水六升煑取二升分三服
　(范汪云利甚/加龍骨二兩)
四逆湯治多寒手足厥冷脉絶方
　　生薑(捌/兩)　當歸　芍藥
　　細辛　桂心(各叁/兩)　大棗(贰拾/伍枚)
　　通草　甘草(各贰/兩)　吴茱萸(贰/升)
　右九味㕮咀以水六升酒六升合煑取五
　升分五服舊方用棗三十枚今以霍亂病
　法多痞故除之如退棗入葛根二兩佳霍
　亂四逆加半夏一合附子小者一枚惡寒
　乃與大附子
又方治吐下而汗出小便復利或下利清穀
裏寒外熱脉微欲絶或發熱惡寒四肢拘急
手足厥方
　　甘草(贰/兩)　乾薑(壹兩/半)　附子(壹/枚)
　右三味㕮咀以水三升煑取一升二合温
　分再服强者可與大附子一枚乾薑至三
　兩(廣濟方若吐後吸吸少氣及/下而腹滿者加人參一兩)
通脉四逆湯治吐利已斷汗出而厥四肢拘
急不解脉微欲絶方
　　大附子(壹/枚)　甘草(壹兩/半)　乾薑(叁兩强/者肆兩)
　右三味㕮咀以水三升煑取一升二合分
　二服脉出即愈若面色赤者加葱白九莖
　腹中痛者去葱加芍藥二兩嘔逆加生薑
　三兩咽痛去芍藥加桔梗一兩利止脉不
　出者去桔梗加人參二兩皆與方相應乃
　服之(仲景用通脉四/逆加猪膽汁湯)
竹葉湯治霍亂吐利已服理中四順等湯熱
不解者方
　　竹葉(壹/握)　小麥(壹/升)　生薑(拾/累)
　　甘草　人參　附子
　　芍藥(各壹/兩)　橘皮　當歸
　　桂心(各贰/兩)　白术(叁/兩)
　右十一味㕮咀以水一斗半先煑竹葉小
　麥取八升去滓下藥煑取三升分三服上
　氣者加吴茱萸半升即瘥理中四順湯皆
　大熱若有熱宜竹葉湯(古今録驗/無芍藥)
甘草瀉心湯治婦人霍亂嘔逆吐涎沫醫反
下之心下即痞當先治其涎沫可服小青龍
湯涎沫止次治其痞可與此方
　　甘草(肆/兩)　乾薑　黄芩(各叁/兩)
　　黄連(壹/兩)　半夏(半/升)　大棗(拾贰/枚)
　右六味㕮咀以水一斗煑取六升分六服
小青龍湯治婦人霍亂嘔吐方(見第十/八卷中)
附子粳米湯治霍亂四逆吐少嘔多者方
　　中附子(壹/枚)　粳米(伍/合)　半夏(半/升)
　　大棗(拾/枚)　乾薑(仲景/方無)　甘草(各壹/兩)
　右六味㕮咀以水八升煑藥取米熟去滓
　分三服
理中散治年老羸劣冷氣惡心食飲不化心
腹虛滿拘急短氣霍亂嘔逆四肢厥冷心煩
氣悶流汗扶老方
　　麥門冬　乾薑(各陸/兩)　人參
　　白术　甘草(各伍/兩)　附子
　　茯苓(各三/兩)
　右七味治下篩以白湯三合服方寸七常
　服將蜜丸如梧子大酒服二十丸
人參湯治毒冷霍亂吐利煩嘔轉筋肉冷汗
出手足指皆腫喘息垂死絶語音不出百方
不效脉不通者服此湯取瘥乃止隨吐續服
勿止并灸之之方
　　人參　附子　厚朴
　　茯苓　甘草　橘皮
　　當歸　葛根　乾薑
　　桂心(各贰/兩)
　右十味㕮咀以水七升煑取二升半分爲
　三服
治霍亂蠱毒宿食不消積冷心腹煩滿鬼氣
方
　右用極鹹鹽湯三升熱飲一升刺口令吐
　宿食使盡不吐更服吐訖復飲三吐乃住
　靜止此法大勝諸治俗人以爲田舍淺近
　法鄙而不用守死而已凡有此病即須先
　用之
治霍亂方
　　藊豆　香薷(各一/升)
　右二味以水六升煑取二升分服單用亦
　得
治霍亂洞下不止者方
　右用艾一把水三升煑取一升頓服之良
又方香葇一把水四升煑取一升頓服之青
木香亦佳
治霍亂吐下腹痛方
　右以桃葉煎汁服一升立止冬用皮
治霍亂引飲飲輙乾嘔方
　右用生薑五兩㕮咀以水五升煑取二升
　半分二服高良薑大佳
杜若圓治霍亂久將遠行預備方
　　杜若　藿香　白术
　　橘皮　吴茱萸　乾薑
　　人參　厚朴　木香
　　鷄舌香　瞿麥　桂心
　　薄荷　女萎　茴香
　右十五味等分爲末蜜丸如梧子酒下二
　十丸
治霍亂永不發丸方
　　虎掌　薇銜(各贰/兩)　枳實
　　附子　人參　檳榔
　　乾薑(各叁/兩)　厚朴(陸/兩)　皂莢(叁/寸)
　　白术(伍/兩)
　右十味爲末蜜丸如梧子大每服酒下二
　十丸日三武德中有德行尼名净明患此
　已久或一月一發或一月再發發即至死
　時在朝太醫蔣許甘巢之徒亦不能識余
　以霍亂治之處此方得愈故䟽而記之
凡先服石人因霍亂吐下服諸熱藥吐下得
止因即變虛心煩手足熱口燥欲得水嘔逆
迷悶脉急數者及時行熱病後毒未盡因霍
亂吐下仍發熱心胷欲裂者以此解之方
　　薺苨　人參　厚朴
　　知母　栝蔞根　茯苓
　　犀角　藍子　枳實
　　桔梗　橘皮　葛根
　　黄芩　甘草(各贰/兩)
　右十四味㕮咀以水一斗煑取三升分爲
　三服
治中熱霍亂暴利心煩脉數欲得冷水者方
　右以新汲井水頓服一升立愈先患胃曰
　冷者勿服之
治霍亂醫所不治秘方
　右用童女月經衣合血燒末酒服方寸七
　百方不瘥者用之
治霍亂轉筋方
　右用蓼一把去兩頭以水二升煑取一升
　頓服之(一方作/梨葉)
又方燒舊木梳灰爲末酒服一枚小者永瘥
又方車轂中脂塗足心下瘥
治霍亂轉筋入腹無奈何者方
　作極鹹鹽湯於槽中暖漬之
又方以酢煑青布搨之冷即易
治轉筋不止者方
　以男子則以手挽其陰牽之女子則挽其
　乳近左右邊
灸法
論曰凡霍亂灸之或雖未能立瘥終無死憂
不可逆灸或但先腹痛或先下後吐當隨病
狀灸之
若先心痛及先吐者灸巨闕七壯在心下一
寸不效更灸如前數
若先腹痛者灸太倉三七壯穴在心厭下四
寸臍上一寸不止更灸如前數
若吐下不禁兩手陰陽脉俱疾數者灸心蔽
骨下三寸又灸臍下三寸各六七十壯
若乾嘔者灸間使各七壯在手腕後三寸兩
筋間不瘥更灸如前數
若嘔啘者灸心主各七壯在掌腕上約中吐
不止更灸如前數
若手足逆冷灸三陰交各七壯在足内踝直
上三寸廉骨際未瘥更灸如前數
若先下利者灸穀門二七壯在臍傍二寸男
左女右一名大腸募不瘥更灸如前數
若下不止者灸大都七壯在足大指本節後
内側白肉際
若泄利所傷煩欲死者灸慈宫二七壯在横
骨兩邊各二寸半(横骨在臍下/横門骨是)
轉筋在兩臂及胸中者灸手掌白肉際七壯
又灸亶中中府巨闕胃管尺澤并治筋拘頭
及足皆愈
走哺轉筋灸踵踝白肉際各三七壯又灸小
腹下横骨中央隨年壯
轉筋四厥灸兩乳根黑白際各一壯
轉筋灸涌泉六七壯在足心下當拇趾大筋
上又灸足大趾下約中一壯
轉筋不止灸足踵聚筋上白肉際七壯立愈
轉筋入腹痛欲死四人持手足灸臍上一寸
十四壯自不動勿復持之又灸股裏大筋去
陰一寸
霍亂轉筋令病人合面正卧伸兩手著身以
繩横量兩肘尖頭依繩下俠脊骨兩邊相去
各一寸半灸一百壯無不瘥(肘後云此/華佗法)
霍亂已死有暖氣者灸承筋七壯(取繩量圍/足從趾至)
(跟匝捻取等折一半以度令一頭至/跟踏地處引綖上至度頭即是穴)起死人
又以鹽内臍中灸二七壯
　　　雜補第七(論一首方三十首)
論曰彭祖云使人丁壯不老房室不勞損氣
力顔色不衰者莫過麋角其法刮爲末十兩
用生附子一枚合之酒服方寸七日三大良
亦可熬令微黄單服之亦令人不老然遲緩
不及附子者又以雀卵和爲丸彌佳服之二
十日大效
琥珀散治虛勞百病除陰痿精清力不足大
小便不利如淋狀腦門受寒氣結在關元强
行陰陽精少餘瀝腰脊痛四肢重咽乾口燥
食無常味乏氣力遠視𥆨𥆨驚悸不安五臟
虚勞上氣滿悶方
　　琥珀(研)　蕪菁子　胡麻子
　　車前子　蛇床子　菟絲子
　　枸杞子　菴䕡子　麥門冬(各壹/升)
　　橘皮　肉蓯蓉　松脂
　　牡蠣(各肆/兩)　松子　栢子
　　荏子(各叁/升)　桂心　石韋
　　石斛　滑石　茯苓
　　芎藭　人參　杜蘅
　　續斷　遠志　當歸
　　牛膝　牡丹(各叁/兩)　通草(拾肆/分)
　右三十味各治下篩合擣二千杵盛以韋
　囊先食服方寸七日三夜一用牛羊乳汁
　煎令熟長服令人强性輕體益氣消穀能
　食耐寒暑百病除雖御十女不勞損令精
　實如膏服後七十日可得行房久服老而
　更少髮白反黑齒落重生
蓯蓉散主輕身益氣强骨補髓不足能使陰
氣强盛方
　　肉蓯蓉　五味子　遠志
　　甘草(各壹/斤)　生地黄(叁拾斤/取汁)愼火草(切)
　　楮子　乾㯃(各贰/升)
　右八味以地黄汁浸一宿出曝乾復漬令
　汁盡爲散空腹酒服方寸七日三服三十
　日力倍常雖御十女無損
秃雞散有房室人常服勿絶方
　　蛇床子　菟絲子　遠志
　　防風　五味子　巴戟
　　杜仲　蓯蓉(各贰/兩)
　右八味治下篩酒服方寸七日二無室勿
　服
天雄散治五勞七傷陰痿不起衰損者方
　　天雄　五味子　遠志(各壹/兩)
　　蓯蓉(拾/分)　蛇床子　菟絲子(各陸/兩)
　右六味治下篩酒服方寸七日三常服勿
　止
治陰下濕癢生瘡失精陰痿方
　　牡蒙　菟絲子　栢子仁
　　蛇床子　蓯蓉(各二/兩)
　右五味治下篩酒服方寸七日三以知爲
　度
治陰痿精薄而冷方
　　蓯蓉　鍾乳　遠志
　　蛇床子　續斷　薯蕷
　　鹿茸(各叁/兩)
　右七味治下篩酒下方寸七日二欲多房
　室倍蛇床欲堅倍遠志欲大倍鹿茸欲多
　精倍鍾乳
治五勞七傷庶事衰惡方
　　巴戟天　蛇牀子　天雄
　　薯蕷(各三/分)　雄蠶蛾(十/枚)　五味子
　　石斛　蓯蓉(各五/分)　菟絲子
　　牛膝　遠志(各二/分)
　右十一味治下篩以酒服方寸七日三
石硫黄散極益房勞嗽虚損方
　　石硫黄　白石英　鹿茸
　　遠志　蛇牀子　五味子
　　天雄　殭蠶　白馬莖
　　菟絲子　女萎(各等/分)
　右十一味治下篩酒服方寸七日三無房
　勿服
又方蘿摩(六/兩)　五味子　酸棗仁
　　栢子仁　乾地黄　枸杞根皮(各三/兩)
　右六味治下篩酒服方寸七日三
又方車前子莖葉根治下篩服方寸七彊陰
　益精
常餌補方
　　枸杞子(一/斤)　天雄(三/兩)　蓯蓉
　　石斛　乾薑(各八/兩　)菟絲子
　　遠志　續斷(各五/兩)　乾地黄(十/兩)
　右九味治下篩酒服方寸七日二食無所
　忌服藥十日候莖頭紫色乃可行房
治男子陰氣衰腰背痛苦寒莖消少精小便
餘瀝出失精囊下濕癢虛乏服此令人充實
肌膚肥悅方
　　巴戟天　菟絲子　杜仲
　　桑螵蛸　石斛
　右五味等分治下篩酒服方寸七日一常
　服佳
又方薯蕷　巴戟天　山茱萸
　　丹參　人參(各五/分)　蛇牀子
　　五味子(各四/分)天雄　細辛(各三/分)
　　桂心(二/分)　乾地黄(十/分)
　右十一味治下篩酒服方寸七日二夜一
又方五味子蛇牀子(各二/兩)續斷
　　牛膝(各三/兩)　車前子　蓯蓉(各四/兩)
　右六味治下篩酒服方寸七日二
杜仲散益氣補虚治男子羸瘦短氣五臟痿
損腰痛不能房室方
　　杜仲　蛇牀子　五味子
　　乾地黄(六/分)　蓯蓉　遠志(各八/分)
　　木防己(五/分)　巴戟天(七/分)　菟絲子(十/分)
　右九味治下篩食前酒服方寸七日二長
　服不絶佳
蓯蓉散補虛益陽治陽氣不足陰囊濕癢尿
有餘瀝漏泄虚損云爲不起方(又方/見前)
　　蓯蓉　續斷(各八/分)　蛇牀子(九/分)
　　五味子　天雄　薯蕷(各七/分)
　　遠志(六/分)　乾地黄　巴戟天(各五/分)
　右九味治下篩酒服方寸七日三凡病皆
　由醉飽後或疲極之餘而合陰陽致成此
　病也
白馬莖圓治空房獨怒見敵不興口乾汗出
失精囊下濕癢尿有餘瀝卵偏大引疼膝冷
脛痠目中𥆨𥆨小腹急腰脊强男子百病方
　　白馬莖　石韋　天雄
　　遠志　赤石脂　蛇牀子
　　菖蒲　薯蕷　杜仲
　　栝蔞根　肉蓯蓉　石斛
　　續斷　牛膝　山茱萸
　　栢子仁　細辛　防風(各八/分)
　右十八味爲末白蜜丸如梧子大酒服四
　丸日再服漸加至二十丸七日知一月日
　百病愈
治陰痿方
　　雄鷄肝(一/具)　鯉魚膽(一/枚)
　右二味陰乾百日爲末雀卵和丸如小豆
　大吞一丸
又方菟絲子(一/升)　雄雞肝(三具陰/乾百日)
　右二味爲末雀卵和丸如小豆大每服一
　丸日三
又方乾漆　白术　甘草
　　菟絲子　蓯蓉　牛膝
　　巴戟天　五味子　桂心(各三/兩)
　　石南　石龍芮(各一/兩)乾地黄(四/兩)
　右十二味爲末蜜和丸如梧桐子酒服二
　十丸日三
又方
　用蜂房灰夜卧傅之
又方
　右用原蠶蛾未連者一升陰乾去頭足毛
　羽爲末白蜜丸如梧子大每用一丸夜卧
　盬湯下
又方磁石五斤研清酒三斗漬二七日每服
　三合日三夜一
又方常服天門冬亦佳
又方五味子一斤新好者治下篩酒服方寸
　七日三稍加至三七無所愼忌食猪魚大
　蒜大醋盡一劑即得力白日已上可見功
　效服藥常令相續不絶四時勿廢功能自
　知
又方菟絲子　五味子　蛇牀子(各等/分)
　右三味爲末蜜丸如梧子飲服三丸日三
又方蛇床子　菟絲子　杜仲(各五/分)
　　蓯蓉(八/分)　五味子(四/分)
　右五味爲末蜜丸如梧子每服酒下十四
　丸日二夜一
又方
　　蛇牀子(末三/兩)菟絲(汁二/合)
　右二味相和用
又方
　　蛇牀子蓯蓉遠志(各三/分)
　　附子(一/分)
　右四味爲末以唾和丸如梧桐子大每用
　一丸
又方
　　蛇牀子(三/分)　天雄　遠志(各二/分)
　　桂心(一/分)　無食子(一/枚)
　右五味爲末用


孫眞八備急千金要方卷之六十二







孫眞人備急千金要方卷之六十三仁三
　　　　(宋朝奉郎守太常少卿充/秘閣校理林億等校正)
　　　消渴第一(論六首方五十三首/灸法七首)
論曰凡積久飲酒未有不成消渴然則大寒
凝海而酒不凍明其酒性酷熱物無以加脯
炙鹽鹹此味酒客耽嗜不離其口三觴之後
制不由己飲啖無度咀嚼鮓醬不擇酸鹹積
年長夜酣興不解遂使三焦猛熱五臟乾燥
木石猶且焦枯在人何能不渴治之愈否屬
在病者若能如方節愼旬月可瘳不自愛惜
死不旋踵方書醫藥實多有效其如不愼者
何其所愼者有三一飲酒二房室三鹹食及
麫能愼此者雖不服藥而自可無他不知此
者縱有金丹亦不可救深思愼之又曰消渴
之人愈與未愈常須思慮有大癰何者消渴
之人必於大骨節間發癰疽而卒所以戒之
在大癰也當預備癰藥以防之有人病渴利
始發於春經一夏服栝蔞豉汁得其力渴漸
瘥然小便猶數甚晝夜二十餘行常至三四
升極瘥不减二升也轉久便止漸食肥膩日
就羸瘦喉咽唇口焦燥吸吸少氣不得多語
心煩熱兩脚酸食乃兼倍於常故不爲氣力
者當知此病皆由虛熱所致治法可長服栝
蔞汁以除熱牛乳杏酪善於補此法最有益
治消渴除腸胃熱實方
　　麥門冬　茯苓　黄連
　　石膏　萎蕤(各八/分)　人參
　　龍膽　黄芩(各六/分)　升麻(四/分)
　　枳實(五/分)　生薑屑　枸杞子(外臺用/地骨皮)
　　栝蔞根(各十/分)
　右十三味爲末蜜丸如梧子大以茆根粟
　米汁服十丸日二若渴則與此飲至足大
　麻亦得飲方如左
　　茆根(切一/升)粟米(三/合)
　右二味以水六升煑取米熟用下前藥
又方栝蔞根　生薑(各五/兩)　生麥門冬汁
　　蘆根(切各/二升)　茆根(切三/升)
　右五味㕮咀以水一斗煑取三升分三服
茯神湯洩熱止渴治胃腑實熱引飲常渴方
　　茯神(二兩外臺/作茯苓)栝蔞根　生麥門冬(各五/兩)
　　萎蕤　知母(各四/兩)　生地黄(六/兩)
　　小麥(二/升)　大棗(二十/枚)　淡竹葉(切三/升)
　右九味㕮咀以水三斗煑小麥竹葉取九
　升去滓下藥煑取四升分四服服食不問
　早晚但渴即進非但止治胃渴通治渴患
　熱者
猪肚圓治消渴方
　　猪肚(一具治/如食法)黄連　粱米(各五/兩)
　　栝蔞根　茯神(各四/兩)　知母(三/兩)
　　麥門冬(二/兩)
　右七味爲末内猪肚中縫塞安甑中極爛
　蒸乘熱及藥木臼中擣可丸若硬與蜜和
　丸如梧子大飲服三十丸日二加至五十
　丸隨渴即服之
又方栝蔞根　麥門冬　鈆丹(各八/分)
　　茯神(一作/茯芩)　甘草(各六/分)
　右五味治下篩以漿水服方寸七日三(外/臺)
　無茯神
又方黄耆　茯神　栝蔞根
　　甘草　麥門冬(各三/兩)乾地黄(五/兩)
　右六味㕮咀以水八升煑取二升半去滓
　分三服日進一劑服十劑佳
浮萍圓治消渴方
　　乾浮萍　栝蔞根(各等/分)
　右二味爲末以人乳汁和丸如梧子空腹
　飲服二十丸日三三年病者三日愈治虚
　熱大佳
治消渴日飲水一石者方
　　鉛丹(二/兩)　附子(一/兩)　葛根
　　栝蔞根(各三/兩)
　右四味爲末蜜丸如梧子飲服十丸日三
　渴則服之春夏减附子
黄連圓治渴方
　　黄連(一/斤)生地黄(一斤張文/仲云十斤)
　右二味絞地黄取汁浸黄連出曝燥復内
　汁中令汁盡乾擣末蜜丸如梧子服二十
　丸日三食前後無拘亦可爲散以酒服方
　寸七
栝蔞粉治大渴秘方
　右深掘大栝蔞根厚削皮至白處止寸切
　水浸一日一夜易水經五日取出爛擣碎
　研之以絹袋濾如出粉法乾之水服方寸
　七日三四亦可作粉粥乳酪中食之不限
　多少取瘥止
又方栝蔞粉和雞子曝乾更擣爲末水服方
　寸七日三丸服亦得
又方水和栝蔞散服方寸七亦可蜜丸如梧
　子大服三十丸
又方取七家井索近桶口結燒作灰井花水
　服之不過三服必瘥
又方濃煑竹根汁飲之瘥止
又方漬豉汁任性多少飲之
又方以青粱米煑取汁飲之以瘥止
論曰夫内消之爲病當由熱中所致小便多
於所飲令人虛極短氣夫内消者食物皆消
作小便也而又不渴正觀十年梓州刺史李
文博先服白石英既久忽房道强盛經月餘
漸患渴經數日小便大利日夜百行以來百
方治之漸以增劇四體羸惙不能起止精神
恍惚口舌焦乾而卒此病雖稀甚可畏也利
時脉沉細微弱服枸杞湯即效但不能長愈
服鈆丹散亦即减其間將服除熱宣補丸
枸杞湯治渴而利者方
　　枸杞枝葉(一/斤)黄連　栝蔞根
　　甘草　石膏(各三/兩)
　右五味㕮咀以水一斗煑取三升分五服
　日三夜二劇者多合渴即飲之
鈆丹散治消渴止小便數兼消中方
　　鈆丹　胡粉(各二/分)　甘草
　　栝蔞根(各十/分)白石脂(肘後作/貝母)澤瀉
　　石膏　赤石脂(各五/分)
　右八味治下篩水服方寸七日三壯人一
　七半一年病者一日愈二年病者二日愈
　渴甚者夜二服腹痛者减之丸服亦佳每
　服十丸傷多令人腹痛(張文仲云腹中痛/者宜漿水汁下之)
　(備急方云不宜酒下用麥汁下之古今録/驗方云服此藥了經三兩日宜爛煑羊肝)
　(肚空腹服之或作羮亦得宜常淡食之候/小便數鹹苦即宜服蓯蓉丸兼煑散將息)
　(蓯蓉丸及煑散方見/外臺第十一卷中)
茯神圓方(集驗名宣補丸治/腎消渴小便數者)
　　茯神　黄耆　人參
　　麥門冬　甘草　黄連
　　知母　栝蔞根(各三/兩)菟絲子(三/合)
　　蓯蓉(四/兩)　石膏　乾地黄(各六/兩)
　右十二味爲末以牛膽三合和蜜丸如梧
　子以茆根湯服三十丸日二服漸加至五
　十丸
酸棗圓治曰乾燥内消方
　　酸棗(一升/五合)　酢安石榴子(乾五/合)
　　覆盆子　葛根(各三/兩)　栝蔞根
　　茯苓(各三/兩半　)麥門冬(四/兩)　石蜜(四兩/半)
　　桂心(一兩/六銖)　烏梅(十/枚)
　右十味爲末蜜丸口含化不限晝夜以口
　中津液爲度盡復取含無忌
治消中日夜尿七八升者方
　右用鹿角炙令焦末以酒服五分七日三
　漸加至方寸七
又方葵根如五升盆大兩束(外臺云/五大斤)以水五
　斗煑取三斗宿不食平旦一服三升
又方漚麻汁服一升佳
論曰强中之病者莖長興盛不交精液自出
也消渴之後即作癰疽皆由石熱凡如此等
宜服猪腎薺苨湯制腎中石熱也又宜服白
鴨通湯(方見下解/石毒篇)
猪腎薺苨湯方
　　猪腎(一/具)　大豆(一/升)　薺苨
　　石膏(各三/兩)　人參　茯神(一本作/茯苓)
　　磁石(綿/裹)　知母　葛根
　　黄芩　甘草　栝蔞根(各二/兩)
　右十二味㕮咀以水一斗五升先煑猪腎
　大豆取一斗去滓下藥煑取三升分三服
　渴及飲之下焦熱者夜輒合一劑病勢漸
　歇即止
增損腎瀝湯治腎氣不足消渴小便多腰痛
方
　　羊腎(一/具)　遠志　人參
　　澤瀉　桂心　當歸
　　茯苓　龍骨　乾地黄
　　黄芩　甘草　芎藭(各二/兩)
　　五味子(五/合)　生薑(六/兩)　大棗(二十/枚)
　　麥門冬(一/升)
　右十六味以水一斗五升先煑羊腎取一
　斗二升次下諸藥散取三升分三服
治下焦虛熱注脾胃從脾注肺好渴利方
　　竹葉(切三/升)　甘草(三/兩)　栝蔞根
　　生薑(各五/兩)　麥門冬　茯苓(各四/兩)
　　大棗(三十/枚)　小麥　地骨白皮(各一/升)
　右九味㕮咀先以水三斗煑小麥取一斗
　去滓澄清取八升去上沫取七升煑藥取
　三升分三服
治渴利虚熱引飲不止消熱止渴方
　　竹葉(切二/升)　地骨皮　生地黄(切各/一升)
　　栝蔞根　石膏(各八/兩)茯神(一作/茯苓)
　　萎蕤　知母　生薑(各四/兩)
　　生麥門冬(一升/半)大棗(三十/枚)
　右十一味㕮咀以水一斗二升煑取四升
　分四服
地黄圓治面黄手足黄咽中乾燥短氣脉如
連珠除熱止渴利補養方
　　生地黄汁　生栝蔞根汁(各二/升)
　　牛羊脂(三/升)　白蜜(四/升)　黄連(一斤/爲末)
　右五味合煎令可丸如梧子大飲服五丸
　日二加至二十丸若苦冷而渴渴瘥即宜
　别服温藥
治渴小便數方
　　貝母(六分一本/作知母)茯苓　栝蔞根(各四/分)
　　鈆丹(一/分)　雞肶胵中黄皮(十四/枚)
　右五味治下篩飲服方寸七日三瘥後常
　服尤佳長服不絶則去鈆丹以蜜丸之用
　麥飲下
治渴利方
　右用生栝蔞根三十斤切以水一石煑取
　一斗半去滓以牛脂五合煎取水盡以温
　酒先食服如雞子大日三
治渴小便利復非淋者方
右用榆白皮二斤切以水一斗煑取五升
每服三合日三
又方小豆藿一把擣取汁頓服三升
又方取薔薇根水煎服之佳(肘後以治/睡中遺尿)
又方三年重鵲巢燒末以飲服之(肘後以治/睡中遺尿)
又方桃膠如彈丸大含之咽津
又方蠟如雞子大以酢一升煑二沸適寒温
　頓服之
論曰凡人生放恣者衆盛壯之時不自愼惜
快情縱欲極意房中稍至年長腎氣虛竭百
病滋生又年少懼不能房多服石散眞氣既
盡石氣孤立惟有虛耗唇口乾焦精液自泄
或小便赤黄大便乾實或渴而且利日夜一
石或渴而不利或不渴而利所食之物皆化
作小便此皆由房室不節之所致也凡平人
夏月喜渴者由心王也心王便汗汗則腎中
虛燥故渴而小便少也冬月不汗故小便多
而數也此爲平人之證也名爲消渴但小便
利而不飲水者腎實也經云腎實則消消者
不渴而利是也所以服石之人於小便利者
石性歸腎腎得石則實實則能消水漿故利
利多則不得潤養五臟臟衰則生諸病張仲
景云熱結中焦則爲堅熱結下焦則爲溺血
亦令人淋閉不通明知不必悉患小便利信
矣内有熱者則喜渴除熱則止渴兼虛者須
除熱補虛則瘥矣
治不渴而小便大利遂至於死者方
　右用牡蠣五兩以患人尿三升煎取二升
　分再服神驗
治小便不禁多日便一二斗或如血色方
　　麥門冬乾地黄(各八/兩)乾薑(四/兩)
　　蒺藜子　續斷　桂心(各二/兩)
　　甘草(一/兩)
　右七味㕮咀以水一斗煑取二升五合分
　三服(古今録驗云治腎/消脚瘦細小便數)
九房散治小便多或不禁方
　　菟絲子　黄連　蒲黄(各三/兩)
　　硝石(一/兩)　肉蓯蓉(二/兩)
　右五味治下篩并雞肶胵中黄皮三兩同
　爲散飲服方寸七日三如人行十里久更
　服(千金翼有五味子三/兩每服空腹服之)
又方鹿茸(三/寸)　桂心(一/尺)　附子(大者/三枚)
　　澤瀉(三/兩)　躑躅　韭子(各一/升)
　右六味治下篩以漿服五分七日三加至
　一七
黄耆湯治消中虛勞少氣小便數方
　　黄耆　芍藥　生薑
　　桂心　當歸　甘草(各二/兩)
　　大棗(三十/枚)　黄芩　乾地黄
　　麥門冬(各一/兩)
　右十味㕮咀以水一斗煑取三升分三服
　日三
棘刺圓治男子百病小便過多失精方
　　棘刺苪　石龍芮　巴戟天(二/兩)
　　厚朴　麥門冬菟　絲子
　　萆薢(外臺作/草鞋)萎蕤　栢子仁
　　乾地黄　小草　細辛
　　杜仲　牛膝　蓯蓉
　　石斛　桂心　防葵(各一/兩)
　　烏頭(半/兩)
　右十九味爲末蜜和更擣五六千杵丸如
　梧子大飲下十丸日三加至三十丸以知
　爲度
治尿數而多者方
　右用羊肺一具作羹内少羊肉和鹽豉如
　食法任性食不過三具
治消渴陰脉絶胃反而吐食者方
　　茯苓(八/兩)　澤瀉(四/兩)　白术
　　生薑　桂心(各三/兩)　甘草(一/兩)
　右六味㕮咀以水一斗煑小麥三升取汁
　三升去麥下藥煑取二升半每服八合日
　再
又方取屋上瓦三十年者碎如雀腦三升東
　流水二石煑取二斗内藥如左方
　　生白术　乾地黄　生薑(各八/兩)
　　橘皮　人參　甘草
　　黄耆　遠志(各三/兩)　桂心
　　當歸　芍藥(各二/兩)　大棗(三十/枚)
　右十二味㕮咀内瓦汁中煑取三升分四
　服(或單飲瓦/汁亦佳)
治熱病後虚熱渴四肢煩疼方
　　葛根(一/斤)　人參　甘草(各一/兩)
　　竹葉(一/把)
　右四味㕮咀以水一斗五升煑取五升渴
　即飲之日三夜二
骨填煎治虛勞渴無不效方
　　茯苓　菟絲子　當歸
　　山茱萸　牛膝　五味子
　　附子　巴戟天　石膏
　　麥門冬(三/兩)石韋　人參
　　蓯蓉(外臺作/遠志)桂心(各四/兩)　大豆卷(一/升)
　　天門冬(五/兩)
　右十六味爲末次取生地黄栝蔞根各十
　斤搗絞取汁於微火上煎减半便作數分
　内藥并下白蜜三斤牛髓一斤微火煎令
　如糜食如鷄子黄大日三亦可飲服之
茯神散治虛熱四肢羸乏渴熱不止消渴補
虛方
　　茯神　蓯蓉　萎蕤(各四/兩)
　　生石斛　黄連(各八/兩)　栝蔞根
　　丹參(各五/兩)　甘草　五味子
　　知母　當歸　人參(各三/兩)
　　麥糵(三升外臺/作小麥)
　右十三味治下篩以絹袋盛三方寸匕水
　三升煑取一升日二服一煑爲一服
枸杞湯治虛勞口中苦渴骨節煩熱或寒者
方
　　枸杞根白皮(切五/升)麥門冬(三/升)
　　小麥(二/升)
　右三味以水二斗煑麥熟藥成去滓每服
　一升日再
巴郡太守奏三黄圓治男子五勞七傷消渴
不生肌肉婦人帶下手足寒熱者方
　　春三月黄芩(四/兩)　大黄(三/兩)黄連(四/兩)
　　夏三月黄芩(六/兩)　大黄(一/兩)黄連(七/兩)
　　秋三月黄芩(六/兩)　大黄(二/兩)黄連(三/兩)
　　冬三月黄芩(三/兩)　大黄(五/兩)黄連(二/兩)
　右三味隨時加减和擣以蜜爲丸如大豆
　飲服五丸日三不知稍加至七丸取下而
　已服一月病愈久服走逐奔馬常試有驗
　(一本云夏/三月不服)
治熱渴頭痛壯熱及婦人血氣上衝悶不堪
者方
　右用茅根切三升三擣取汁令盡渴即飲
　之
治嶺南山瘴風熱毒氣入腎中變寒熱脚弱
虛滿而渴方
　　黄連(不限/多少)　生栝蔞根(汁)生地黄(汁)
　　羊乳(汁)
　右四味以三汁和黄連末爲丸空腹飲服
　三十丸如梧子大漸加至四十丸日三重
　病五日瘥小病三日瘥無羊乳牛乳人乳
　亦得若藥苦難服即煑小麥粥飲服之主
　虚熱(張文仲云黄連/丸一名羊乳丸)
阿膠湯治虛熱小便利而多服石散人虚熱
當風取冷患脚氣喜發動兼消渴腎脉細弱
方
　　阿膠(二/挺)　麻子(一/升)　附子(一/枚)
　　乾薑(二/兩)　遠志(四/兩)
　右五味㕮咀以水七升煑取二升半去滓
　内膠令烊分三服說云小便利多白日夜
　數十行至一石五日頻服良
灸法
論曰凡消渴病經百日以上者不得灸刺灸
刺則於瘡上漏膿水不歇遂致癰疽羸瘦而
死亦忌有所誤傷但作針許大瘡所飲之水
皆於瘡中變成膿水而出若水出不止者必
死愼之愼之初得患者可如方灸刺之
消渴咽喉乾灸胃管下輸三宂各百壯穴在
背第八椎下横三寸間寸灸之(一云灸胷堂/五十壯又灸)
(足太陽/五十壯)
消渴口乾不可忍者灸小腸輸百壯横三間
寸灸之
消渴口乾煩悶灸足厥陰百壯又灸陽池五
十壯
消渴欬逆灸手厥陰隨年壯
消渴小便數灸兩手小指頭及足兩小趾頭
并灸項椎佳又灸當脊梁中央解間一處與
腰目上兩處凡三處又灸背上脾輸下四寸
當俠脊梁灸兩處凡諸灸皆當隨年壯又灸
腎輸二處又灸腰目在腎輸下三寸亦俠脊
骨兩傍各一寸半是左右以指按取關元一
處又兩傍各二寸二處又陰市二處在膝上
當伏兔上行三寸臨膝取之或三二列灸相
去一寸名曰腎系者(黄帝經云伏/兔下一寸)曲泉陰谷
陰陵泉復溜此諸宂斷小便最佳不損陽氣
亦云止遺溺也太谿中封然谷太白大都趺
陽行間大敦隱白涌泉凡此諸宂各一百壯
腹背兩脚凡四十七處其腎輸腰目關元水
道此可灸三十壯五日一報各得一百五十
壯佳涌泉一處可灸十壯大敦隱白行間此
處可灸三壯餘者悉七壯皆五日一報滿三
灸可止也若發灸諸陰不愈宜灸諸陽諸陽
在脚表并灸肺輸募按流注孔穴壯數如灸
陰家法
小便數而少且難用力輒失精者令其人舒
兩手合掌併兩大指令齊急逼之令兩爪甲
相近以一炷灸兩爪甲本肉際肉際方後自
然有角令炷當角中小侵入爪上此兩指共
用一炷也亦灸脚大指與手同法各三炷而
已經三日又灸之


孫眞人備急千金要方卷之六十三


孫眞人備急千金要方卷之六十四仁四
　　　　(宋朝奉郎守太常少卿充/秘閣校理林億等校正)
　　　淋閉第二(論一首證二□/方六十五首灸法十五首)
論曰熱結中焦則爲堅下焦則爲溺血令人
淋閉不通此多是虚損人服大散下焦客熱
所爲亦有自然下焦熱者但自少可善候之
凡氣淋之爲病溺難澀常有餘瀝石淋之爲
病莖中痛溺不得卒出膏淋之爲病尿似膏
自出勞淋之爲病勞倦即發痛引氣衝下熱
淋之爲病熱即發甚則尿血治之皆與氣淋
同
凡人候鼻頭色黄法小便難也
地膚子湯治下焦結熱小便赤黄不利數起
出少莖痛或血出温病後餘熱及霍亂後當
風取熱過度飲酒房勞及行步冒熱以飲逐
熱熱結下焦及散石熱動關格小腹堅胞脹
如斗諸有此淋悉治之立驗方
　　地膚子(三/兩)　知母　黄芩
　　猪苓　瞿麥　枳實(一作/松實)
　　升麻　通草　葵子
　　海藻
　右十味㕮咀以水一斗煑取三升分三服
　大小便皆閉者加大黄三兩女人房勞腎
　中有熱小便難不利小腹滿痛脉沉細者
　加猪腎一具(崔氏云若加腎可用水一斗/半先煑腎取一斗汁然後内)
　(藥煎之小品/方不用枳實)
治百種淋寒淋熱淋勞淋小便澀胞中滿腹
急痛方
　　通草　石韋　甘草
　　王不留行(各二/兩)冬葵子滑石
　　瞿麥　白术　芍藥(各三/兩)
　右九味㕮咀以水一斗煎取三升分三服
　(古今録驗有當歸二兩治下/篩以麥粥清服方寸七日三)
又方滑石　石韋　栝蔞根(各二/兩)
　右三味治下篩大麥飲服方寸七日三
治諸種淋方
　　葵根(八/兩)　茆根　石首魚頭石(各三/兩)
　　甘草(一/兩)　通草(二/兩)　貝子(五/合)
　　天麻根(五/兩)
　右七味㕮咀以水一斗二升煑取五升分
　五服日三夜二亦主石淋
又方榆皮(一/斤)　車前子冬瓜子(各一/升)
　　鯉魚齒　桃膠　通草
　　地脉(各二/兩)　瞿麥(四/兩)
　右八味㕮咀以水一斗煑取三升分三服
　日三
又方細白沙三升熬令極熱以酒三升淋取
　汁服一合
治淋痛方
　　滑石(四/兩)　貝子(七枚/燒碎)　茯苓
　　白术　通草　芍藥(各二/兩)
　右六味治下篩酒服方寸七日二服十日
　瘥
又方葵子(五/合)　茯苓　白术
　　當歸(各二/兩)
　右四味㕮咀以水七升煑取二升分三服
　日三
又方取猪脂酒服三合日三小兒服一合臘
　月者
治小便不利莖中疼痛小腹急痛方
　　通草茯苓(各三/兩)葶藶(二/兩)
　右三味治下篩以水服方寸七日三
又方蒲黄　滑石(各等/分)
　右二味治下篩酒服方寸七日三
治小便不利膀胱脹水氣流腫方
　　水上浮萍曝乾爲末服方寸七日三
治小便不通方
　　滑石(三/兩)葵子榆白皮(各一/兩)
　右三味治下篩煑麻子汁一升半取一升
　以散二方寸七和分三服即通
又方水四升洗甑帶取汁煑葵子取二升半
　分三服
又方胡燕屎豉各一合和擣丸如梧子服三
　丸日三
又方髮去垢燒末葵子各一升以飲服方寸
　七日三
又方石首魚頭石爲末水服方寸七日三
又方石槽塞灰土井華水服之日三
又方鯉魚齒燒灰末酒服方寸七日三
又方車前子末方寸七日三服百日止
治卒不得小便方
　　吞雞子白取瘥(葛氏云/吞黄)
又方車前草(一/把)桑白皮(半/兩)
　右二味㕮咀以水三升煎取一升頓服之
治婦人卒不得小便方
　　杏仁二七枚熬末服之立下
又方紫菀末井華水服三指撮立通血出者
　四五度服之
治黄疸後小便淋瀝方
　　猪腎(一具/切)　茯苓(一/斤)　瞿麥(六/兩)
　　車前根(切二/斗)黄芩(三/兩)　椒目(三合/綿裹)
　　澤瀉　地膚子(各四/兩)
　右八味㕮咀以水二斗煑車前取一斗六
　升去滓下猪腎煑取一斗三升去腎下藥
　煑取三升分三服
治氣淋方
　　水三升煑船底苔如鴨子大取二升頓
　　服
又方水三升煑豉一升一沸去滓内鹽一合
　頓服亦可單煑豉汁服之
又方水一斗煑比輪錢三百文取三升温服
　之
又方擣葵子末湯服方寸七
又方空腹單茹蜀葵一滿口
又方熬鹽熱熨小腹冷復易亦治小便血(肘/後)
　(方治小/便不通)
灸法
臍中著鹽灸三壯(葛氏云治/小便不通)
灸關元五十壯又灸俠玉泉相去一寸半三
十壯
治石淋方
　右用車前子二升絹袋盛水九升煑取三
　升先經宿不得食平旦空腹頓服之石即
　出(備急方云/治熱淋)
又方取浮石使滿一手許治下篩以水三升
　酢一升煑取二升澄清服一升不過三服
　石出(亦治嗽淳/酒煑之)
又方桃膠棗許大夏以冷水三合冬以湯三
　合和服日三當下石子如豆卵石盡止(亦/治)
　(小便/出血)
灸法
石淋臍下三十六種病不得小便灸關元三
十壯又灸氣門三十壯又灸水泉三十
壯足大敦是也
治膏淋方
　右擣葎草汁二升酢二合和空腹頓服之
　當尿如小豆汁也又濃煑汁飲亦治淋瀝
　(蘇澄用/療尿血)
治五勞七傷八風十二痹勞結爲血淋熱結
爲肉淋小便不通莖中及小腹痛不可忍者
方
　　滑石　桂心　冬葵子
　　王不留行　通草　車前子(各二/分)
　　甘遂(一/分)　石韋(四/分)
　右八味治下篩以麻子飲五合和服方寸
　七日三尿沙石出一方加榆白皮三分
灸法
勞淋灸足太陰百壯在内踝上三寸三報之
治熱淋方
　　大棗(二七/枚)　葵根(切一升冬用/子夏用苗)
　右二味以水三升煑取一升二合分二服
　熱加黄芩一兩出難加滑石二兩末血者
　加茜根三兩痛者加芍藥二兩加藥亦加
　水也
又方白茆根切四斤以水一斗五升煑取五
　升服一升日三夜二
又方常煑冬葵根作飲服之
治血淋小便磣痛方
　　雞蘇(二/兩)　通草　滑石(各五/兩)
　　竹葉(一/把)　生地黄(半/斤)　小薊根(一/兩)
　右六味㕮咀以水九升煎取三升去滓分
　三服温服
石韋散治血淋方
　　石韋當歸蒲黄
　　芍藥
　右四味各等分治下篩酒服方寸七日三
又方以水五升煑生大麻根十枚取二升頓
　　服(亦治小/便出血)
又方以水四升煑大豆葉一把取二升頓服
又方以水三升煑葵子一升取汁日三服亦
　治虛勞尿血
灸法
血淋灸丹田隨年壯又灸伏留五十壯一云
隨年壯
五淋不得小便灸懸泉十四壯穴在内踝前
一寸斜行小脉上是中封之别名
五淋灸大敦三十壯
卒淋灸外踝尖七壯
淋病九部諸疾灸足太陽五十壯
淋病不得小便陰上痛灸足太衝五十壯
腹中滿小便數起灸玉泉下一寸名尿胞一
名屈骨端灸二七壯小兒以意减之
治遺尿小便澀方
　　牡蠣　鹿茸(各四/兩)　桑耳(三録/驗無)
　　阿膠(二/兩)
　右四味㕮咀以水七升煑取二升分二服
　日二
又方防己　葵子　防風(各二/兩)
　右三味㕮咀以水五升煑取二升半分三
　服散服亦佳
治小便失禁方
　　以水三升煑雞腸取一升分三服
治失禁出不自覺方
　右用豆醬汁和竈突墨如豆大内尿孔中
　(范汪云治胞/轉亦治小兒)
治尿牀方
　以取羊肚系盛水令滿綫縛兩頭熟煑即
　開取中水頓服立瘥
又方取雞肶胵一具并腸燒末酒服男雌女
　雄
又方取羊胞盛水滿中炭火燒之盡肉空腹
　食不過四五度瘥
又方以新炊熱飯一盞瀉尿床處拌與食之
　勿令知良
灸法
遺尿失禁出不自知灸陰陵泉隨年壯
遺尿灸遺道俠玉泉五寸又灸陽陵泉又灸
足陽眀各隨年壯
小便失禁灸大敦七壯又灸行間七壯
尿牀垂兩手兩髀上盡指頭上有陷處灸七
壯又灸臍下横紋七壯
　　　尿血第三(方十/三首)
治房勞傷中尿血方
　　牡蠣　桂心　黄芩
　　車前子(各等/分)
　右四味治下篩以飲服方寸匕稍加至二
　匕日三服
治小便血方
　　生地黄(八/兩)　栢葉(一/把)　黄芩
　　阿膠(各二/兩)
　右四味㕮咀以水八升煑取三升去滓下
　膠分三服一方加甘草二兩
又方菟絲子　蒲黄　白芷
　　荆實　乾地黄　酸棗(小品作/敗醬)
　　芎藭　葵子　當歸
　　茯苓(各等/分)
　右十味爲末蜜丸如梧子飲服五丸日三
　稍加至十丸
又方戎鹽(六/分)　甘草　蒲黄
　　鹿角膠　芍藥(各二/兩)　礬石(三/兩)
　　大棗(十/枚)
　右七味㕮咀以水九升煑取二升分三服
又方胡麻三升搗細末以東流水二升漬一
　宿平旦絞去滓煑兩沸頓服
又方龍骨爲細末温水服方寸七日五六服
　(張文仲/云酒服)
又方酒三升煑蜀當歸四兩取一升頓服
又方擣荆葉取汁酒服二合
又方煑車前根葉子多飲佳
又方酒服亂髮灰(蘇澄用/水服)
又方酒服葵莖灰方寸七日三
又方刮滑石末水和傅繞小腹及陰際佳(葛/氏)
　(云治小/便不通)
又方豉二升酒四升煑取一升頓服
　　　水腫第四(論一首證八條/方四十九首灸法一首)
論曰大凡水病難治瘥後特須愼於口味又
復病水人多嗜食不廉所以此病難愈也代
有醫者隨逐時情意在財物不本性命病人
欲食肉於貴勝之處勸令食羊頭蹄肉如此
者未見有一愈者又此病百脉之中氣水俱
實治者皆欲令瀉之使虚羊頭蹄極補那得
瘳愈所以治水藥多用葶藶子等諸藥本草
云葶藶久服令人大虚故水病非久虚不得
絶其根本又有蠱脹但腹滿不腫水脹脹而
四肢面目俱腫大有醫者不善診候治蠱以
水藥治水以蠱藥或但見脹滿皆以水藥如
此者仲景所云愚醫殺之今録忌如左(其治/蠱方)
(俱在雜方篇見/第七十四卷中)
　　喪孝　産乳　音樂
　　房室喧戲　一切魚
　　一切肉　　一切生冷酢滑
　　蒜　粘食米豆油膩
　右以前并禁不得食之及不得用心其不
　禁者并具本方之下其房室等猶三年愼
　之永不復發不爾者雖瘥復發復發不可
　更治也古方有十水丸歷驗多利大便而
　不利小便所以不能述録也
黄帝問岐伯曰水與膚脹鼓脹腸覃石瘕何
以别之岐伯曰水之始起也目果上微腫(靈/樞)
(太素作/微癰)如新卧起之狀頸脉動時欬陰股間
寒足脛腫腹仍大其水已成也以手按其腹
隨手而起如裹水之狀此其候也膚脹何以
候之膚脹者寒氣客於皮膚之間殻殻然而
堅(太素外臺/作不堅)腹大身盡腫皮厚按其腹陷(太/素)
(作/脅)而不起腹色不變此其候也鼓脹如何鼓
脹者腹脹身腫大大與膚脹等其色蒼黄腹
脉起此其候也腸覃如何腸覃者寒氣客於
腸外與胃(太素/作衛)氣相薄正氣不得榮因有所
繫瘕而内著惡氣乃起息肉乃生始也如雞
卵稍以益大及其成也若懷子之狀久者離
歲月按之即堅推之則移月事時下此其候
也石瘕如何石瘕者生於胞中寒氣客於子
門子宫閉塞氣不得通惡血當瀉不瀉衃以
留止日以益大狀如懷子月事不以時下皆
生於女子可導而下之曰膚脹鼓脹可刺耶
曰先瀉其腹之血絡後調其經刺去其血脉
師曰病有風水有皮水有正水有石水有黄
汗風水其脉自浮外證骨節疼痛其人惡風
皮水其脉亦浮外證浮腫按之没指不惡風
其腹如鼓(要畧巢酒/作如故)不滿不渴當發其汗正
水其脉沉遲外證自喘石水其脉自沈外證
腹滿(脉經/作痛)不喘黄汗其脉沉遲身體發熱胷
滿四肢頭面并腫久不愈必致癰膿心水者
其人身體重(一作/腫)而少氣不得卧煩而躁其
人陰大腫肝水者其人腹大不能自轉側而
脇下腹中痛時時津液微生小便續通脾水
者其人腹大四肢苦重津液不生但苦少氣
小便難也肺水者其人身體腫而小便難時
時鴨溏腎水者其人腹大臍腫腰痛不得溺
陰下濕如牛鼻上汗足爲逆冷其面反瘦師
曰治水者腰以下腫當利小便腰以上腫當
發汗即愈問曰有病下利後渴飲水小便不
利腹滿因腫何故師云此法當病水若小便
自利及汗出者自當愈(一作滿/月當愈)凡水病之初
先兩目上腫起如老蠶色俠頸脉動股裏冷
脛中滿按之没指腹内轉側有聲此其候也
不即治之須臾身體稍腫腹中盡脹按之隨
手起水爲已成猶可治也此病皆從虛損所
致
大病或下利後婦人産後飲水不即消三膲
决漏小便不利仍相結漸漸生聚遂流諸經
絡故也
水有十種不可治者有五第一唇黑傷肝第
二缺盆平傷心第三臍出傷脾第四背平傷
肺第五足下平滿傷腎此五傷必不可治
凡水病忌腹上出水出水者一月死大忌之
中軍侯黑圓治膽玄水先從頭面至脚腫頭
眩痛身虛熱名日玄水體腫大小便澀宜此
方(方見第五/十八卷中)
治小腸水小腹滿暴腫口苦乾燥方
　右用巴豆三十枚和皮㕮咀水五升煑取
　三升綿内汁中拭腫上隨手可减日五六
　拭莫近目及陰(集驗治身/暴腫如吹)
治大腸水乍虚乍實上下來去方
　　赤小豆(五/升)桑白皮(切三/升)鯉魚(四/斤)
　　白术(八/兩)
　右四味㕮咀以水三斗煑魚取爛勿用盬
　去魚盡食并取汁四升許細細飲下
又方羊肉(一/斤)　當陸(切一/升)
　右二味以水二斗先煑當陸令爛去滓後
　内羊肉及葱豉酢一如臛法(肘後云治卒腫/滿身面浮大)
治膀胱石水四肢瘦腹腫方
　　桑白皮　穀白皮　澤漆葉(各三/升)
　　大豆(五/升)　防己　射干
　　白术(各四/兩)
　右七味㕮咀以水一斗五升煑取六升去
　滓内好酒三升更煑取五升日二夜一餘
　者次日更服(集驗方無澤㯃防/己射干只四味)
又方桑白皮(六/兩)　射干　黄芩
　　茯苓　白术(各四/兩)　澤瀉(三/兩)
　　防己(二/兩)　大豆(三/升)　澤㯃(切一/升)
　右九味㕮咀以水五斗煑大豆取三斗去
　豆澄清取一斗下藥煑取三升空腹分三
　服
治胃水四肢腫腹滿方
　　猪腎(一/具　)茯苓(四/兩)　防己
　　橘皮　玄參　黄芩
　　杏仁　澤瀉(一作/澤㯃)桑白皮(各二/兩)
　　猪苓　白术(各三/兩)　大豆(三/升)
　右十二味㕮咀以水一斗八升煑猪腎大
　豆澤瀉桑白皮取一斗澄清去滓内餘藥
　煑取三升分三服若欬加五味子三兩凡
　服三劑間五日一劑常用有效
有人患氣急漬久不瘥遂成水腫如此者衆
諸皮中浮水攻面目身體從腰以上腫皆以
此湯發汗悉愈方
　　麻黄(四/兩)　甘草(二/兩)
　右二味㕮咀以水五升煑麻黄再沸去沫
　内甘草取三升分三服取汗愈愼風冷等
治面腫小便澀心腹脹滿方
　　茯苓　杏仁(各八/分)　橘皮
　　防己　葶藶(各五/分)　蘇子(三/合)
　右六味爲末蜜丸如小豆服十丸以桑白
　皮湯送下日二加至三十丸
治面目手足有微腫常不能好者方
　以楮葉切二升以水四升煑取三升去滓
　内米煑作粥食如常食勿絶冬則預取葉
　乾之準法作粥周年永瘥愼生冷一切食
　物
治大腹水腫氣息不通命在旦夕者方
　　牛黄(二/分)　椒目(三/分)　昆布
　　海藻(各十/分)　牽牛子　桂心(各八/分)
　　葶藶子(六/分)
　右七味爲末别擣葶藶如膏合和丸如梧
　子飲服十丸日二稍加小便利爲度大良
　正觀九年漢陽王患水醫所不治余處此
　方日夜尿一二斗五六日即瘥瘥後有他
　犯因爾殂矣計此即是神方(崔氏云蜜和/爲丸蜜湯服)
有人患水腫腹大其堅如石四肢細小勞苦
足脛腫小飲食便氣急此終身疾服利下藥
不瘥者宜服此藥將以微除風濕利小便消
水穀歲久服之乃可得力瘥後可常服
　　鬼箭羽　丹參　白术
　　獨活(各五/兩)　秦芁　猪苓(各三/兩)
　　知母　海藻　茯苓
　　桂心(各二/兩)
　右十味㕮咀以酒三斗浸五日服五合日
　三任性量力漸加之
治水腫利小便酒客虛熱當風飲冷水腹腫
陰脹滿方
　　當陸(四/兩)　甘遂(一/兩)　硭硝
　　芫花　吴茱萸(各二/兩)
　右五味爲末蜜丸如梧子大飲服三丸日
　三一方有大黄蕘花各二兩無茱萸加麝
　香猪苓(各一/兩)
大豆散治久水腹肚大如鼓者方
　　烏豆一斗熬令香勿令大熟去皮爲細
　　末篩下餳粥皆得服之初服一合稍加
　　之若初服多後即嫌臭服盡更作取瘥
　　止不得食肥膩渴則飲羹汁愼酒肉猪
　　雞魚生冷酢滑房室得食漿粥牛羊兔
　　鹿肉此據大飢渴時食之可忍亦勿食
　　也此病難治雖諸大藥丸散湯膏當時
　　暫瘥過後復發惟此散瘥後不發終身
　　服之終身不發矣其所禁食物常須少
　　噉莫隨意鹹物諸雜食等
又方葶藶末　蒼耳子灰(各二/十七)
　右二味水調和服之日二
又方椒目水沈者取熬擣如膏酒服方寸七
又方水煑馬篼零服之
治水氣腫鼓脹小便不利方
　　莨著子(一/升)　𦍩羊肺(一具青/羊亦佳)
　右二味先洗羊肺湯微渫之薄切曝乾作
　末以三年大酢漬莨菪子一晬時出熬令
　變色熟搗如泥和肺末蜜合擣三千杵爲
　丸如梧子大食後一食久以麥門冬飲服
　四丸日三以喉中乾口粘浪語爲候數日
　小便大利佳山連療韋司業得瘥司業姪
　雲表所送云數用神驗
麥門冬飲方
　　麥門冬(二十/五枚)米(二十/五粒)
　右二味以水一升和煑米熟去滓以下前
　件丸藥逐服作用之
徐王煑散治水腫利小便方
　　牛角䚡　防己　羌活
　　人參　丹參　牛膝
　　升麻　防風　秦芁
　　生薑屑　榖皮　紫菀
　　杏仁　附子　石斛(各三/兩)
　　桑白皮(六/兩)　橘皮(二/兩)　白术
　　澤瀉　茯苓　郁李仁
　　猪苓　黄連(各一/兩)
　右二十三味治下篩爲粗散以水一升五
　合煑三寸七取一升頓服日再不能者但
　一服二三月以前可服主利多而小便澀
　者用之大驗
褚澄漢防己散治水腫上氣方
　　漢防己　澤㯃葉　石韋
　　澤瀉(各五/兩)　桑根白皮　白术
　　丹參　赤茯苓　橘皮
　　通草(各三/兩)　生薑(十/兩)　郁李仁(五/合)
　右十二味治下篩爲粗散以水一升半煑
　三方寸七取八合去滓頓服日三取小便
　利爲度
茯苓圓治水腫甄權爲安康公處者方
　　茯苓　白术　椒目(各四/分)
　　木防己　葶藶　澤瀉(各五/分)
　　甘遂(十二/分)　赤小豆　前胡
　　芫花　桂心(各二/分)　硭硝(七分/别研)
　右十二味爲末蜜和丸如梧子蜜湯下五
　丸日一稍加以知爲度
治水腫利小便方
　　大黄　白术(一作/葶藶)　木防己(各等/分)
　右三味爲末蜜丸如梧子飲下十丸利小
　便爲度不知加之
又方牽牛子末水服方寸七日一以小便利
　爲度
又方葶藶(四兩/生用)　桂心(一/兩)
　右二味爲末蜜丸如梧子大飲下七丸日
　二以知爲度
又方郁李人(末)　麵(各一/升)
　右二味和作餅子七枚燒熟空腹熱食四
　枚不知加一枚以至七枚
又方水銀(三兩煑三/日三夜)葶藶子椒目(各一/升)
　　衣魚(二七/枚)　水萍　瓜蒂
　　滑石(各二/兩)　硭硝(五/兩)
　右八味擣葶藶令細下水銀更擣令不見
　水銀止别擣椒目令細擣瓜蒂水萍下篩
　合和餘藥以蜜和更擣三萬杵成丸初服
　一丸如梧子次服二丸次服三丸次服四
　丸次服五丸次服六丸至七日還從一丸
　起次服二丸如是每至六丸還從一丸起
　始服藥當咽喉上有癧子腫起頰車腫滿
　齒齗皆腫唾碎血出勿怪也不經三五日
　即消所苦皆瘥以上服藥若下多停藥以
　止利藥至五下止病未瘥更服病瘥止此
　治諸體肉肥厚按之不陷甚者臂粗著衣
　袖不受及十種大水醫不治者悉主之神
　驗(深師集驗陶氏古今録驗/無衣魚水萍瓜蒂滑石)
澤㯃湯治水氣通身浮腫四肢無力或從消
渴或從黄疸支飲内虚不足榮衛不通氣不
消化實皮膚中喘息不安腹中響脹滿眼目
不得視方
　　澤㯃根(十/兩)　鯉魚(五/斤)　生薑(八/兩)
　　赤小豆(二/升)　茯苓(三/兩)　人參
　　甘草　麥門冬(各二/兩)
　右八味㕮咀以水一斗七升先煑魚及豆
　减七升去之内藥煑取四升半一服三合
　日三人弱服三合再服氣下喘止可至四
　合卒時小便利腫氣減或小溏下若小便
　大利還從一合始大利便止若無鯉魚鮦
　魚亦可用若水甚不得卧卧不得轉側加
　澤㯃一斤渴加栝蔞根二兩欬嗽加紫菀
　二兩細辛一兩欵冬花一合桂心三兩增
　魚汁二升(胡洽無小豆麥門冬有澤瀉五/兩杏仁一兩古今録驗無小豆)
　(治水在五臟令人欬逆喘上氣腹大而響/兩脚腫目下有卧蠶狀微渴不得安卧氣)
　(奔短氣有頃乃復小便難少而數肺病胷/滿隱痛宜利小便水氣迫肺翕翕寒熱)
猪苓散治虚滿通身腫利三焦通水道方
　　猪苓　葶藶　人參
　　玄參　五味子　防風
　　澤瀉　桂心　狼毒
　　椒目　白术　乾薑
　　大戟　甘草(各二/兩)　蓯蓉(二兩/半)
　　女麴(三/合)　赤小豆(二/合)
　右十七味治下篩酒服方寸七日三夜一
　老小一錢七以小便利爲度
治水氣通身洪腫百藥治不瘥待死者方
　　大麻子(皆取新/肥者佳)赤小豆(不得一粒/雜各一石)
　右二味皆以新精者净揀擇以水淘洗曝
　乾蒸麻子使熟更曝令乾貯净器中欲服
　取五升麻子熬令黄香只宜緩火勿令焦
　極細作末以水五升搦取汁令盡净密器
　盛貯明旦欲服今夜以小豆一升净淘浸
　至旦乾漉去水以新水煑豆未及好熟即
　漉出令乾内麻子汁中煑令大爛熟爲佳
　空腹恣食日三服當小心悶少時即止五
　日後小便數或赤而唾粘口乾不足怪之
　服訖常以小便利爲佳
又方煎人尿令可丸服如小豆大日三
又方大棗肉七枚苦瓠膜如棗核大擣丸一
　服三丸如行十五里久又服三丸水出更
　服一丸即止
又方擣生葶藶子酢和服以小便數爲度
又方燒薑石令赤内黑牛尿中令熱服一升
　日一
又方單服牛尿大良凡病水服無不瘥服法
　先從少起得下爲度
又方灸足第二趾上一寸隨年壯又灸兩手
　大指縫頭七壯
麻黄煎治風水通身腫欲裂利小便方
　　麻黄　茯苓　澤瀉(各四/兩)
　　防風　澤漆　白术(各五/兩)
　　杏仁　大戟　清酒(各一/升)
　　黄耆　猪苓(各三/兩)　獨活(八/兩)
　　大豆(二升水七升/煑取一升)
　右十三味㕮咀以豆汁酒及水一斗合煑
　取六升分六七服一日一夜令盡當小便
　極利爲度
大豆湯治風水通身大腫眼合不得開短氣
欲絶方
　　大豆　杏仁　清酒(各一/升)
　　麻黄　木防己　防風
　　猪苓(各四/兩)　澤瀉　黄耆
　　烏頭(各三/兩)　生薑(七/兩)　半夏(六/兩)
　　茯苓　白术(各五/兩)　甘遂
　　甘草(各二/兩)
　右十六味㕮咀以水一斗四升煑豆取一
　斗去豆内藥及酒合煑取七升分七服日
　四夜三得小便快利爲度腫消停藥不必
　盡劑若不利小便者加生大戟一升葶藶
　二兩無不快利萬不失一(深師方無猪苓/澤瀉烏頭半夏)
　(甘/遂)
治風水腫方
　　大豆(三/升)　茯苓　白术
　　防風　橘皮　半夏
　　生薑(各五/兩)　鼈甲　當歸
　　防己　麻黄　猪苓(各三/兩)
　　大戟(一/兩)　葵子(一/升)　桑白皮(五升/以水)
　　(二斗煑取一斗/去滓内前藥)
　右十五味㕮咀内前汁中煑取五升每服
　八合日三每服相去如人行十里久
麻子湯治遍身流腫方
　　麻子(五/升)　赤小豆(三/升)　當陸(一/斤)
　　防風(三/兩)　附子(一/兩)
　右五味㕮咀先擣麻子令熟以水三斗煑
　麻子取一斗三升去滓内藥及豆煑取四
　升去滓食豆飲汁
大豆煎治男子女人新久腫得暴惡風入腹
婦人新産上圊風入臟腹中如馬鞭者噓吸
短氣欬嗽方
　右用大豆一斗净擇以水五斗煑取一斗
　五升澄清内釜中以一斗半美酒内中更
　煎取九升宿勿食平旦服三升温覆取汗
　兩食頃當下去風氣腫退愼風冷十日平
　復除日合服佳苦急不可待逐急合服腫
　不盡退加之腫瘥更服三升若十分瘥勿
　服病中亦可任性飲之使酒氣相接(肘後/云腫)
　(瘥後渴愼/勿多飲)
又方楮皮枝葉一大束切煑取汁隨多少釀
　酒但飲醉爲佳不過三四日腫少退瘥後
　可常服之一方用猪椒皮枝葉
又方鯉魚長一尺五寸以尿淹漬一宿平旦
　以木篦從口貫至尾微火炙令微熟去皮
　宿勿食空腹頓服之不能者分再服勿與
　鹽
摩膏治表凡腫病須百方内外攻之不可一
㮣方
　　生當陸(一/斤)　猪膏(一斤煎可/得二斗)
　右二味和煎令黄去滓以摩腫亦可服少
　許并塗以紙覆上燥輙傅之不過三日瘥
麝香散治婦人短氣虚羸遍身浮腫皮膚急
人所稀見方
　　麝香(三/銖)雄黄(六/銖)芫花
　　甘遂(各二/分)
　右四味治下篩酒服錢五七老小以意增
　减亦可爲丸如小豆大强者服七丸(小品/無雄)
　(黄深師以蜜丸如大豆服二丸日三治三/焦决滿水在胷外名曰水病腹濁大在腹)
　(表用大麝香丸華佗方肘/後有人參二分爲丸服)
治虛勞浮腫方
　右灸太衝百壯又灸腎輸


孫眞人備急千金要方卷之六十四







孫眞人備急千金要方卷之六十五仁五
　　　　(宋朝奉郎守太常少卿充/秘閣校理林億等校正)
　　　丁腫第一論證方灸法
論曰夫禀形之類須存攝養將息失度百病
萌生故四時代謝陰陽遞興此二炁更相擊
怒當是時也必有暴氣夫暴氣者每月之中
必有卒然大風大霧大寒大熱若不時避人
忽遇之此皆入人四體頓折皮膚流注經脉
遂使腠理壅隔榮衛結滯陰陽之氣不得宣
泄變成癰疽丁毒惡瘡諸腫至於丁腫若不
預識令人死不逮辰若著訖乃欲求方其人
已入木矣所以養生之士須早識此方凡是
瘡痍無所逃矣
凡療丁腫皆刺中心至痛又刺四邊十餘下
令血出去血傅藥藥氣得入針孔中佳若不
達瘡内療不得力
又其腫好著口中頰邊舌上見赤黑如珠子
磣痛應心是也是秋冬寒毒久結皮中變作
此疾不即療之日夜根長流入諸脉數道如
箭入身捉人不得動摇若不愼口味房室死
不旋踵經五六日不瘥眼中見火光神惛口
乾心煩即死也
一曰麻子丁其狀肉上起頭大如黍米色稍
黑四邊微赤多癢忌食麻子及衣布并入麻
田中行
二曰石丁其狀皮肉相連色烏黑如黑豆甚
硬刺之不入肉内陰陰微疼忌瓦礫磚石之
屬
三曰雄丁其狀皰頭黑黶四畔仰瘡皰漿起
有水出色黄大如錢孔形高忌房事
四曰雌丁其狀瘡頭稍黄向裏黶亦似灸瘡
四畔皰漿起心凹色赤大如錢孔忌房事
五曰火丁其狀如湯火燒灼瘡頭黑黶四邊
有皰漿起如赤粟米忌火炙爍
六曰爛丁其狀色稍黑有白瘢瘡中潰潰則
有膿水流出瘡形大小如匙面忌沸熱食爛
帛物
七曰三十六丁其狀頭黑浮起形如黑豆四
畔起大赤色今日生一明日二後日三乃至
十若滿三十六藥所不能治如未滿三十六
者可治俗名黑皰忌嗔怒畜積愁恨
八曰蛇眼丁其狀瘡頭黑皮上浮生形如小
豆狀似蛇眼大體硬忌惡眼看并嫉妒人見
之及毒藥
九曰鹽膚丁其狀大如匙面四畔皆赤有黑
粟粒起忌食鹹物
十曰水洗丁其狀大如錢形或如錢孔大瘡
頭白裏黑黶汁出中硬忌飲漿水水洗渡河
十一曰刀鐮丁其狀瘡闊狹如薤葉大長一
寸左側肉黑如燒爍忌刺及刀鐮切割鐵刃
所傷可以藥治
十二曰浮漚丁其狀瘡體曲圓少許不合長
而狹如薤葉大内黄外黑黑處刺不痛内黄
處刺之則痛
十三曰牛拘丁其狀肉皰起掐不破
　右十三種瘡初起必先癢後痛先寒後熱
　熱定則寒多四肢沉重頭痛心驚眼花若
　大重者則嘔逆嘔逆者難治其麻子丁一
　種始末惟癢所録忌者不得犯觸犯觸者
　即難療其浮漚丁牛拘丁兩種無所禁忌
　縱不療亦不能殺人其狀寒熱與諸丁同
　皆以此方療之萬不失一欲知犯觸之狀
　但脊强瘡痛極甚不可忍者是也
治十三種丁方
　右用枸杞其藥有四名春名天精夏名枸
　杞秋名却老冬名地骨春三月上建日採
　葉夏三月上建日採枝秋三月上建日採
　子冬三月上建日採根凡四時初逢建日
　取枝葉子根等四味并曝乾若得五月五
　日午時合和大良如不得依法採者但得
　一種亦得用緋繒一片以裹藥取匝爲限
　亂髮雞子大牛黄梧子大反鈎棘針二十
　七枚末赤小豆七粒末先於緋上薄布亂
　髮以牛黄末等布上曝即捲緋繒作團以
　髮作繩十字縛之熨斗中急火熬令沸沸
　定後自乾即刮取擣作末絹篩以一方寸
　七取枸杞四味合擣絹篩取二七和合前
　一七共爲三七令相得入分爲二分早朝
　空腹酒服一分日二
齊州榮姥方凡是丁腫皆用治之
　牡蠣(九兩/爛者　)鍾乳　枸杞根皮(各二/兩)
　白石英(一/兩)　桔梗(一兩/半)白薑石(一斤軟/黄者)
右六味各擣絹篩合和令調先取伏龍肝
九升爲末以清酒一斗二升攪令渾澄清
取二升和藥捻作餅子大六分厚二分其
濁滓仍置盆中布餅子於籠上以一幅紙
藉盆上以泥酒氣蒸之仍數攪令氣散發
經半日藥餅子乾乃内瓦堈中每一重紙
一重藥遍布勿令相著以泥密封三七日
乾以紙袋貯置乾處舉之用法以針刺瘡
中心深至瘡根并刺四畔令血出以刀刮
取藥如大豆許内瘡上若病重困日夜三
四度輕者一二度著重者二日根爛始出
輕者半日一日爛出當看瘡浮起是根出
之候若根出已爛者勿停藥仍著之藥甚
安穩令生肌易其病在口咽及胷腹中者
必外有腫異相也寒熱不快疑是此病即
以飲或清水和藥如二杏仁許服之日夜
三四服自然消爛或以物剔吐根出即瘥
若根不出亦瘥當看精神自覺醒悟合藥
　以五月五日爲上時七月七日次之九月
　九日臘月臘日皆可若急須藥他日亦得
　要之不及良日也修合須清净燒香不得
　觸穢毋令孝子不具足人産婦六畜鷄犬
　等見之凡有此病忌房室猪牛雞魚生韭
　葱蒜芸薹胡荽葵酒醋麵等若犯諸忌而
　發動者取枸杞根湯和藥服并如後方其
　二方本是一家智者評論以後方最是眞
　本
趙嬈方
　　薑石(二十/五兩)　牡蠣(十兩崔氏/作七兩)茯苓(三/兩)
　　枸杞根皮(四/兩)
　右四味各擣篩合和先取新枸杞根合皮
　切六升水一斗半煎取五升去滓内狗屎
　(崔氏/云尿)二升攪令調澄取清和前藥熟擣捻
　作餅子陰乾病者以兩刃針當頭直刺瘡
　痛徹拔針出刮取藥末著急内瘡孔中勿
　令歇氣并遍封瘡頭上即脹起針挑根即
　出重者半日已上或已消爛挑根不出亦
　自瘥勿憂其病在内者外當有腫相應并
　皆惡寒發熱疑有瘡者以水半盞刮取藥
　如桐子大五枚和服之日夜三服即自消
　也若須根出服藥經一日以雞羽剔吐即
　隨吐根出若不出根亦自消爛在外者亦
　日夜三度傅藥根出後常傅勿住即生肉
　易瘥若犯諸忌而發動者取枸杞根合皮
　骨切三升以水五升煎取二升去滓研藥
　末一錢七和枸杞汁一盞服之日二三服
　并單飲枸杞汁彌佳又以枸杞汁攪白狗
　屎取汁服之更良合訖即用不待乾所言
　白狗屎是狗食骨其屎色如石灰故直言
　狗白屎也如預造取五月五日七月七日
　九月九日臘月臘日者尤良神驗或有人
　忽喉中痛乍寒乍熱者即是其病當急以
　此藥療之無故而痛惡寒發熱者亦是此
　病但依前服之立瘥前後二方同是一法
　其用一同亦主癰疽甚效
治丁腫病忌見麻勃見之即死者方
　　胡麻　燭燼　針沙(各等/分)
　右三味爲末以醋和傅之
又方石灰(三/分)馬齒菜(二/分)
　右二味擣以雞子白和傅之
又方針刺四邊及中心塗雄黄末立愈神驗
　　(一云塗/黄土)
又方鼠新坌土以小兒尿和傅之
又方鐵衣末以人乳汁和傅之立可
又方小豆花爲末傅之瘥
又方以人屎尖傅之立瘥
又方以四神丹一枚當頭上安經宿根即出
　矣
治一切丁腫方
　右用蒼耳根莖苗子但取一色燒爲灰醋
　泔淀和如泥塗上乾即易不過十度根即
　拔神良余以正觀四年忽口角上生丁腫
　造甘子振家母爲貼藥經十日不瘥余以
　此藥塗之得愈已後常作此藥以救人無
　有不瘥者故特論之以傳後嗣丁腫方殆
　有千首皆不及此雖齊州榮姥方亦不能
　勝此物造次易得也
又方取鐵漿每飲一斗立瘥
又方麫和臘月猪脂封上瘥
又方蒺藜子一升燒灰釅醋和封上經宿便
　瘥(或針破頭/封上更佳)
又方皂莢子取仁作末傅之五日内瘥
玉山韓光方韓光治丁腫人也正觀初衢州
徐使君訪得此方
　右用艾蒿一擔燒作灰於竹筒中淋取汁
　以一二合和石灰如麫漿以針刺瘡中至
　痛即點之點三遍其根自拔亦大神驗正
　觀中用治三十餘人得瘥故録之
魚臍丁瘡似新火針瘡四邊赤中央黑可針
刺之若不大痛即殺人治之方
　右以臘月魚頭灰和髮灰等分以雞溏屎
　和傅上此瘡見之甚可即能殺人(外臺不/用髮灰)
　(以雞子/清和塗)
又方以寒食餳傅之良硬者燒灰塗帖即瘥
治魚臍瘡頭白似腫痛不可忍者方
　先以針刺瘡四畔作孔擣白苣取汁滴著
　瘡孔内
又方傅水獺屎大良
治赤根丁方
　右熬白粉令黑蜜和傅之良
又方以新坌鼠壤水和塗之熱則易
又方馬牙齒擣末臘月猪脂和傅之根即拔
　燒灰用亦可
犯丁瘡方
　　蕪菁根　鐵生衣各等分
　右二味和擣以大針刺作孔復削蕪菁根
　如針大以前鐵生衣塗上刺孔中又塗所
　擣者封上仍以方寸七緋帛塗帖之有膿
　出即易須臾拔根出立瘥忌油膩生冷醋
　滑五辛陳臭粘食
又方刺瘡頭及四畔令汁極出擣生栗黄傅
　上以麫圍之勿令黄岀從旦至午即根拔
　矣
又方以麫圍瘡如前法以針亂刺瘡銅器煑
　醋令沸瀉著麫圍中令容一盞冷則易之
　三度根即出
又方取蛇蛻皮如雞子大以水四升煑三四
　沸去滓頓服立瘥
又方燒蛇蛻皮灰以雞子清和塗瘥
又方取蒼耳苗擣取汁一二升飲之滓傅上
　立瘥
又方灸掌後横紋後五指男左女右七壯即
　瘥已用得效丁腫灸法雖多然此一法甚
　驗出於意表也




孫眞人備急千金要方卷之六十五












孫眞人備急千金要方卷之六十六仁六
　　　　(宋朝奉郎守太常少卿充/秘閣校理林億等校正)
　　　癰疽第二(脉七首論一首方八十七首/禁法二首灸法三首)
脉數身無熱即内有癰
諸浮數脉當發熱而反洗洗惡寒若有痛處
當結爲癰
脉微而遲必發熱脉弱而數此爲振寒當發
癰腫
脉浮而數身體無熱其形默默胃中微燥不
知痛處其人當發癰腫
脉滑而數滑則爲實數則爲熱滑即爲榮數
即爲衛榮衛相逢即結爲癰熱之所過即爲
癰膿身體有痛處時時苦有瘡
問曰寸口脉微而澀法當亡血若汗出設不
汗者當云何答曰若身有瘡被刀器所傷亡
血故也
趺陽脉滑而數法當下重少陰脉滑而數婦
人陰中生瘡
論曰夫癰疽初發至微人皆不以爲急此實
奇患惟宜速治稍遲緩乃即病成以此致禍
者不一但發背外皮薄爲癰外皮厚爲疽宜
急治之
凡癰疽始發或似小癤或復大痛或復小痛
或發如米粒大白膿子此皆微候宜善察之
見有小異即須大驚忙急須攻治及斷口味
速服諸湯下去熱毒若無醫藥處即灸當頭
百壯其大重者灸四面及中央二三百壯數
灸不必多也復薄以冷藥種種救療必速瘥
也
凡用藥帖法皆當瘡頭處其藥開孔令洩熱
氣亦當頭以火針針入四分即瘥
凡癰疽瘤石癰結筋瘰癧皆不可就針角針
角者少有不及禍也
凡癰無問大小已覺即取膠如手掌大暖水
浸令軟納納然稱大小當頭上開一孔如錢
孔大帖腫上令相當須臾乾急若未有膿者
即定不長已作膿者當自出若以鋒針當孔
上刺至膿大好至瘥乃洗去膠
凡腫根廣一寸已下名癤一寸已上名小癰
如豆粒大者名皰子皆始作急服五香連翹
湯下之數劑取瘥乃止
凡癰高而光大者不大熱其肉正平無尖而
紫者不須攻之但以竹葉黄耆湯申其氣耳
肉正平爲無膿也癰卒痛以八味黄耆散傅
之大癰七日小癰五日其自有堅强者寧生
破發乳若熱手不可得近者先内服王不留
行散外摩發背膏若背生破無苦在乳宜令
極熟候手按之隨手即起者瘡熟也須針之
針法要得著膿以意消息胷背不過一寸斟
量不得膿即與食肉膏散著兌頭内癰口中
如體氣熱歇即服木占斯散五日後癰欲著
痂者即服排膿内塞散
凡癰破之後便綿惙欲死内寒外熱(文/闕)腫自
有似癰而非者當以手按腫上無所連乃是
風毒耳勿針之宜服升麻湯外摩膏破癰口
當令上留三分近下一分針之務令極熱熱
便不痛破後敗壞不瘥者作猪蹄湯洗之日
二度夏用二日冬用六七日用湯半劑亦可
夫癰壞後有惡肉者宜猪蹄湯洗去穢次傅
食肉膏散惡肉盡後傅生肉膏散及摩四邊
令好肉速生當斷絶房室忌風冷勿自勞煩
待筋脉平復乃可任意耳縁新肉易傷傷則
裏潰潰則重發發即難救愼之愼之白痂最
忌
凡諸暴腫一一不同無問近遠皆服五香連
翹湯刺去血小豆末傅之其間數數以針刺
去血若失療已潰爛者猶服五香湯及漏蘆
湯下之隨熱多少依方用之外以升麻湯搨
洗熨之(方見丹/毒篇)摩升麻膏(方見丹/毒篇)若生息肉
者以白䕡茹散傅之青黑肉去盡即停止好
肉生傅升麻膏如肌不生傅一物黄耆散若
傅白䕡茹青黑惡肉不盡者可以㯃頭䕡茹
散半錢和白䕡茹散三錢稍稍傅之其散各
取當色單擣下篩直爾成散用之(此數法集驗/用治緩疽)
或身中忽有痛處如遭打撲之狀名曰氣痛
痛不可忍遊走不住發作有時痛則小熱痛
定則寒此皆由冬時受温氣至春暴寒風來
折之不成温病乃作氣痛宜先服五香連翹
湯摩丹參膏又以白酒煎楊柳皮及暖熨之
有赤氣點點者即刺出血也其五香連翹湯
及小竹瀝湯可服數劑勿以一劑未瘥便住
藥以謂無效即禍至矣中間將白薇散佳又
有氣腫痛其狀如癰腫無頭虚腫色不變但
皮急痛不得手近亦須服此五香湯次白針
瀉之次與蒺藜散傅之
胷中痛短氣者當入暗室中以手指捺左眼
視若見光者胷中有結癰若不見光者是瘭
疽内發出也
經云氣宿於經絡中血氣俱澁不行擁結爲
癰疽也不言熱之所作其後成癰又陽氣湊
集寒化爲熱熱盛則肉腐爲膿也由人體有
熱被寒冷搏之而脉凝結不行熱氣擁結成
癰疽方有灸法亦有温治法以其中冷未成
熱之時其用冷藥帖薄之治熱已成以消熱
令不成膿也赤色腫有尖頭者藜蘆膏傅之
一云醋和蚌蛤灰塗乾則易之
余平生數病癰疽得效者皆即記之考其病
源多是藥氣所作或有上世服石遂令子孫
多有此疾食中尤不宜食麫及酒蒜及愼温
牀厚被能愼之者可得終身無他此皆躬自
驗之故特論之也
五香連翹湯治一切惡核瘰癧癰疽惡腫患
背方
　　青木香　沈香　丁香
　　熏陸香　麝香　射干
　　升麻　獨活　寄生
　　連翹　通草(各二/兩)　大黄(三/兩)
　右十二味㕮咀以水九升煑取四升内竹
　瀝二升更煑取三升分三服取快利(肘後/方有)
　(紫葛甘草無通草治惡肉惡脉惡核風結/腫氣痛要籍喻義有黄耆甘草芒消各六)
　(分千金翼云未瘥中間常服佳/與小兒篇方相重小有異處)
黄耆竹葉湯治癰疽發背方
　　黄耆　甘草　黄芩
　　芍藥　麥門冬(三/兩)　當歸
　　人參　石膏　芎藭
　　半夏(各二/兩)　生薑(五兩/生)　地黄(八/兩)
　　大棗(三十/枚)　淡竹葉(一/握)
　右十四味㕮咀以水一斗二升先煑竹葉
　取一斗去滓内藥煑取三升分四服相去
　如行二十里久日三夜一
八味黄耆散方
　　黄耆　芎藭　大黄
　　黄連　芍藥　莽草
　　黄芩　栀子仁(各等/分)
　右八味治下篩雞子白和如泥塗故帛上
　隨腫大小傅之乾則易若已開口封瘡上
　須開頭令歇氣
王不留行散治癰腫不能潰困苦無聊賴方
　　王不留行子(三合千金/翼作一升)　龍骨
　　當歸(各二/兩)　野葛皮(半/分)　乾薑
　　桂心(各一/兩)　栝蔞根(六/分)
　右七味治下篩食後温酒服方寸七日三
　以四肢習習爲度不知稍加之令人安穩
　不覺膿自潰即著瘡痂平復神良此浩仲
　堪方隋濟闍黎所名爲神散癰腫即消(千/金)
　(翼云治癰疽及諸/雜腫已潰皆服之)
内補散治癰疽發背婦人乳癰諸癤未潰者
便消不消者令速潰疾愈方
　　木占斯　人參乾薑(一云乾/地黄)
　　桂心　細辛　厚朴
　　敗醬　防風　栝蔞根
　　桔梗　甘草(各一/兩)
　右十一味治下篩酒服方寸七藥入咽覺
　流入瘡中若癰疽灸之不能發壞者可服
　之未壞者去敗醬已發膿者内敗醬服藥
　日七八服夜二三服以多爲善若病在下
　當膿血出此爲腸癰也諸病在裏惟服此
　藥即覺其力痛者即不痛長服治諸瘡及
　疽痔瘡已潰便早愈醫人不知用此藥發
　背無有治者若始覺背上有不好處而渴
　者即勤服之若藥力行覺渴止便消散若
　雖已壞但日夜服之勿住藥腫自消散不
　覺去時欲長服者當去敗醬婦人乳癰宜
　速服之一方無桂心一名木占斯散主癰
　腫堅結若已壞者速愈未壞者使不成癰
　便消(張文仲無桂心劉涓/子云此是華佗方)
排膿内塞散治大瘡熱退膿血不止瘡中肉
虛疼痛方
　　防風　茯苓　白芷
　　桔梗　遠志　甘草
　　人參　芎藭　當歸
　　黄耆(各一/兩)　厚朴(二/兩)　桂心(二/分)
　　附子(二/枚)　赤小豆(五合酒/浸熬之)
　右十四味治下篩酒服方寸七日三夜一
猪蹄湯治癰疽發背方
　　猪蹄(一具治/如食法)黄耆　黄連
　　芍藥(各三/兩)　黄芩(二/兩)　薔薇根
　　狼牙根(各八/兩)
　右七味㕮咀以水三斗煑猪蹄令熟澄清
　取二斗下諸藥煑取一斗去滓洗瘡一食
　頃以帛拭乾帖生肉膏日一如痛加當歸
　甘草各二兩
又方治癰疽發十指或起膀胱及發背後生
惡肉者方
　　猪蹄(一具治/如食法)當歸　大黄
　　芎藭　芍藥　黄芩
　　獨活　莽草(各一/兩)
　右八味㕮咀以水三斗煑猪蹄取八升去
　之内諸藥煑取四升去滓漬瘡兩食頃洗
　之拭令乾傅麝香膏
麝香膏治癰疽及發背諸惡瘡去惡肉方
　　麝香　䕡茹(一作/眞珠)　雄黄
　　礬石(各一/兩)
　右四味治下篩以猪膏調如泥塗之惡肉
　盡止却傅生肉膏
食惡肉膏方
　　大黄　芎藭　莽草
　　眞珠　雌黄　附子(生用各/一兩)
　　白歛　礬石　黄芩
　　䕡茹(各二/兩)　雄黄(半/兩)
　右十一味㕮咀以猪脂一升半煎五六沸
　去滓内䕡茹礬石末攪調傅之瘡中惡肉
　盡乃止
治癰腫惡肉不盡者方
　　蒴藋灰(一作/藋灰)石灰(肘後作/白炭灰)
　右二味各淋取汁合煎如膏膏成傅之食
　惡肉亦去黑子此藥過十日不中用
又方生地黄汁煎如膠作餅子帖之日四五
　度
食惡肉散方
　　硫黄　丹砂　麝香
　　漆頭䕡茹　馬齒礬　雄黄
　　雌黄　白礬(各二/分)
　右八味治下篩以粉之吮食惡肉(千金翼/薄帖篇)
　(無白礬雌黄有藜蘆云亦膏和傅之又處/療癰疽篇無丹砂廣濟方療癰腫膿潰瘡)
　(中有紫肉破不消以/此散兌或内蝕之)
又方䕡茹　礬石　雄黄
　　硫黄(各二/分)
　右四味治下篩内瘡中惡肉盡即止不得
　過好肉也
生肉膏治癰疽發背壞後生肉方
　　生地黄(一/斤)　辛夷(二/兩)　獨活
　　當歸　大黄　黄耆
　　芎藭　白芷　芍藥
　　黄芩　續斷(各一/兩　)薤白(五/兩)
　右十二味㕮咀以臘月猪脂四升煎取白
　芷黄下之去滓傅之立瘥
又方甘草　當歸　白芷
　　蓯蓉　蜀椒　細辛(各二/兩)
　　烏啄(六分/生用　)蛇㗸(一/兩)　薤白(二十/莖)
　　乾地黄(三/兩)
　右十味㕮咀以醋半升漬一宿次日猪膏
　三斤煎令沸三上三下膏成塗之立瘥
蛇㗸生肉膏治癰疽金瘡敗壞者方
　　蛇㗸　當歸(各六/分)　乾地黄(三/兩)
　　黄連　黄耆　黄芩
　　大黄　續斷　蜀椒
　　芍藥　白芨　芎藭
　　莽草　白芷　附子
　　甘草　細辛(各一/兩)　薤白(一/把)
　右十八味㕮咀酢漬再宿臘月猪脂七升
　煎三上三下酢盡下之去滓取傅日二夜
　一(崔氏有大戟獨活各一兩無地黄黄/連黄耆續斷白芨芎藭白芷甘草)
五香湯治熱毒氣卒腫痛結作核或似癰癤
而非使人頭痛寒熱氣急者數日不除殺人
　　青木香　藿香　熏陸香
　　沉香　丁香(各一/兩)
　右五味㕮咀以水五升煑取二升分三服
　不瘥更服并以滓傅腫上(千金翼以麝/香代藿香)
漏蘆湯下之之方
　　漏蘆　白芨　黄芩
　　麻黄　白薇　枳實
　　升麻　芍藥　甘草(各二/兩)
　　大黄(三/兩)
　右十味㕮咀以水一斗煑取三升分三服
　快下之無藥處單用大黄亦得(肘後云治/癰疽丹疹)
　(毒腫惡肉千金翼無白薇劉涓子無芍藥/有連翹治時行熱毒變作赤色癰疽丹疹)
　(毒腫及眼赤痛生瘴翳若熱盛者可加芒/消二兩經心録無白薇有知母犀角芒消)
　(各二兩此方與小兒篇/方相重分兩服法異)
丹參膏方
　　丹參　蒴藋　莽草
　　蜀椒　躑燭(各二/兩)　秦芁
　　獨活　白芨　牛膝
　　菊花　烏頭　防己(各一/兩)
　右十二味㕮咀以醋二升浸一宿夏半日
　如急要便煎取猪脂四升煎令醋氣歇慢
　火煎去滓用傅患處日五六度(肘後用防/風不用防)
　(己治惡肉惡核瘰癧風/結諸腫云此膏亦可服)
小竹瀝湯治氣痛方
　　淡竹瀝(二/升)　射干　杏仁
　　獨活　枳實　白术
　　防己　防風　秦芁
　　芍藥　甘草　茵芋
　　茯苓　黄芩　麻黄(各二/兩)
　右十五味㕮咀以水九升煑取半下瀝煑
　取三升分四服
白薇散方
　　白薇　防風　射干
　　白术(各六/分)　麻黄　秦芁(各五/分)
　　當歸　防己　烏頭
　　青木香　天門冬　枳實
　　獨活　萎蕤　山茱萸(各四/分)
　　柴胡　白芷(各三/分)　莽草
　　蜀椒(二/分)
　右十九味治下篩以漿水服方寸七日三
　加至二七
蒺藜散治氣腫痛方
　右用蒺藜子一升熬令黄爲末以麻油和
　如泥炒令焦黑以傅故熟布上如腫大小
　勿開孔帖之無蒺藜用小豆末和雞子如
　前乾易之妙
藜蘆膏治赤色腫有尖頭者方
　　藜蘆(二/分)　黄連　礬石
　　雄黄　松脂　黄芩(各八/分)
　右六味爲末猪脂二升二合煎令烊調和
　以傅上瘑癬頭瘡極效又治淺瘡經年抓
　搔癢處成孔者
瞿麥散治癰排膿止痛利小便方
　　瞿麥(一/兩)　芍藥　桂心
　　赤小豆(酒浸/熬)麥門冬　芎藭
　　黄耆　當歸　白歛(各二/兩)
　右九味治下篩先食酒下方寸七日三(千/金)
　(翼用細辛薏苡仁白芷不用桂心麥門冬/白歛治諸癰潰及未潰瘡中疼痛膿血不)
　(絶不可忍者)
薏苡仁散治癰腫令自潰長肉万
　　薏苡仁　桂心　白歛
　　當歸　蓯蓉　乾薑(各二/兩)
　右六味治下篩先食温酒服方寸七日三
　夜二
黄耆茯苓湯治癰疽潰後膿太多虛熱方
　　黄耆　麥門冬(各三/兩)生薑(四/兩)
　　五味子(四/合)　芎藭　茯苓
　　桂心(各二/兩)　大棗(二十/枚)
　右八味㕮咀以水一斗半煑取四升分六
　服(千金翼有遠志當歸人/參各二兩甘草六兩)
内消散治凡是癰疽皆宜服之方
　　赤小豆(醋一升/浸熬)人參　甘草
　　瞿麥　當歸　猪苓
　　黄芩(各二/兩)　白歛　薏苡仁
　　黄耆(各三/兩)　防風(一/兩)　升麻(四/兩)
　右十二味治下篩以酒服方寸七日三夜
　二長服取瘥
猬皮散治癰疽膿血内漏諸漏壞敗男發背
女乳房及五痔方
　　猬皮　蜂房(各一/具)地榆
　　附子　桂心當歸
　　續斷(各五/分)　乾薑　蜀椒
　　藁本(各四/分)　厚朴(六/分)
　右十一味治下篩空腹以酒服方寸七日
　三取瘥加斑猫七枚益良
凡患腫皆因宿熱所致須服冷藥瘥後有患
冷利不止者方
　　人參　龍骨　赤石脂
　　甘草　乾薑(各二/兩)　附子(一/枚)
　右六味㕮咀以水八升煑取二升半分三
　服每服八合
栀子湯治表裏俱熱三焦不實身體生瘡及
發癰癤大小便不利方
　　栀子仁(二七/枚)硭硝(一/兩)　黄芩
　　甘草　知母(各三/兩)　大黄(四/兩)
　右六味㕮咀以水五升煑减半下大黄取
　一升八合去滓内芒消分三服
五利湯治年四十已還强壯常大患熱發癰
疽無定處大小便不通方(劉涓子名/大黄湯)
　　硭硝(一/兩)　升麻　黄芩(各二/兩)
　　大黄(三兩)　栀子仁(五/兩)
　右五味㕮咀以水五升煑取二升四合去
　滓下芒消分四服快利即止
乾地黄圓凡壯熱人能長服之終身不患癰
疽令人肥悅耐勞苦方
　　乾地黄(五/兩)　芍藥　甘草
　　桂心　黄耆　黄芩
　　遠志(各二/兩)　石斛　當歸
　　大黄(各三/兩)　巴戟天　栝蔞根
　　人參(各一/兩)　天門冬　蓯蓉(各四/兩)
　右十五味爲末蜜丸如梧子酒服十丸日
　三加至二十丸
又方治虛熱消瘡癤方
　　乾地黄(四/兩)　大黄(六/分)　芍藥
　　王不留行　茯苓　甘草
　　遠志　麥門冬　人參
　　升麻　黄芩(各三/兩)　桂心(六/兩)
　右十二味爲末蜜和丸如梧子大酒服十
　丸日三加至二十丸久服令人肥健一方
　有枳實三兩(外臺無甘草遠志麥/門冬人參升麻黄芩)
又方治虚勞客熱數發癰腫瘡癤經年不除
方
　　乾地黄(四/兩)　黄耆　黄芩
　　大黄　黄連　澤瀉
　　細辛(各三/兩)　甘草　桂心
　　芍藥　茯苓　乾㯃(各二/兩)
　　人參(一/兩)　天門冬(五/兩)
　右十四味爲末蜜丸如梧子大酒服十丸
　日三夜一加至二十丸久服延年終身不
　發癰疽凡方中用大黄薄切五升米下蒸
　熟曝乾用之熱多倍大黄(要籍喻義/無澤瀉)
地黄煎補虛除熱散乳石去癰癤痔疾悉宜
服之之方
　　生地黄隨多少三擣三壓取汁令盡銅
　　器中湯上煑勿蓋覆令泄氣得减半出
　　之布絞去粗碎結濁滓穢再煎令如餳
　　丸如彈丸許酒服日三勿加之百日癰
　　疽水不發
枸杞煎治虚勞輕身益氣令人有力一切癰
疽水不發方
　　枸杞三十斤剉葉生至未落可用莖葉
　　落至未生可用根以水一石煑取五斗
　　去滓淀將滓更入釜與水依前煑取五
　　斗并前爲一斛澄清去淀釜中煎取二
　　斗許更入小銅鍋子煎令連連如餳止
　　或器盛重湯煑更好每日早朝服一合
　　半日再初服一合漸加
治風濕體痛不能飲食兼癰疽後補虛羸方
　　薔薇根　枸杞根(各一/百斤)食蜜
　　生地黄(各十/斤)
　右四味㕮咀先以水煑二根令味濃取二
　斛去淀次内地黄煑令爛絞去滓微火煎
　令如粥次内蜜耗令相得每食後服如彈
　丸許
搨腫方
　　大黄　黄芩　白歛
　　硭硝(各三/分)
　右四味㕮咀以水六升煑取三升故帛四
　重蘸汁中以搨腫處乾即易之無度數晝
　夜爲之
又方治癰疽始作腫赤焮熱長甚速方
　　青木香　犀角　大黄
　　栀子仁　紫檀香　升麻
　　黄芩　羚羊角　黄連
　　甘草　硭硝　射干
　　黄蘖　白歛(各二/分)　地黄汁(五/合)
　　麝香(一分/研入)
　右十六味㕮咀以水五升煑取二升小冷
　故帛兩重蘸湯中搨腫處乾即易之日夜
　數百度
又方治頸項及胷背有大腫赤發即封之令
不成膿方
　　朴消(五/兩)　香豉　生地黄汁(各半/斤)
　右三味合擣煑令地黄爛熟傅腫處厚二
　分日三四易至瘥止此兼治一切腫
又方治癰腫痛煩悶方
　右用生楸葉十重帖之以帛裹令緩急得
　所日二易止痛兼消腫蝕膿甚良勝於他
　物如冬月先收乾者臨用以鹽潤之亦可
　薄削楸皮用之
又方治大人小兒癰腫方
　右用生猪腦傅紙上帖之乾則易日三四
　度
又方芥子爲末湯和傅紙上帖之(千金翼以猪/膽和塗之)
又方白薑石末蒜和擣傅上
又方擣馬鞭草傅上即頭出
又方灸兩足大拇趾奇中立瘥仍隨病左右
治癰始覺腫令消方
　　大黄　通草　葶藶
　　莽草
　右四味各等分爲末以水和傅上乾則易
　之
又方以莨菪末三指撮水和服之日三神良
治癰方
　右用芫花爲末膠和如粥傅之
治癰疽發腹背陰匿處通身有數十癰者方
　右取乾牛糞燒灰治下篩以雞子白調塗
　之乾復易
若已結膿使聚長者方
　右用栝蔞根爲末苦酒和傅上燥復易赤
　小豆亦佳
治癰有膿令潰方
　右用雞羽三七枚燒末服之即潰
又方人乳和麫傅上比曉膿血盡出不用近
　手
又方箔經繩燒末臘月猪脂和傅下畔即潰
　不須針灸
治癰腫發背初作及經十日已上腫赤焮熱
毒氣盛日夜疼痛百藥不效方
　　毈雞子(一/枚)新出狗屎(如雞/子大)
　右二味攪調和微火熬令稀稠得所捻作
　餅子於腫頭堅處帖之以紙帖上以帛抹
　之時時看視覺餅子熱即易勿令轉動及
　歇氣經一宿定如多日患者三日帖之一
　日一易至瘥止此方穢惡不可施之貴勝
　然其愈疾一切諸方皆不可及自外諸方
　還復備員設儀注而已學者當曉此方以
　備諸急爾
烏麻膏治諸漏惡瘡一十三般丁腫五色遊
腫癰癤毒熱狐刺蛇毒狂犬蟲狼六畜所傷
不可識者二十年漏金瘡中風皆以此膏帖
之惡膿盡即瘥止痛生肌一帖不换藥惟一
日一度拭去膏上膿再帖至瘥止
　生烏麻油(一/斤)黄丹(四/兩)蠟(四分皆大/兩大斤)
　右三味以臘日前一日從午内油銅器中
　微火煎至明旦看油减一分下黄丹消盡
　下蠟令沫消藥成至午時出惟男子合之
　毋令小兒女人六畜等見
治諸腫帖方
　　紫葛(十/分)　大黄(五/分　)青木香(一/分)
　　玄參　白歛　黄芩
　　黄連　榆白皮　升麻
　　由跋(各三/分)　赤小豆(一/合)
　右十一味治下篩以生地黄汁和如泥傅
　腫上乾則易無地黄汁與米醋和之
松脂膏治癰腫方
　　松脂(一斤/半)　猪脂(一合/半)　黄芩
　　黄耆　黄連　當歸
　　大黄　芍藥　芎藭
　　蠟(各一/兩)
　右十味其八味㕮咀合二脂微火煎三上
　三下綿及布絞去滓火炙傅紙上隨腫大
　小帖之日三易即瘥
又方松脂(一/斤)　猪脂(半/斤)　大黄(一/兩)
　　白蠟(四/兩)　細辛　防風
　　黄芩　芎藭　白歛
　　當歸　芍藥　莽草
　　黄檗　白芷　黄連(各半/兩)
　右十五味㕮咀先煎二脂白蠟令烊次内
　諸藥三上三下以綿及布絞著水中爲餅
　取少許火炙之傅油紙上帖瘡處(千金翼/有黄耆)
　(一/兩)
治癰疽痔漏惡瘡婦人妬乳漆瘡方
　　野葛　芍藥　薤白
　　當歸　通草(各二/分)　附子(一/分)
　右六味㕮咀醋浸半日先煎猪脂八合令
　烟出内亂髮二分令消盡下之待冷又内
　松脂八分蠟二分更著火上和次内諸藥
　煎令沸三上三下去滓以故帛傅藥帖腫
　上乾即易如春月去附子其髮須盡洗去
　垢不爾令人瘡痛
青龍五生膏治癰疽痔漏惡瘡膿血出皆以
此方導之
　　生梧桐白皮生桑白皮　生青竹茹
　　生柏白皮　生龍膽(各五/兩)蜂房
　　猬皮　蛇蛻皮　雄黄
　　雌黄(各一/兩)　蜀椒　附子
　　芎藭(各五/分)
　右十三味㕮咀以三年苦酒二斗浸一宿
　於炭火上炙乾擣下細篩以猪脂二升半
　微火煎攪令相得如飴著末水中新白甆
　器中盛稍稍隨病深淺傅之并以清酒服
　如棗核大日一
滅瘢膏治諸色癰腫惡瘡瘥後有瘢痕方
　　安息香(一作/女萎)礬石　狼毒
　　羊躑躅　烏頭　附子
　　野葛　白芷　烏賊骨
　　皂莢　天雄　芍藥
　　芎藭　赤石脂　大黄
　　當歸　莽草　石膏
　　乾地黄　地榆　白术
　　續斷　鬼臼　蜀椒
　　巴豆　細辛(各一/兩)
　右二十六味擣末用成煎猪脂四斤和以
　此爲準煎三上三下以好鹽一大匙下之
　膏成須服者與服須摩者與摩摩之忌近
　眼服之忌妊娠人若滅瘢者以布揩令傷
　傅之鼻中息肉者取如大豆内鼻中如瘀
　血者酒服如棗核大痔漏者以綿裹如梅
　子大内下部中風者摩患上取瘥崩中者
　亦内其滅瘢取少許和鷹屎白傅之取臘
　日合神效(千金翼有/礬石一兩)
治膿潰後瘡不合方
　右燒鼠皮一枚爲末傅瘡孔中
又方熟嚼大豆以傅之
又方炒烏麻令黑熟擣以傅之
又方以牛屎傅之乾即易
又方燒破蒲席灰臘月猪脂和内孔中
治癰久不瘥方
　右用馬齒菜擣汁煎以傅之
治癰癤潰後膿不斷及爲諸物刺傷瘡不瘥
方
　　石硫黄粉(二/分)
　右一味取筋一片磓碎頭少濕内硫黄中
　以刺瘡孔瘡瘥爲度
治癰肉中如眼諸藥所不效者方
　右取附子削令如棊子安腫上以唾帖以
　火炙之令附子欲焦復唾濕以火炙之如
　是三度令附子熱氣徹内即瘥此法極妙
　也
練石散治癰有堅如石核者復大色不變或
作石癰方
　　粗理黄石(一/斤)鹿角(八兩/燒)　白歛(三/兩)
　右三味以醋五升先燒石令赤内醋中不
　限數醋减半止總擣末以餘醋和如泥厚
　傅之乾則易取消止盡更合諸漏及瘰癧
　其藥悉皆用之仍火針針頭破傅藥又單
　磨鹿角半夏末和傅之不如前方佳也
治石癰堅如石不作膿者方
　右用生商陸根熟擣傅之乾即易取軟爲
　度又治濕漏諸癰癤
又方蜀桑根白皮陰乾擣末烊膠以酒和藥
　傅腫根即拔
又方莨菪子爲末醋和以傅瘡頭根即拔
又方蛇蛻皮帖之經宿便瘥
又方櫟子一枚以醋於青石上磨之以塗腫
　上乾更塗不過十度即愈
又方梁上塵葵根莖灰(各等/分)
　右二味醋和傅之即瘥
又方當上灸百壯石子當碎出如不出益壯
　乃佳(凡發腫至堅有/根者名曰石癰)
禁腫法
　凡春初雷始發聲時急以兩手指雷聲聲
　止乃止後七日勿洗手此後有一切腫及
　蠍螫惡注腫瘡摩之隨手即消
書腫方
　　天乙(甲一/不生)未(乙一不成/壬癸死)
　右以丹書閉氣書腫上立瘥
治惡毒腫或著陰卵或著一邊疼痛攣急引
入小腹不可忍者一宿殺人方
　以取茴香草擣汁飲一升日三四服滓傅
　腫上冬月闕生者根亦可用(此是外國神/方於永嘉年)
　(末用之起死/回生神驗)
治風勞毒腫疼痛攣急或牽引小腹及腰髀
痛方
　右用桃人一升研如常法以酒三升攪和
　頓服之厚衣被蓋令汗不過三劑瘥
治脚腫向上至腹即殺人者方
　右用赤小豆一斗以水三斗煑令爛出豆
　以汁浸脚至膝每日一度瘥止若已入腹
　不須浸但煑豆食之忌鹽菜米麫等渴飲
　汁瘥乃止
麻子小豆湯治毒腫無定處或赤色惡寒或
心腹刺痛煩悶者此是毒氣深重所致方
　　麻子　赤小豆(各五/升)生商陸(二/升)
　　附子(二/兩)　射干(三/兩)　升麻(四/兩)
　右六味㕮咀以水四斗先煑四味取二斗
　半去滓次研麻子碎和汁煑一沸濾去滓
　取汁爛煑豆其汁每服五合日二夜一當
　利小便爲度腫退即瘥并食豆
治一切腫毒疼痛不可忍者方
　以取萆麻子熟擣傅之即瘥
治諸瘡著白痂復發方
　　大蒜　鼠屎　書墨
　右三味各等分爲末傅之日三
治癤子方
　凡癤無頭者吞葵子一枚不得多服
又方生椒末釜下土
　右二味各等分醋和塗之(千金翼有麴/末爲三味)
又方狗頭骨芸薹子
　右二味各等分爲末醋和傅之
又方燒葛蔓灰封上自消牛糞灰封之亦佳
又方鼠粘根葉帖之
又方水和雀屎傅之
孫眞人備急千金要方卷之六十六










孫眞人備急千金要方卷之六十七仁七
　　　　(宋朝奉郎守太常少卿充/秘閣校理林億等校正)
　　　發背第三(論一首/方十五首)
論曰凡發背皆因服食五石寒食更生散所
致亦有單服鍾乳而發者又有生平不服而
自發者此是上代有服之者其候率多於背
兩脾間起初如粟米大或痛或癢仍作赤色
人皆初不以爲事日漸長大不過十日遂至
於死其臨困之時已闊三寸高一寸瘡有數
十孔以手按之諸孔中皆膿出尋時失音所
以養生者小覺背上癢痛有異即火急取净
土水和如泥捻作餅子厚二分闊一寸半以
粗艾大作炷灸泥餅上帖著瘡上灸之一炷
一易餅子若粟米大時可灸七餅子即瘥如
榆莢大灸七七餅炷即瘥如錢大可日夜灸
之不限炷數仍服五香連翹湯及鐵漿諸藥
攻之乃愈又法諸發背未作大膿可以冷水
射之浸石令冷熨之日夜莫住瘥乃止此病
忌麫酒五辛等亦有當兩肩上發者
凡服石人皆須勞役四體無令自安如其不
爾者多有發動亦不得遂便恣意取暖稱己
適情必須遺欲以取寒凍雖當時不寧於後
在身多有所益終無發動之慮耳
凡腫起背脾間頭白如黍粟四邊相連腫赤
黑令人悶亂即名發背也禁房室酒肉蒜麫
若不灸治即入内殺人若灸當瘡上七八百
壯有人不識多作雜腫治者皆死
治發背及癰腫已潰未潰方
　右用香豉三升少與水和熟擣成强泥依
　腫作餅子厚三分已上有孔勿覆孔上布
　豉餅以艾列其上灸之使温温而熱勿令
　破肉如熱痛即急易之患當减快得安穩
　一日二度灸之如先有瘡孔孔中得汁出
　即瘥
治癰疽發背已潰未潰及諸毒腫方
　　栝蔞根　榆白皮　胡燕窠
　　鼠坌土
　右四味各等分爲末以女人月經衣水洗
　取汁和如泥封腫上乾即易潰者四面封
　之已覺即封從一日至五日令瘥
治發背背上初欲結腫方
　　大黄　升麻　黄芩
　　甘草(各三/兩)　栀子(三七/枚)
　右五味㕮咀以水九升煑取三升分三服
　取快利便止不利更進
内補散治癰疽發背已潰排膿生肉方
　　當歸　桂心(各二/兩)　人參
　　芎藭　厚朴　防風
　　甘草　白芷　桔梗(各一/兩)
　右九味治下篩酒服方寸七日三夜二未
　瘥更服勿絶(外臺無防風/甘草白芷)
又方治癰疽發背方
　　蜀椒　乾薑　黄芩
　　人參(各二/分)　桂心(一/分)　小豆(一合/半)
　　白歛　甘草　附子
　　防風(各一/兩)　芎藭(二/兩)
　右十一味治下篩酒服方寸七日三夜二
李根皮散治癰疽發背及小小瘰癧方
　　李根皮(一/升)　栝蔞根　半夏(各五/兩)
　　通草　白歛　桔梗
　　厚朴　黄芩　附子(各一/兩)
　　甘草　當歸(各二/兩)　葛根(三/兩)
　　桂心　芍藥(各四/兩)　芎藭(六/兩)
　右十五味治下篩酒服方寸七日三瘡大
　困者夜再服之曾有人患骨從瘡中出兼
　有三十餘癰癤服此散瘥
大内塞排膿散治發背癰腫經年瘥後復發
此因大風或結氣在内經脉閉塞至夏月已
來出攻於背久不治積聚作膿血爲瘡内漏
方
　　山茱萸　五味子　茯苓
　　乾薑(各六/兩)　甘草　石斛
　　人參　桂心　芍藥(各五/分)
　　巴戟天　麥門冬　乾地黄
　　蓯蓉　遠志(各八/分)　當歸
　　石韋　芎藭(各四/分)　附子(二/分)
　　地膽　菟絲子(各三/分)
　右二十味治下篩酒服方寸七日三夜一
　稍加之長服終身不患癰癤
治發背方
　右用亂髮灰酒服方寸七亦治瘭疽
又方猪脂傅上日四五度亦治發乳(救急方/云取猪)
　(羊脂切作片冷水浸帖上暖易之五六十/片瘥若初帖少許即寒寒定好眠甚妙)
又方三年醋滓微火煎令稠和牛脂傅上
又方猪狗牙燒灰醋和傅上日三四易
又方燒古蚌灰雞子白和傅之日三易
又方飲鐵漿二升取利
又方蛇頭灰醋和傅之日三易
又方燒鹿角灰醋和傅之日四五易
　　　丹毒第四(論一首/方三十八首)
論目丹毒一名天火肉中忽有赤如丹塗之
色大者如手掌甚者徧身有癢有腫無定色
有白丹者肉中腫起癢而復痛微虚腫如吹
狀隱軫起也有雞冠丹者赤色而起大者如
連錢小者如麻豆粒狀肉上粟粟如雞冠肌
理也一名茱萸丹有水丹者由遍體熱起遇
水濕搏之結丹晃晃黄赤色如有水在皮中
喜著股及陰處此雖小疾不治令人至死治
之皆用
升麻膏方
　　升麻　白薇(肘後作/白歛)漏蘆
　　連翹　硭硝　黄芩(各二/兩)
　　蛇㗸　枳實(各三/兩)　蒴藋(四/兩)
　　栀子(四十/枚)
　右十味微擣碎以水三升浸半日以猪膏
　五升煎令水氣盡去滓膏成傅上諸丹皆
　用之及熱瘡腫上日三(經心録無枳實/以治諸毒腫)
升麻湯治丹毒方
　　升麻　漏蘆　硭硝(各二/兩)
　　黄芩(三/兩)　蒴藋(五/兩)　栀子(二十/枚)
　右六味㕮咀以水一斗浸良久煑取七升
　冷以故帛染汁搨諸丹毒上常令濕搨後
　須服飲子并漏蘆湯方并見前癰腫條中
　服之立瘥(小品用治丹/軫諸毒腫)
單方
　　水苔　生蛇㗸　生地黄
　　生菘菜　蒴藋葉　愼火草
　　五葉藤　豆葉浮萍
　　　　　　　　已上取一味單擣塗之
　　大黄　栀子　黄芩
　　硭硝　　　　已上取一味下水和用
　右十三味或擣成末單用一味立瘥
又方凡天下極冷無過藻菜最冷但有患熱
　毒腫并丹等取渠中藻菜細切熟擣傅之
　厚三分乾即易
治諸丹神驗方
　右以芸臺菜熟擣厚封之隨手即消如餘
　熱氣未愈但三日内封之使醒醒好瘥止
　縱乾亦封之勿歇以絶本余以正觀七年
　三月八日於内江縣飲多至夜睡中覺四
　體骨肉疼痛比至曉頭痛目眩額左角上
　如彈丸大腫痛不得手近至午時至於右
　角至夜諸處皆到其眼遂閉合不得開幾
　至殞斃縣令周公以種種藥治不瘥經七
　日余自處此方其驗如神故䟽之以傳來
　世云耳
治五色油丹方(俗名油腫若犯者/多致死不可輕之)
　右縛母猪枕頭卧甚良
又方牛屎塗之乾即易
治赤流腫丹毒方
　右取榆根白皮爲末雞子白和傅之(千金/翼又)
　(用雞子白和/蒲蓆衣傅)
又方擣大麻子水和傅之
又方以煎羊脂摩之得青羊脂最良(集驗方/云治人)
　(面目身體卒赤黑丹起如疥/狀不治日劇遍身即殺人)
治小兒丹毒方
　右擣馬齒莧一握取汁飲之以滓傅其上
又方擣赤小豆五合水和取汁飲一合良以
　滓塗五心
又方濃煑大豆汁塗之良瘥后亦無瘢痕
又方臘月猪脂和釜下土傅之乾即易
治小兒五色丹方
　右用猪槽下爛泥傅之乾則易(集驗方治/卒赤黑丹)
又方擣蒴藋葉傅之
又方服黄龍湯二合并傅患上佳
治小兒白丹方
　右用燒猪屎灰雞子白和傅之良
治小兒赤丹方
　右擣芸臺葉汁服三合滓傅上良(千金翼/云芸臺)
　(末以雞子/白和塗之)
治小兒赤丹斑駁者方
　右以唾和胡粉從外向内傅之
又方鍛鐵屎以猪脂和傅之
又方屋塵以臘月猪脂和傅之
治小兒火丹赤如朱走皮中方
　右以醋和豉研傅之
又方鯉魚血傅之良
又方擣荏子傅之良
又方猪屎水和絞取汁服少許良
治小兒天火毒肉中有赤如丹色大者如手
甚者徧身或痛或癢或腫方
　右用赤小豆二升爲末雞子白和如薄泥
　傅之乾則易便瘥一切丹并用此方皆瘥
又方生麻油塗之
治小兒骨火丹其瘡見骨方
　右擣大小蒜厚封之著足踝者是
治小兒殃火丹毒著兩脅及腋下者方
　右用伏龍肝爲末油和傅之乾則易若入
　腹及陰以愼火草取汁服之
治小兒尿竈丹初從兩股起及臍間走入陰
頭皆赤色者方
　右切桑白皮二升以水二升煑取汁浴之
　良
又方燒李根爲灰以田中流水和傅之良
治小兒朱田火丹病一日一夜即成瘡先從
背起漸至徧身如棗大正赤色者方
　右用濃煑棘根汁洗之已成瘡者赤小豆
　末傅之未成瘡者雞子白和小豆末以傅
　凡方中用雞子者皆取先破者用之完者
　無力
治小兒天竈火丹病從髀間起小兒未滿百
日犯行路竈君若熱流下令陰頭赤腫血出
方
　右用伏龍肝擣末雞子白和傅之日三良
又方鯽魚肉(剉五/合)赤小豆末(三/合)
　右二味和擣少水和傅之良
治小兒野火丹病徧身皆赤者方
　右用油塗之
治小兒茱萸丹病初從背起徧身如細纈一
宿成瘡者方
　右用赤小豆爲末以粉之如未成瘡者雞
　子白和以傅之
治小兒癈竈火丹初從足趺起正赤色者方
　右以棗根煑汁沐浴五六度
　　　隱軫第五(論一首方二十九首/灸法一首)
論曰素問云風邪客於肌中則肌虛眞氣發
散又被寒搏皮膚外發腠理開毫毛淫氣妄
行之則爲癢也所以有風軫搔癢皆由於此
又有赤軫者忽起如蚊蚋啄煩癢極者重沓
壟起搔之逐手起又有白軫者亦如此赤軫
熱時即發冷即止白軫天陰冷即發白軫宜
煑礬石汁拭之或煑蒴藋和少酒以浴之良
(姚氏以/治赤疹)或煑石南汁拭之良或水煑雞屎汁
或煑枳實汁拭之良餘一切如治丹方法俗
呼爲風屎亦名風尸
石南湯治六十四種風淫液走人皮中如蟲
行腰脊强直五緩六急手足拘攣隱軫搔之
作瘡風尸身癢卒面目腫起手不得上頭口
噤不能言方(此方但是隱軫宜服/之瘥方見前風懿篇)
治風瘙隱軫心迷悶亂方
　　天雄　牛膝　桂心
　　知母(各四/分)　栝蔞根　白术(各五/分)
　　防風(六/分)　人參(二/分)　乾薑
　　細辛(各三/分)
　右十味治下篩酒服半錢七加至一七爲
　度
又方巴豆二兩以水七升煑取三升故帛染
　汁拭之大人小兒以意加减
又方礬石二兩爲末酒三升漬令消帛染拭
　　病上
又方吴茱萸一升酒五升煑取一升半帛染
　拭病上
治搔癢皮中風虚方
　　枳實(三/升)　松葉(切一/升)　獨活
　　蓯蓉　黄耆　秦芁(各四/兩)
　　丹參　蒴藋(各五/兩)
　右八味㕮咀以酒二斗浸六宿每服二合
　日二稍加之
治風瘙隱軫方
　　白术(三/兩)　戎鹽　礬石(各半/兩)
　　黄連　黄芩　細辛
　　芎藭　茵芋(各一/兩)
　右八味㕮咀以水一斗煑取三升洗之日
　三良
又方馬藺子　蒴藋　礬石
　　茺蔚子　蒺藜子　茵芋
　　羊桃　萹竹(各二/兩)
　右八味㕮咀以漿水二斗煑取一斗二升
　内礬石洗之日三
又方蒴藋防風羊桃
　　石南　茵芋　芫花
　　蒺藜　礬石(各一/兩)
　右八味㕮咀以漿水一斗煑取五升去滓
　内礬石令小沸温浴之
又方蛇床子(二/升)防風(二/兩)生蒺藜(二/兩)
　右三味㕮咀以水一斗煑取五升拭病上
　日三五遍
又方酪和鹽熟煑摩之隨手即消良
又方石灰淋取汁洗之良
又方白芷根葉煑汁洗之
又方大豆三升酒六升煑四五沸每服一盞
　日三
又方牛膝爲末酒下方寸七日三并治骨疽
　癩病及㾦㿔
又方芥子末漿服方寸七日三
又方白术末酒服方寸七日三
治隱軫癢痛方
　　大黄　升麻　黄蘖
　　當歸　防風　芍藥
　　黄芩　青木香　甘草(各二/兩)
　　楓香(五/兩)　硭硝(一/兩)　地黄汁(一/升)
　右十二味㕮咀以水一斗煑取三升半去
　滓下芒消令消帛染搨病上一炊久日四
　五度
治舉體癢痛如蟲齧癢而搔之皮便脫落作
瘡方
　　蒺藜子(三/升)　蛇牀子　茺蔚子(各二/升)
　　防風(五/兩)　大戟(一/斤)　大黄(二/兩)
　　礬石(三/兩)
　右七味㕮咀酒四升水七升煑取四升去
　滓内礬石以帛染拭之
又方灸曲池二穴小兒隨年壯發即灸之神
　良
治風瘙腫瘡癢在頭面搨洗方
　　大黄　硭硝(各四/分)　莽草(二分一作/甘草三兩)
　　黄連(六/分)　黄芩(八/分)　蒺藜子(五/合)
　右六味㕮咀以水七升煑取三升去滓下
　消以帛染搨洗日一度勿近目
治身體赤隱軫而癢搔之隨手腫起方
　　莽草(二/分)　當歸　芎藭
　　大戟　細辛　芍藥
　　芫花　蜀椒　附子
　　躑躅(各四/分)　猪膏(二升/半)
　右取十味㕮咀以酒漬一宿猪膏煎之候
　附子色黄膏成去滓以傅病上日三
青羊脂膏治風熱赤軫搔之逐手作瘡方
　　青羊脂(四/兩)　甘草　芍藥(各三/兩)
　　寒水石　白芷　白芨
　　黄芩　防風　黄耆
　　升麻(各四/分)　竹葉(切)　石膏(各一/升)
　右十二味㕮咀先以水八升煑石膏竹葉
　取四升去滓浸諸藥以不中水猪脂二升
　合煎膏成傅病上良
治隱軫百療不瘥者方
　右用景天一斤一名愼火草細擣取汁傅
　上熱炙手摩之再三度瘥
又方芒消八兩水一斗煑取四升適寒温綿
　染拭之
又方黄連(切)　芒消(各五/兩)
　右二味以水六升煑取半去滓洗之日四
　五度
治暴氣在表攻皮上隱軫作瘡方
　右煑槐枝葉洗之
治小兒患隱軫入腹體腫强而舌乾方
　右用蕪菁子爲末酒服方寸七日三
又方蠶沙二升水二升煑去滓洗之良
又方車前子爲末粉之良
又方鹽湯洗了以蓼子挼傅之

孫眞八備急千金要方卷之六十七
孫眞人備急千金要方卷之六十八仁八
　　　　(宋朝奉郎守太常少卿充/秘閣校理林億等校正)
　　　瘭疽第六(論一首/方十五條)
論曰瘭疽者肉中忽生點子如豆粒小者如
黍粟極者如梅李或赤或黑或青或白其狀
不定有根不浮腫痛傷之應心根深至肌經
久便四面悉腫皰黯熟紫黑色能爛壞筋骨
若毒散逐脉入臟殺人南人名爲搨著毒厚
肉處即割去之亦燒鐵烙之令焦如炭或灸
百壯或飲葵根汁或飲藍青汁若犀角汁及
升麻汁竹瀝黄龍湯等諸單方治專去其熱
取瘥其病喜著十指故與代指相似人不識
之呼作代指不急治之亦逐脉上入臟殺人
南方人得之皆斬去其指初指頭先作黯疱
後始腫赤黑黯瘮痛入心是也
代指者先腫𤷓熱痛色不黯縁爪甲邊結膿
劇者爪皆脫落此謂之代指病也但得一物
冷藥汁搨漬之佳若熱盛服漏蘆湯及搨漬
之傅升麻膏亦可針去血不妨洗漬塗膏也
復有惡肉病者身上忽有肉如赤豆粒突出
便長推出如牛馬乳上如雞冠狀不治自長
出不止亦不痛癢此由春冬時受惡風入肌
脉中變成此疾治之宜服漏蘆湯外燒鐵烙
之日日爲之令焦盡即以升麻膏傅上積日
乃瘥
又有赤脉病者身上忽有赤脉絡起隴聳如
死蚯蚓之狀視之如有水在脉中長短皆逐
脉所處此由春冬受惡風入絡脉中其血肉
瘀所作也宜五香連翹湯及竹瀝等治之刺
去其血仍傅丹參膏亦用白雞屎塗之良
惡核病者肉中忽有核累累如梅李核小者
如豆粒皮肉瘮痛壯熱𤺢索惡寒是也與諸
瘡根瘰癧結筋相似其瘡根瘰癧因瘡而生
是緩無毒惡核病卒然而起有毒若不治入
腹煩悶殺人皆由冬月受温風至春夏有暴
寒相搏氣結成此毒也但服五香湯主之又
以小豆末傅之亦煑湯漬時時洗之消後以
丹參膏傅之令餘核盡消凡惡核初似被射
公毒無常定處多惻惻然痛或時不痛人不
痛者便不憂不憂則救遲救遲即殺人是以
宜早防之尤忌魚雞猪牛馬驢等肉其疾初
如粟米或似麻子在肉裏而堅似皰長甚速
初得多惡寒須臾即短氣取吴茱萸五合作
末水一升和之絞取汁頓服以滓傅上須臾
服此汁令毒散止即不入腹也入腹則致禍
矣切愼之
凡㾫病喜發四肢其狀赤脉起如編繩急痛
壯熱其發於脚喜從腨起至踝亦如編繩故
云㾫病也發於腎喜著腋之下皆由久勞熱
氣盛爲濕凉所折氣結筋中成此病也若不
即治其久潰膿亦令人筋攣縮也若不消潰
其熱氣不散多作□病漏蘆湯主之瀉後鋒
針數針去惡血氣針瀉其根核上傅小豆末
取消爲度又用治丹法治之亦用治癰三味
甘草散傅之若潰傅膏散如癰法
惡核㾫病瘭疽等多起嶺表中土尠有南方
人所食雜類繁多感病亦復不一仕人往彼
深須預防防之無法必遭其毒惟須五香湯
小豆散吴茱萸皆其要藥
凡附骨疽者以其無破(外臺/作故)附骨成膿故名
附骨疽喜著大節解中丈夫産婦喜著䏶中
小兒亦著脊背大人急著者先覺痛不得動
摇按之應骨痛經日便覺皮肉漸急洪腫如
肥狀是也小兒纔手近便大啼呼即是肢節
有痛候也大人緩著者先覺肌烘烘然經日
便覺痛痺不隨小兒四肢不能動摇亦如不
隨狀看肢節解中若有肌烘烘處不知是附
骨疽令徧身成腫不至潰體皆有青黯大人
亦有不别呼爲賊風風腫不知是疽也凡人
身體患熱當風取凉風入骨解中風熱相搏
便成附骨疽其候嗜眠沈重忽忽耳鳴又秋
夏露卧爲冷所折風熱伏結而作此疾急者
熱多風少緩者風多熱少小兒未知取風冷
何故而有此疾由其血盛肌嫩爲風折之即
使凝結故也凡初得附骨疽即須急服漏蘆
湯下之傅小豆散得消可服五香連翹湯方
見癰疽條中
凡賊風其人體卒無熱中暴風冷即骨解深
痛不廢轉動按之應骨痛久即結痛或結瘰
癧其附骨疽久即腫而結膿以此爲異耳若
治附骨作賊風則增益病深膿多若治賊風
作附骨即加風冷遂成瘰癧偏枯攣曲之疾
也療之之效皆在善始耳此非天下至精其
孰能與於此若候附骨與賊風爲異者附骨
之始未腫但痛而已其賊風但痛不熱附骨
則其上壯熱四體乍寒乍熱小便赤大便澀
而無汗若得下却熱并開發腠理便得消也
縱不消盡亦得浮淺近外凡賊風但夜痛骨
不可按抑不得回轉痛處不壯熱亦不乍寒
乍熱多覺身體索索然冷欲得熱熨痛處即
小寬時復有汗出此爲賊風證也宜針灸熨
𤍿諸服治風藥即愈方見風條中
又有風熱毒相搏爲腫其狀先腫上生瘭漿
如火灼處名曰風熱毒治之一如丹法
又有洪燭瘡身上忽生瘭漿如沸湯灑劇者
徧頭面亦有胷脇腰腹腫緩通體如火湯灼
瘭起者是也治之法急服漏蘆湯下之外以
升麻膏傅之其間傅升麻膏若無效一依傅
丹方
凡熱瘡起便生白膿黄爛瘡起即淺但出黄
汁名肥瘡
浸淫瘡者淺搔之蔓延長不止搔癢者初如
疥搔之轉生汁相連著是也
瘑瘡者初作亦如肥瘡喜著手足常相對生
隨月生死痛癢坼裂春夏秋冬隨瘥劇者是
也
有久癰餘瘡敗爲深疽者在腨脛間喜生瘡
中水惡露寒凍不瘥經年成骨疽亦名胻瘡
深爛青黑四邊堅强中央膿血汁出百藥不
瘥汁潰好肉處皆虛腫亦有碎骨出者可温
赤龍皮湯漬(方見七十/卷腸癰篇)夏月日日洗冬月四
日一洗青肉多可傅白䕡茹散食去惡肉可
三日傅之止後長傅家猪屎散得瘥止取猪
屎燒作灰末如粉致瘡中令滿白汁出吮去
隨更傅之瘥止若更青肉復著白䕡茹散如
前法家猪屎散取平復凡骨疽百療不瘥者
可瘡上以次灸之三日三夜便瘥如瘡不瘥
瘥而復發骨從孔中出者名爲骨疽取先死
烏雌雞一隻去肉取骨熬焦如炭取三家牛
棓木刮取屑三家甑□各一兩皆燒成炭合
導瘡中碎骨當出數片瘥
治瘭疽秘方
　　射干　甘草　枳實
　　升麻　乾地黄　黄芩(各二/兩)
　　麝香(二/分)　前胡(三/分)　犀角(六/分)
　　大黄(十/分)
　右十味㕮咀以水九升煑取三升下大黄
　一沸去滓内麝分三服瘥止不限劑數此
　方世所不傳神良無比(外臺無黄芩云翼/深師加黄芩麻黄)
　(白薇枳實/升麻松葉)
治瘭疽諸疽十指頭焮赤癢痛方(千金翼名/猪蹄湯)
　　白芷　大黄　芎藭
　　黄芩　黄連　甘草
　　細辛　藁本當歸
　　藜蘆莽草(各一/兩)
　右十一味㕮咀以水二斗先煑猪蹄一具
　取一斗煑藥取五升浸瘡即瘥
治瘭疽浸淫多汁日漸大方
　　黄連(二/兩)　胡粉　甘草
　　䕡茹(各二/分)
　右四味治下篩以粉瘡上日三四度
治瘭疽著手足肩背累累如米起色白刮之
汁出瘥後復發方
　　黄耆(六/分)　升麻(四/分)　款冬花(二/分)
　　附子　苦參(范汪/無)　赤小豆(各一/分)
　右六味治下篩酒服方寸七稍加日三服
又方虎屎白者以馬屎和曝乾燒爲灰粉之
　良
又方青木香　滑石　龍骨(各三/兩)
　　胡粉(一/兩)　米粉(一/升)
　右五味爲末稍以粉病上日三
又方竈屋塵竈突墨釜下土(各一/升)
　右三味合研令匀以水一斗煑三沸取汁
　洗日三四度
治瘭疽著手足肩背忽發累累如赤豆剥之
汁岀者方
　　鯽魚(長三/寸者)　亂髮(雞子/大)　猪脂(一/升)
　右三味煎爲膏傅之
又方熬蕪菁子擣碎帛裹展轉傅上良
又方以麻子熬作末摩上良
又方酒和麫傅之
又方以猪膽傅之良
又方剥去瘡痂温醋泔清洗之以胡燕窠和
　百日男兒屎如膏傅之
又方亂髮灰服方寸七日三亦治發背
又方煑芸臺菜取汁一升服之并食乾熟芸
　臺數頓少與鹽醬冬月研子水和服之
又方枸杞根并葵根葉煑汁煎令如糖隨意
　服之
又方臘月糖晝夜連浸數日乃愈
治疽潰後方
　以鹽湯洗拭了燒皂莢灰粉上良
又方以牛耳中垢傅之良
又方梁上塵和車𨊧中脂傅之
又方以生麻油滓綿裹布瘡上蟲出
又方以沸湯灌瘡中三四徧(湯一/作餳)
治疽似癰而小有異膿如小豆汁今日去明
日滿者方
　右用芸臺熟擣濕布袋盛之埋熱灰中更
　互熨之不過再三度安瘥冬用乾者
又方皂莢煎湯洗瘡拭乾以檗皮爲末傅之
　勿令作痂
治疽卒著五指筋急不得屈伸者方
　右灸踝骨中央數十壯或至百壯
治風疽方(凡脚腨及曲䐐中癢搔則/黄汁出是也灸法見後)
　右以青竹筒一枚徑一寸半長三尺當中
　著大豆一升以糠馬屎二物燒爲火當竹
　筒中燒之以器承兩頭取汁先以泔清和
　鹽熱洗瘡了即塗豆汁不過三度極效
又方嚼胡麻傅以綿裹之日易神良
治石疽狀如痤癤而皮厚方
　右擣穀子傅之亦治金瘡
治久癰瘡敗壞成骨疽方
　右用末龍骨粉瘡四面厚二分以膏著瘡
　中日二易蟲出如髮盡愈膏方如左
　　大蝦蟆(一枚自/死者)亂髮(一塊雞/子大)猪脂(一/斤)
　右三味取二味内脂中煎略消盡下待冷
　更内鹽一合攪和充前用
治瘡久不瘥瘥而復發骨從孔中出名爲骨
疽方
　以猪膽和楸葉擣封之
又方擣白楊葉末傅之
又方擣蕪菁子傅之帛裹日一易
又方穿地作坑口小裏大深三尺取乾雞屎
　二升以艾及荆葉擣碎和雞屎令可燃火
　坑中燒之令烟出内疽於坑中熏之以衣
　擁坑口勿洩氣半日當有蟲出甚效
治附骨疽方
　槲皮燒末飲服方寸七
又方新剥鼠皮如錢孔大貼腫上即膿出已
　潰者取猪脊上脂貼之
又方灸間使後一寸隨年壯立瘥
治久疽方
　右用鯽魚破腹勿損内白鹽於腹中以針
　縫之於銅器中火上煎令乾作末傅疽瘡
　中無膿者以猪脂和傅上小疼痛無怪也
　十日瘥
苦瓠散治浸淫瘡方(瘡表裏相當/名浸淫瘡)
　苦瓠(一/兩)　蜂房　蛇蛻(半/兩)
　大豆(半/合)　梁上塵(一/合)
　右五味治下篩以粉爲粥和傅紙上貼之
　日三(古今録/無大豆)
又方以煎餅承熱搨之亦治細癬
又方猪牙車骨年久者槌破燒令脂出熱塗
　之
又方取苦楝皮若枝燒作灰傅上乾者猪脂
　和塗之并治小兒秃瘡及諸惡瘡
治瘑瘡方
　右用醋一升温令沸以生薤一把内中封
　瘡上瘥爲度
又方擣桃葉和鯉魚鮓糂封之亦可以鮓傅
　上
又方炒臘月糖傅之
又方燒故履系爲末傅之
又方燒松根取脂塗之
治燥瘑方
　右用醋和灰塗之
又方熱牛屎塗之
治濕瘑方
　右燒乾蝦蟆猪脂和傅之
治瘑疥百療不瘥方
　　楝實(一/升)　桃皮　苦參
　　地榆根(各五/兩)
　右四味㕮咀以水一斗煑取五升稍温洗
　之日一度
治久瘑疥濕瘡浸淫日廣癢不可堪搔之黄
汁出瘥後復發方
　右用羊蹄根净去土細切熟熬以醋和熟
　擣净洗瘡傅上一時間以冷水洗之日一
　度又陰乾作末癢時搔則汁出以粉之又
　以生葱根揩之(千金翼/無葱字)
治一切瘑瘡(凡脚腨及曲䐐中癢搔/則黄汁出是名風疽)
　右灸足大趾奇間二七壯又灸大趾頭亦
　佳
治諸瘡因風致腫方
　右燒白芋灰温湯和厚三分傅瘡上乾即
　易五六度瘥
又方櫟根皮三十斤剉以水三斛煑令熱下
　鹽一把令的的然熱以浸瘡當出膿血日
　日爲之瘥止
治惡露瘡方
　以擣薤菜傅瘡口以大艾炷灸藥上令熱
　入内即瘥
治惡瘡方
　　礬石　松脂　亂髮
　　蠟(各二/分)　猪膏(四/兩)
　右五味煎髮候消内礬石次内松脂次内
　蠟去滓先刮洗瘡令净然後用藥塗之日
　再三不痛久瘡時愈新瘡遲愈瘑疥癢瘡
　頭秃皆即愈生髮勝飛黄膏
又方燒萹竹灰和楮白汁塗之
又方羊屎麻根燒烟斷膏和封上有汁者乾
　傅之
又方麫一升作餅大小以覆瘡灸上令熱汁
　出盡瘥
治惡瘡似火爛洗湯
　右用白馬屎曝乾以河水和煑十沸絞取
　汁洗之
治惡瘡其大如錢名曰馬疥方
　右以水漬自死蛇一頭令爛去骨以汁塗
　之隨手瘥
治惡瘡十年不瘥似癩者方
　右用蛇蛻皮一枚燒爲末下篩猪脂和傅
　之醋和亦得
又方苦瓠一枚㕮咀煑取汁洗之日三度又
　煎以塗癬甚良當先以泔净洗乃塗三日
　瘥
又方燒猳猪屎傅之
又方鹽湯洗搗地黄葉貼之
又方燒莨菪子爲末傅之
又方燒鯽魚灰和醬清傅之
烏膏治惡瘡方
　　雄黄　雌黄　芎藭
　　升麻　烏頭　防己
　　竹灰　黄連　黄蘖
　　水銀(各二/兩　)胡粉(一/分)　蠟(三/兩)
　　杏仁(三十/枚)　巴豆(二十/枚)　松脂
　　亂髮(各一雞/子大)
　右十六味㕮咀以猪膏三升急煎令髮消
　去滓停小冷入眞朱三錢七攪令相得以
　傅之凡用膏先净洗瘡拭乾乃傅上傅訖
　以赤石脂黄連散粉之(千金翼無竹/灰水銀蠟)
治種種諸瘡不愈者方
　　水銀(一/兩)　黄連(二/兩)　經墨(三/分)
　右三味治下篩以不中水猪膏和傅上不
　過再三度瘥神良若欲多作任人水銀大
　須熟研其藥惟不治金瘡
治反花瘡并治積年諸瘡方
　右取牛蒡根熟擣和臘月猪脂封上瘥止
　并治久不瘥諸腫惡瘡漏瘡等皆瘥
又方取馬齒菜搗封上瘥止
又方取蜘蛛膜貼上數易之瘥止
治身瘡及頭瘡不止方
　右取菖蒲爲末傅上日三夜二
治瘡久不瘥方
　　蕪荑　藜蘆(各一/兩)　薑黄
　　青礬　雄黄(各一/分)　苦參
　　沙參(各三/分)　附子(一/枚)
　右八味治下篩先以藍汁洗瘡去痂乾拭
　傅上小兒一炊久剥去之大人半日纔剥
　再傅不過三四度愈
治諸瘡久不瘥并治六畜方
　右用棗膏三升水三斗煑取一斗半數洗
　取愈
治代指方
　右用甘草二兩㕮咀水五升煑取一升半
　漬之(若無用/芒消代)
又方以唾和白𥐻砂先搜麫作椀子盛唾次
　著𥐻砂如棗許以爪指著中一日瘥
又方以毛雜黄土作泥泥指上厚五分許内
　煻灰中煨之令熱可忍泥乾即易不過數
　度瘥
又方刺指熱飯中二七遍
又方以麻沸湯漬之即愈
又方單煑地榆湯漬之半日
又方取萎黄葱葉煑沸漬之
又方以蜀椒四合水一升煑三沸漬之
又方先刺去膿血炙魚鮓皮令温以纏裹周
　匝痛止便愈
治指痛欲脫方
　右用猪脂和鹽煑令消熱内指中一食久
　住(千金翼/和乾薑)
治手足指掣痛不可忍方
　右用醬清和蜜温塗之
又方灸指端七壯立瘥
治手足指逆臚方(此縁厠上/搔頭所致)
　右還坐厠上以指到捋二七下即瘥
又方青珠(一/分)乾薑(二/分)
　右二味擣以粉瘡上日三
治手足皴裂逆臚代指方
　右酒搦猪𦚠洗之愼風冷
治冬月冒涉凍凌面目手足皴瘃及始熱痛
欲瘃者方
　右取麥窠煑令濃熱洗之
治凍指瘃欲墮方
　右用馬屎三升以水煑令沸漬半日愈
治手足皴劈破裂血出疼痛方
　右用猪脂著熱酒中洗之
治手足皴痛方
　右用煑茄子根洗之
又方芎藭(三/分)　蜀椒(二/分)　白芷
　　防風　鹽(各一/兩)
　右五味㕮咀以水四升煎取濃塗之或猪
　脂煎更良
治尸脚方(凡人脚無冬夏/常拆裂者是)
　右用雞屎一升水二升煑數沸停水冷漬
　半日瘥止亦用馬屎忌踏酒吐及婦人穢
　血
又方烊膠膠乾故帛貼上
治割甲侵肉不瘥方
　右以𥐻砂礬石爲末裹之以瘥爲候
又方擣鬼針草苗汁鼠黏草根和臘月猪脂
　傅之


孫眞人備急千金要方卷之六十八




孫眞人備急千金要方卷之六十九(七十/同卷)仁九
　　　　(宋朝奉郎守太常少卿充/秘閣校理林億等校正)
　　　九漏第一(瘰癧附論一首/方八十三首灸法十六首)
論曰夫九漏之爲病皆寒熱瘰癧在於頸腋
者何氣使生此皆鼠瘻寒熱之毒氣也堤留
於脉而不去者也鼠瘻之本皆根在於臟其
末上出於頸腋之下其浮於脉中而未著於
肌肉而外爲膿血者易去去之奈何曰請從
其末引其本可使衰去而絶其寒熱審按其
道以予之徐往來以去之其小如麥者一刺
知三刺已决其死生奈何曰反其目視其中
有赤脉從上下貫曈子見一脉一歲死見一
脉半一歲半死見二脉二歲死見二脉半二
歲半死見三脉三歲死赤脉不下貫曈子可
治也
凡項邊腋下先作瘰癧者欲作漏也宜禁五
辛酒麫及諸熱食凡漏有似石癰累累然作
癧子有核在兩頸及腋下不痛不熱治者皆
練石散傅其外内服五香連翹湯下之已潰
者治如癰法諸漏結核未破者火針針使著
核結中無不瘥者何謂九漏一曰狼漏二曰
鼠漏三曰螻蛄漏四曰蠱漏五曰蚍蜉漏六
曰蠐螬漏七曰浮沮漏八曰瘰癧漏九曰轉
脉漏
空青商陸散治狼漏始發於頸腫無頭有根
起於缺盆之上連延耳根腫大此得之憂恚
氣上不得下其根在肝(一作/肺)空青主之商陸
爲之佐方
　　空青　蝟腦(各二/分)　蝟肝(一具/乾)
　　芎藭(半/分)　獨活　黄芩
　　鼈甲　婦人蓐草　商陸
　　斑猫　乾薑　地膽
　　當歸　茴香　礬石(各一/分)
　　蜀椒(三十/粒)
　右十六味治下篩酒下方寸七日三服十
　五日服之
狸骨知母散治鼠漏始發於頸無頭尾如鼷
鼠使人寒熱脫肉此得之食有鼠毒不去其
根在胃狸骨主之知母爲之佐方
　　狸骨　知母　桂心
　　鯪鯉甲　山龜殻　甘草
　　雄黄　乾薑(各等/分)
　右八味治下篩飲服方寸七日三仍以蜜
　和内瘡中無不瘥先灸作瘡後以藥傅之
　已作瘡不用灸
地黄膏治鼠漏瘡瘥復發及不愈出膿血不
止方
　右以不中水猪脂㕮咀生地黄内脂中令
　脂與地黄足相淹和煎六七沸其瘡先用
　桑灰汁洗去惡汁次以地黄膏傅上日一
　易
治鼠漏方
　右用蛇虺所吞鼠燒末服方寸七日再不
　過三服此大驗但難遇耳并傅瘡中佳
又方死鼠(一枚中/形者)亂髮(如雞子/大一枚)
　右二味以臘日猪脂煎之令消盡膏成分
　作二分一分稍稍塗瘡一分稍稍酒服之
　瘥鼠子當從瘡中出良
荏子桔梗圓治螻蛄漏始發於頸項狀如腫
此得之食瓜果實毒不去其根在大腸荏子
主之桔梗爲之佐方
　　荏子　龍骨(各半/兩)　附子(一/兩)
　　蜀椒(百/粒)　桂心　桔梗
　　乾薑　礬石　獨活
　　芎藭(各一/分)
　右十味爲末以棗二十枚合擣醋漿和丸
　如大豆温漿下五丸加至十丸
雄黄黄芩散治蜂漏始發於頸瘰癧三四處
俱相連以潰此得之飲流水中有風毒不去
其根在脾雄黄主之黄芩爲之佐
　　雄黄　黄芩(各一/兩)　蜂房(一/具)
　　茴香　吴茱萸　乾薑(各半/兩)
　　蜀椒(二百/粒)　鼈甲(半/兩)
　右八味治下篩傅瘡口上日一度十日止
礜石防風散治蚍蜉漏始發於頸初得如傷
寒此得之食中有蚍蜉毒不去其根在腎礜
石主之防風爲之佐
　　礜石　防風　知母
　　雌黄　桃白皮　乾地黄
　　獨活　青黛　斑猫
　　白芷　松脂(一作/栢脂)　芍藥
　　海藻　當歸(各一/分)　白术
　　蝟皮(各四/分)　蜀椒(百/粒)
　右十七味治下篩飲服一錢七日三
礬石白术散治蠐螬漏始發於頸下無頭尾
如棗核塊累移在皮中使人寒熱心滿此得
之因喜怒哭泣其根在心礬石主之白术爲
之佐
　　礬石　白术　空青
　　當歸(各二/分)　細辛(一/兩)　蝟皮
　　斑猫　枸杞　地膽(各一/分)
　　乾烏腦(三七/豆許)
右十味治下篩以醋漿服方寸七日三病
在上側輪卧在下高枕卧使藥流下
地膽甘草散治浮沮漏始發於頸如兩指使
人寒熱欲卧此得之因思慮憂懣其根在膽
地膽主之甘草爲之佐
　　地膽　雄黄　乾薑
　　續斷　石决明　菴䕡根
　　龍膽(各三/分)　細辛(二/分)　大黄(半/分)
　　甘草(一/分)
　右十味治下篩傅瘡日四五度(古今録驗/無雄黄有)
　(硫/黄)
雌黄芍藥圓治瘰癧漏始發於頸有根初苦
痛令人寒熱此得之因新沐濕結髮汗流於
頸所致其根在腎雌黄主之芍藥爲之佐
　　雌黄　芍藥　茯苓
　　續斷　乾地黄　空青
　　礜石　乾薑　桔梗
　　蜀椒　恒山　虎腎
　　狸肉　爲腦　斑猫
　　礬石(各一/分)　附子(一/兩)
　右十七味爲末蜜丸如大豆酒服十丸日
　二
斑猫白芷圓治轉脉漏始發於頸濯濯脉轉
苦驚惕身振寒熱此得之因驚卧失枕其根
在小腸(集驗/作心)斑猫主之白芷爲之佐
　　斑猫　白芷　緑青
　　大黄(各二/分)　升麻　鍾乳
　　甘草　防風　地膽
　　續斷　麝香　礜石(各一/分)
　　人參　當歸　桂心(各二/兩)
　　白术　麥門冬(各一/兩)
　右十七味爲末蜜丸如大豆酒服十丸日
　三勿食菜愼房室百日(外臺無大黄桂心/麥門冬白术鍾乳)
治九漏方
　　空青　商陸　知母
　　狸骨　桔梗　防風
　　荏子　礬石　黄芩
　　白芷　芍藥　甘草
　　雌黄　白术　礜石
　　地膽　斑猫　雄黄(各等/分)
　右十八味爲末蜜丸如大豆以酢服三丸
　三十日知四十日愈六十日平復百日内
　愼房室(一方爲散醋服一/刀圭日二老小半)
又方蝟皮(半/枚)鯪鯉甲樗雞(各四/枚)
　　蜥蜴　蜈蚣(各一/枚)　蜀椒
　　附子　當歸　蜂房
　　地榆　桂心　通草
　　乾㯃　牡丹　薏苡仁
　　蒺藜子　漏蘆(一作/藋蘆)　龍膽(一作/龍骨)
　　土瓜(各三/分)　斑猫(四/分)　蛇牀子
　　苦參　大黄　雄黄
　　蛇蛻皮　䕡茹　細辛(各二/分)
　　鶴骨(六/分)
　右二十八味治下篩酒服五分七以知爲
　度日二服
又方斑猫(七十/枚)　蝟皮　眞珠
　　雄黄(各一/分)
　右四味治下篩酒服半錢七日三
又方末成鍊松脂填瘡孔令滿日三四度七
日瘥有神驗
又方斑猫(二七/枚)　雄黄　桂心
　　犀角(各一/兩)
　右四味治下篩酒服一錢七日再服病從
　小便出
又方馬齒莧(陰/乾)臘月燭燼(各等/分)
　右二味爲末以臘月猪脂和其瘡先以暖
　泔清洗净拭乾然後以藥傅之日三
又方乾牛屎　乾人屎(各等/分)
　右二味擣先用綿羃瘡上綿上著屎蟲聞
　屎香即出若癢即舉綿去之更别取屎及
　綿著其上如前蟲盡乃止
又方苦瓠四枚大如盞者各穿一孔如指大
置湯中煑十數沸取一竹筒長一尺一頭内
瓠孔中一頭注瘡孔上冷則易之徧止
治一切漏方
　　斑猫(四十/枚)　豉(四十/九粒)　元青(二十/枚)
　　生大豆黄　地膽(各十/枚)　蜈蚣(一寸/半)
　　犀角　牛黄(各棗/核大)
　右八味爲末蜜丸如梧子大飲服二丸須
　臾多作酸漿粥冷飲之病從小便出尿盆
　中相視如有蟲形狀又似膠汁此病出也
　間日一服飲粥如常小弱者隔三四日候
　無蟲出瘡漸瘥特忌油膩一切器物皆須
　灰洗乃作食(崔氏云治九漏初服藥少夜/食明旦服二丸至七日甚虚)
　(悶可煑食蔓菁菜羹自餘脂膩醋口味果/子之類并不得食人强隔日一服人弱兩)
　(三日一服瘥後仍作二十日/將息不能將息便不須服)
又方煑鹽花以麫擁病上内鹽花麫匡中厚
二寸其下以桑葉三重藉鹽候冷熱得所可
忍冷則無益熱則破肉一日一度候瘰癧根
株勢消則止若已作瘡者擣穄穀爲末粉之
又方槲北陰白皮三十斤剉碎以水一石煑
取一斗去滓煎如糖又取都厠上雌雄鼠屎
各十四枚燒令汁盡爲末内煎中又温酒一
升投煎中合攪之羸人五合當有蟲出
又方霜下瓠花曝乾爲末傅之
又方擣土瓜根傅之燥則易不限時節
又方死蛇去皮肉取骨爲末合和封瘡上大
痛以杏仁膏摩之止
又方死蛇和臘月猪脂合燒灰爲末内孔中
又方燒死蜣螂爲末醋和塗又死蛇灰醋和
傅之
又方故布裹鹽如彈丸大燒令赤爲末酒服
又方服白馬屎汁一升
又方水研杏人服之
又方猪脂一升酒五合煎沸頓服之
又方鹽麫和燒灰傅之
又方正月雄狐屎陰乾擣末水和服
治漏作瘡孔方
　右用露蜂房爲末臘月猪脂和傅孔上
治漏發心胷以下者方
　　松脂　武都雄黄(各三/兩)
　右二味和爲塊刀子刮爲散飲服一方寸
　七日二不瘥更合
治漏方
　　鍛落鐵屑　狗頰車連齒骨(炙)
　　虎糞　鹿皮(合毛燒爲/灰各等分)
　右四味治下篩以猪膏和内瘡中須臾即
　易日五六度
治一切冷瘻方
　右用燒人所吐蛔蟲爲灰先用甘草湯洗
　去瘡惡然後著灰無不瘥者愼口味
治鼠瘻腫核痛未成膿者方
　右以栢葉傅腫上熬鹽著葉上熨之令熱
　氣下即消
治風漏及鼠漏方
　　赤小豆　白歛　黄耆
　　牡蠣(各等/分)
　右四味治下篩酒服方寸七日三
治螻蛄瘻方
　右先以泔清煑槲葉取汁洗瘡拭乾次以
　槲葉灰内瘡中
治蜂瘻方論
　初生狀如桃而癢搔之則引大如雞子如
　覆手者熬鹽熨之三宿四日不瘥至百日
　成瘻其狀大如四五寸石廣三寸中生蜂
　作孔乃有數百以石硫黄隨多少燃燒令
　汁岀著瘡孔中須臾間見蜂數十蜂盡乃
　瘥
治蜂瘻方
　以人屎蛇蛻灰臘月猪膏和傅之
又方鴉頭灰傅之
又方取蜂窠燒灰臘月猪膏和傅孔中
治蟻漏孔容針亦有三四孔者方
　右用蝟皮肝心燒灰爲末酒服一錢七
又方死蛇腹中鼠取臘月猪脂煎候焦去滓
　傅之
又方取大鮆鮓燒耕垡土令赤以苦酒浸垡
土時合壁土故熱以鮆鮓著壁土上展轉令
熱傅瘡上
又方鯪鯉甲二七枚燒末以猪膏和傅瘡上
又方半夏一枚擣末以鴨脂和傅瘡上
治瘰癧瘻横闊作頭狀若杏人形亦作瘰癧
方
　右用雄雞屎燒灰臘月猪脂和封之
治蜣蜋瘻方
　右用牛屎燒灰臘月猪脂和傅之
又方蜣螂丸(即蜣螂所/食屎也)爲末傅之
又方乾牛屎爲末傅之癢即撥却更厚封瘥
乃止
又方熱牛屎塗之數易應有蜣蜋出
治蚯蚓瘻方
　　雞屎　蚯蚓屎
　右二味爲末用社猪下頷髓和傅之
治蝎瘻五六孔皆相通者方
　右擣茅根汁著孔中
治蝦蟆瘻方
　右用五月五日蛇頭及野猪脂同水衣封
　之佳
治蛇瘻方
　右用蛇蛻皮燒灰臘月猪脂和封之
治蛙瘻方
　右用蛇腹中蛙燒灰封之
治顛當瘻方
　以擣土瓜根傅至瘥愼口味
治雀瘻方
　右取母猪屎燒灰臘月猪膏和傅上當有
　蟲出如雀形
治膿瘻方
　右用桃花末以猪脂和封之佳
治石瘻兩頭出者其狀堅實令人寒熱方
　右以大鈹針破之次用鼠粘葉二分爲末
　和雞子白一枚封之
又方擣槐子和井花水封之
灸漏法
　　葶藶子(二/合)　豉(一/升)
　右二味和擣令極熟作餅子如大錢厚二
　分許取一枚當瘡孔上作大艾炷如小指
　大灸餅上三炷一易三餅九炷隔三日復
　一灸之(外臺灸瘰癧古今録驗云不/可灸頭瘡葶藶氣入腦殺人)
又方擣生商陸根捻作餅子如錢大厚三分
安漏上以艾灸上餅乾易之灸三四升艾瘥
(外臺灸/瘰癧)
又方七月七日日未出時取麻花五月五日
取艾等分合擣作炷用灸瘡上百壯(外臺灸/瘰癧)
九漏灸肩井二百壯漏灸鳩尾骨下宛宛
中七十壯諸漏灸瘻周四畔瘥諸惡漏
中冷息肉灸足内踝上各三壯二年六壯
寒熱胷滿頸痛四肢不舉腋下腫上氣胷中
有音喉中鳴天池主之
寒熱頸頷腫後谿主之
寒熱酸痟痛四肢不舉腋下腫馬刀瘻喉痺
髀膝脛骨摇酸痺不仁陽輔主之
寒熱頸腋下腫申脉主之
胷中滿腋下腫馬刀瘻善自囓舌頰天牖中
腫寒熱胷脇腰膝外廉痛臨泣主之
寒熱頸腫丘墟主之
腋下腫馬刀肩腫吻傷太衝主之
寒熱頸瘰癧大迎主之
五白膏治鼠漏及瘰癧方
　　白馬屎　白牛屎　白猪屎
　　白羊屎　白雞屎(各一/升)漏蘆(二/斤)
　右六味各於石上燒作灰研絹篩之以猪
　膏一升三合煎亂髮一兩半令極沸盡消
　乃内諸末微火上煎五六沸藥成去瘡痂
　以鹽湯洗新帛拭乾然後傅膏若無痂猶
　須湯洗日再若著膏當以帛裹上勿令中
　風冷神驗
曾青散治寒熱瘰癧及鼠瘻方
　　曾青　荏子　礜石(一作/礬石)
　　附子(各半/兩)　栝蔞根　露蜂房
　　當歸　防風　芎藭
　　黄耆　黄芩　狸骨
　　甘草(各二/兩)細辛乾薑(各一/兩)
　　斑猫元青(各五/枚)
　右十七味治下篩以酒服一方寸七日再
　治寒熱瘰癧方
　　土瓜根　連翹　龍膽
　　黄連　栝蔞根　苦參
　　芍藥　恒山(各一/兩)
　右八味治下篩酒服五分七日三(千金翼/外臺有)
　(狸骨一枚又千金翼一/方有當歸無栝蔞恒山)
薔薇圓治身體有熱氣瘰癧及常有細瘡并
口中生瘡方
　　薔薇根(三/兩)　黄耆　黄芩
　　鼠李根皮　栝蔞根　芍藥
　　苦參　石龍芮　防風(一作/防己)
　　白歛　龍膽(各一/兩)　栀子仁(四/兩)
　右十二味爲末蜜丸如梧子大飲服十五
　丸日再(千金翼有/黄蘖一兩)
治瘰癧方
　右用白殭蠶治下篩水服五分七日三服
　十日瘥
又方狸頭一枚炙擣篩飲服方寸七日二
又方故鞋内氊替燒末五七和酒一升平旦
向日服之强行須臾吐鼠出三朝服(外臺/不同)
又方狸頭蹄骨等炙黄擣篩爲散飲服一錢
七日二
又方猫兩眼陰乾燒灰井花水服方寸七日
再
又方乾猫舌爲末傅瘡上
又方狼屎灰傅之
又方狐頭狸頭灰傅之
又方五月五日取一切種種雜草煑取汁洗
之
又方猫腦　莽草
　右二味各等分爲末著孔中
灸瘰癧法
　一切瘰癧在項上及觸處但有肉結凝似
　作瘻及癰癤者以獨頭蒜截兩頭留心大
　作艾炷稱蒜大小貼癧子上灸之勿令上
　破肉但取熱而已七壯一易蒜日日灸之
　取消止一切瘰癧灸兩胯裏患癧處宛宛
　中日一壯七日止神驗又灸五里人迎各
　三十壯又灸耳後髮際直脉七壯
　又灸患人背兩邊腋下後文上隨年壯


孫眞人備急千金要方卷之六十九
孫眞人備急千金要方卷之七十
　　　　(宋朝奉郎守太常少卿充/秘閣校理林億等校正)
　　　腸癰第二(論三首方三十三首/灸法二首)
論曰卒得腸癰而不曉其病候愚醫治之錯
則殺人腸癰之爲病小腹重而强抑之則痛
小便數似淋時時汗出復惡寒其身皮皆甲
錯腹皮急如腫狀其脉數者小有膿也(巢源/云數)
(者已有/膿也)其脉遲緊者未有膿也甚者腹脹大
轉側聞水聲或繞臍生瘡或膿從臍中出或
大便出膿血
問曰宫羽林婦病醫脉之何以知婦人腸中
有膿爲下之即愈師曰寸口脉滑而數滑則
爲實數則爲熱滑則爲榮數則爲衛衛數下
降榮滑上升榮衛相干血爲濁敗小腹痞堅
小便或澀或復汗出或復惡寒膿爲已成設
脉遲緊即爲瘀血血下則愈
大黄牡丹湯治腸癰方
　　大黄(四/兩)　牡丹(三/兩)　硭硝(二/兩)
　　瓜子(一/升)　桃仁(五十/枚)
　右五味㕮咀以水五升煑取一升頓服當
　下膿血(刪繁方用芒消半合瓜子五合劉/涓子用消石三合云腸癰之病小)
　(腹痞堅或偏在膀胱左右其色或白堅大/如掌熱小便欲調時白汗出其脉遲堅者)
　(未成膿可下之當有血脉數膿/成不復可下肘後名瓜子湯)
腸癰湯方
　　牡丹　甘草　敗醬
　　生薑　茯苓(各二/兩)　桔梗
　　薏苡仁　麥門冬(各三/兩)丹參
　　芍藥(各四/兩)　生地黄(五/兩)
　右十一味㕮咀以水一斗煑取三升分三
　服日三
又方薏苡仁(一/升)　牡丹皮　桃仁(各三/兩)
　　瓜瓣仁(二/升)
　右四味㕮咀以水六升煑取二升分再服
　(姚氏不用桃仁用杏仁崔氏有芒消二兩/云腹中㽲痛煩毒不安或脹滿不下飲食)
　(小便澁此病多是腸癰人多不識婦人産/後虛熱者多成此病縱非癰疽但是便服)
　(此湯無/他損也)
又方雄雞頂上毛并屎燒作末空心酒服之
又方截取檐頭尖少許燒灰水和服當作孔
出膿血取愈凡腸癰其狀兩耳輪文理甲錯
初患腹中苦痛或繞臍有瘡如粟皮熱便膿
血出似赤白下不治必死方
　馬蹄灰以雞子白和塗即拔氣不過再
又方瓜子三升擣末以水三升煑取一升五
合分三服
又方死人冢上土作泥塗之
治内癰未作頭者方
　右用伏鷄屎服之即瘥
又方馬牙灰雞子和塗之乾則易
灸腸癰法
　屈兩肘正灸肘頭銳骨各百壯則下膿血
　即瘥
論曰産後宜勤濟乳不宜令汁蓄積蓄積不
去便結不復出惡汁於内引熱温壯結堅牽
掣痛大渴引飲乳急痛手不得近成妬乳非
癰也急灸兩手魚際各二十七壯斷癰脉也
不復惡手近乳汁亦自出便可手助迮捋之
則乳汁大出皆如膿狀内服連翹湯外以小
豆薄塗之便瘥
婦人女子乳頭生小淺熱瘡癢搔之黄汁出
浸淫爲長百種治不瘥者動經年月名爲妬
乳婦人飲兒者乳皆欲斷世謂苟抄乳是也
宜以赤龍皮湯及天麻湯洗之傅二物飛烏
膏及飛烏散佳若始作者可傅黄芩漏蘆散
及黄連胡粉散并佳
赤龍皮湯方
　右用槲皮切三升以水一斗煑取五升夏
　冷用之冬温用之分以洗乳亦洗諸深敗
　爛久瘡洗竟傅膏散
天麻湯方
　右用天麻草切五升以水一斗半煑取一
　斗隨寒熱分洗乳以殺癢也此草葉如麻
　冬生夏著花赤如鼠尾花也亦以洗浸淫
　黄爛熱瘡癢疽濕陰蝕小兒頭瘡洗竟傅
　膏散
飛烏膏方
　　傾粉(是燒朱砂作水銀上/黑烟也一作湘粉)礬石(各三/兩)
　右二味爲末以甲煎和如脂以傅乳瘡日
　三傅作散者不須和汁自著者可用散及
　諸熱瘡黄爛瘡浸淫汁癢丈夫陰蝕癢濕
　瘡小兒頭瘡月蝕口邊肥瘡瘑瘡等并皆
　主之
黄連胡粉散
　　黄連(二/兩)　胡粉(十/分)　水銀(一/兩)
　右三味黄連爲末相和軟皮裹熟挼之自
　能和合縱不得成一家亦得水銀細散入
　粉中也以傅乳瘡諸濕瘡黄爛肥瘡等若
　乾著甲煎爲膏
治妬乳乳生瘡方
　　蜂房　猪甲中土　車轍中土(各等/分)
　右三味爲末苦酒和傅之
鹿角散治婦人乳生瘡頭汁出疼痛欲死不
可忍者方
　　鹿角(三/分)　甘草(一/分)
　右二味治下篩和以雞子黄於銅器中置
　温處炙上傅之日再即愈神驗不傳
治妬乳方
　右以葵莖灰擣篩飲服方寸七日三即愈
　(集驗方直擣/爲散不爲灰)
又方燒自死蛇爲灰和以猪膏塗之大良
灸法
　右以蒲横度口以度從乳上行灸度頭二
　七壯
論曰産後不自飲兒并失兒無兒飲乳乳蓄
喜結癰不飲兒令乳上腫者以雞子白和小
豆散傅乳房令消結也若飲兒不泄者數捻
去之亦可令大孩子含水使口中冷爲嗍取
滯乳汁吐去之不含水漱去熱喜令乳頭作
瘡乳孔塞也
凡女人多患乳癰年四十已下治之多瘥年
五十已上愼勿治治之多死不治自得終天
年
連翹湯治妬乳乳癰方
　　連翹　硭硝(各二/兩)　芍藥
　　射干　升麻　防己
　　杏仁　黄芩　大黄
　　柴胡　甘草(各三/兩)
　右十一味㕮咀以水九升煑取二升五合
　分三服
治乳癰方
　　麥門冬(一/升)　黄芩　芍藥
　　茯苓(各二/兩)　桑寄生　人參
　　黄耆　防風　甘草(各三/兩)
　　粘糖(八/兩)　大棗(五/枚)
　右十一味㕮咀以水一斗煑取三升去滓
　内糖一沸分四服
又方先服前件湯五日後服此丸即愈方
　　天門冬(五/兩)　澤蘭(五/分)大黄(十/分)
　　升麻(六/分)　羌活　桑寄生
　　防風　人參　黄耆
　　乾地黄　白芷　通草(各二/分)
　　黄芩　枳實　五味子
　　茯神　天雄　芎藭
　　當歸(各一/兩)
　右十九味爲末蜜丸酒服二十丸日二加
　至四十丸
治乳癰始作方(廣濟方云治乳癰大堅硬赤/紫色衣不得近痛不可忍者)
　　大黄　楝實　芍藥
　　馬蹄(各等/分)
　右四味治下篩飲服方寸七取汁出瘥(廣/濟)
　(方云酒服方寸七覆取汗當睡/着覺後腫處散不痛經宿乃消)
排膿散治乳癰除惡肉方
　　蓯蓉　鐵精　桂心
　　細辛　黄芩　芍藥
　　人參　防己(一作/防風)　乾薑芎
　　藭當　歸(各三/分)　甘草(五/分)
　右十二味治下篩酒服方寸七日三夜一
　服藥十日膿血出多勿怪
又方生地黄(三/升)　芒消(三/合)　豉(一/升)
　右三味合擣傅上熱即易之取瘥止一切
　癰腫皆用之(一方單用/地黄傅之)
治妬乳乳癰腫方
　右取研米槌二枚炙令熱以絮及故帛㩉
　乳上以槌更互熨之瘥止已用立效
治乳癰堅方
　右以水罐中盛醋泔清燒石令熱内中沸
　止更燒如前少熱内乳漬之及冷更燒石
　内漬不過三度燒石愈
又方黄芩　白歛　芍藥(各等/分)
　右三味爲末以漿水飲服半錢七日三若
　左乳汁結者即捋去右乳汁若右乳汁結
　者可捋去左乳汁(小品云/治妬乳)
治乳癰方
　　大黄　鼠屎(新者各/一分)黄連(二/分)
　右三味擣爲末以黍米粥清和傅乳四邊
　痛止即愈無黍米粟米粳米亦得
又方大黄　莽草　生薑(各二/分)
　　伏龍肝(十二/分)
　右四味擣爲末以酢和塗乳痛即止有效
又方鹿角治下篩以猪脂上清汁服方寸七
不過再服亦可以醋漿水服
又方取葱白擣傅之并絞汁一升頓服即愈
治乳癰二三百日衆療不瘥但堅紫色青柳
根熨方
　右以柳根削取上皮擣令熟熬令温盛著
　練囊中熨乳上乾則易之一宿即愈
蒺藜圓治婦人乳腫痛除熱方
　　蒺藜子　大黄(各一/兩)　敗醬(一/分)
　　桂心　人參　薏苡仁
　　附子　黄連　黄耆
　　雞骨　當歸　枳實
　　芍藥　通草(各二/分)
　右十四味爲末蜜丸如梧子大未食飲服
　三丸不知益至五丸日三無所忌一方無
　大黄敗醬黄連通草爲散酒服方寸七
孫眞人備急千金要方卷之七十















孫眞人備急千金要方卷之七十一仁十
　　　　(宋朝奉郎守太常少卿充/秘閣校理林億等校正)
　　　五痔第三(論一首方二十六首/灸法二首)
論曰夫五痔者一曰牡痔二曰牝痔三曰脉
痔四曰腸痔五曰血痔牡痔者肛邊如鼠乳
時時潰膿血出牝痔者肛腫痛生瘡脉痔者
肛邊有瘡癢痛腸痔者肛邊核痛發寒熱血
痔者大便清血隨大便污衣又五痔有氣痔
寒温勞濕即發蛇蛻皮主之牡痔生肉如兒
乳在孔中頗出見外妨於更衣鼈甲主之牝
痔(集驗作/酒痔)從孔中起外腫五六日自潰出膿
血猬皮主之腸痔更衣挺出久乃縮母猪左
足懸蹄甲主之脉痔更衣出清血蜂房主之
五藥皆下篩等分隨其病倍其主藥爲三分
旦以井花水服半方寸七病甚者旦暮服之
亦可四五服禁寒冷食猪肉生魚菜房室惟
得食乾白肉病瘥之後百日乃通房内又用
藥導下部有瘡内藥瘡中無瘡内孔中又用
野葛燒末刀圭内藥中服藥五日知二十日
若三十日愈痔痛通忌蓴菜
治五痔衆醫所不能愈者方
　　秦芁　白芷　厚朴
　　紫參　亂髮　紫菀(各一/兩)
　　雷丸　藁本(各二/兩)　石南
　　䗪蟲(各一/兩)　貫衆(三/兩)　蝱蟲(半/升)
　　猪後懸蹄(十四/枚)
　右十三味合擣下篩以羊髓脂煎和丸如
　梧子大空腹飲下十五丸日二若劇者夜
　一服四日肛邊癢止八日膿血盡鼠乳悉
　瘥滿六十日終身不復發久服益善忌魚
　猪肉等
槐子圓治燥濕痔痔有雄雌皆主之方
　　槐子　乾㯃　秦芁
　　吴茱萸根白皮(各四/兩)　白芷
　　桂心　黄芩　黄耆
　　白歛　牡蠣龍骨
　　雷丸　丁香　木香
　　蒺藜　附子(各二/兩)
　右十六味爲末蜜丸如梧子大飲服二十
　丸日三(千金翼無白歛深師無黄耆云治/苦暴有乾燥腫痛者有崩血無數)
　(者有鼠乳附核者有腸中煩癢者三五/年皆殺人主忌飲酒及作勞犯之即發)
小槐實圓治五十年者方
　　槐子(三/斤)　白糖(二/斤)　礬石
　　硫黄(各一/斤)　大黄　乾㯃
　　龍骨(各十/兩)
　右七味四味擣篩其二種石及糖并細切
　内銅器中一石米下蒸之以綿絞取汁和
　藥末併手丸如梧子大陰乾酒服二十丸
　日三稍增至三十丸
槐子酒治同前
　　槐子(二/斗)　槐東南枝(細剉/一石)
　　槐東南根(細剉/三石)
　右三味内大釜中以十六斛水煑取五斛
　澄取清更煎取一石六斗炊兩斛黍米上
　麴二十斤釀之攪令調封泥七日酒熟取
　清飲適性常令小小醉合時更煑滓取汁
　淘米及洗器不得用水須知此事忌生水
　故也
又方塗熊膽取瘥止神良一切方皆不及此
又方七月七日多採槐子熟搗取汁内銅器
中重綿密蓋著宅中高門上曝二十日已上
煎成如鼠屎大内穀道中日三亦主瘻及百
種瘡
又方取生槐白皮十兩熟擣丸如彈丸綿裹
内下部中此病宜常食萹竹葉及煑羹粥大
佳也
又方取鯉魚腸三具以火炙令香綿裹内穀
道中一食久蟲當出食魚腸數數易之盡三
具瘥一方炙腸令香坐上蟲出經用有效
又方虎頭犀角
　右二味爲末和不中水猪脂大如雞子塗
　瘡上取瘥
治五痔及脫肛方
　　槐白皮(二/兩)　猪脂(半/斤)　㯃子
　　桃仁(各十/枚)　巴豆(七/枚)　薰草
　　辛夷　甘草　白芷(各半/兩)
　　野葛(六/銖)
　右十味㕮咀煎三上三下去滓以綿沾膏
　塞孔中日四五過蟲死瘥止癢痛大佳
治五痔方
　　猬皮(方三指/大切)熏黄(棗大/末)　熟艾(雞子/大)
　右三味穿地作孔調和取便熏之口中熏
　黄烟氣出爲佳火氣消盡即停停三日將
　息更熏之凡三度永瘥勿犯風冷羹臛將
　補愼猪雞等
又方取槐根煑洗之
又方用桃根煑洗之
猬皮圓治痔方(亦治/漏)
　　猬皮(一/具)　礬石　當歸
　　連翹　乾薑　附子
　　續斷　黄耆(各二/兩)　槐子(三/兩)
　　乾地黄(五/兩)
　右十味爲末蜜丸如梧子大飲服十五丸
　日再加至四十丸(集驗方無/礬石地黄)
又方治崩中及痔方
　　猬皮　人參　茯苓
　　白芷　禹餘粮　乾地黄
　　槐耳　續斷(各三/兩)　蒲黄
　　黄耆　當歸　艾葉
　　橘皮　白歛　甘草(各二/兩)
　　白馬蹄(酒浸一宿/熬令黄)牛角䚡(各四/兩)
　　鰻鱺魚頭(二十/枚)猪懸蹄甲(二十一/枚熬)
　右十九味爲末蜜丸如梧子大酒服二十
　丸日再稍加
治痔方
　右取槐耳赤雞一斤(即是/槐檽)爲末飲服方寸
　七日三
又方以蒲黄水服方寸七日三良妙(外臺云/治腸痔)
　(每大便常/有血者)
又方取桑耳作羹空腹飽食之三日食佳
治痔下血及新産漏下方
　　附子　好礬石(各一/兩)
　右二味爲末白蜜丸如梧子大酒服二丸
　日三稍加不過數日便斷百日服之終身
　不發(崔氏方有/乾薑一兩)
治外痔方(亦治惡/瘡瘤痔)
　　眞珠　雄黄　雌黄(各一/兩)
　　竹茹(三/兩)　猪膏(一/斤)
　右五味爲末内猪膏中和調又切亂髮半
　雞子大和東向煎三上三下髮焦出其痔
　先用鹽湯洗拭乾後傅之
治痔下部出膿血有蟲傍生孔竅方
　右以槐白皮一擔剉内釜中煑令味極出
　置大盆中適寒温坐其中如浴狀蟲悉出
　冷又易之不過二三度瘥
治穀道癢痛繞縁腫起裏許欲生肉突出方
　　大豆(三升以水七升/急火煑取四升)　槐白皮(三/升)
　　甘草(三/兩)
　右三味以豆汁煑取二升浸故帛薄之冷
　則易日三五度
槐皮膏治穀道癢痛痔瘡方
　　槐皮　楝實(各五兩外/臺作塵豉)
　　甘草(删繁用/蜂房)白芷(各二/兩)　當歸(三/兩)
　　桃仁(六十/枚)赤小豆(二/合)
　右七味㕮咀以成煎猪膏一斤微火煎白
　芷色黄膏成取摩瘡上日再并導下部(删/繁)
　(方無當歸治腎勞虛或酒醉當風所損腎/臟病所爲肛門腫生瘡因酒勞傷發瀉清)
　(血肛門疼/痛蜂房膏)
治穀道痛方
　右用菟絲子熬黄黑和雞子黄以傅之日
　二度
又方取杏人熬令黄擣作脂以傅之
治大便孔卒痛如鳥啄方
　右以大小豆各一斗和擣内兩袋中蒸令
　極熱更互坐之瘥
灸法
久冷五痔便血灸脊中百壯
五痔便血失屎灸回氣百壯穴在脊窮骨上
　　　疥癬第四(論二首方六十首/灸法四首)
論曰凡瘡疥小秦芁散中加烏蛇肉二兩主
之黄耆酒中加烏蛇脯一尺亦大效(千金翼/云黄耆)
(酒中加烏蛇脯一尺烏頭附子茵芋石南莽/草各等分大秦芁散中加之亦有大效小小)
(疥瘙十六味小秦芁散亦相/當黄耆酒見第二十四卷)
凡諸疥瘙皆用水銀猪脂研令極細塗之
治凡有瘡疥腰胯手足皆生疵疥者方
　　栝蔞根(四/兩)　黄連　芍藥
　　薔薇根　雀李根皮　黄蘖(各三/兩)
　　苦參　黄耆　黄芩
　　石龍芮(二/兩)大黄　當歸
　　續斷(各一/兩)
　右十三味爲末蜜丸如梧子以薔薇飲服
　二十丸日三加至三十丸瘥乃止乾疥白
　癬勿服(千金翼云所是/癰疽皆須服之)
治寒熱瘡及風疥諸雜瘡方
　　千年韭根　好礬石　雄黄
　　藜蘆　瓜蒂　胡粉(各一/分)
　　水銀(三/分)
　右七味以柳木研水銀使盡用猪脂一升
　煑藜蘆韭根瓜蒂三沸去滓内諸藥和調
　令相得即成以傅之神良(救急方用/治癬瘡)
䕡茹膏治一切惡瘡疥癬疽漏瘑方
　　䕡茹　狼牙　青葙
　　地榆　藜蘆　當歸
　　萹蓄　羊蹄根(各二/兩)蛇牀子
　　白歛(各六/分)　漏蘆(二/分)
　右十一味擣以苦酒漬一宿明旦以成煎
　猪膏四升煎之三上三下膏成絞去滓内
　後藥如下
　　雄黄　雌黄　硫黄
　　礬石　胡粉　松脂(各二/兩)
　　水銀(三/兩)
　右七味細研看水銀散盡即傾前件膏中
　以十隻箸攪數百徧止用磁器密貯舉勿
　令泄氣煎膏法必微火急即不中用傅藥
　不可近目及陰先研雄黄等令細候膏小
　冷即和攪傅之
治疥疽諸瘡方
　　水銀　胡粉(各六/分)　黄連
　　黄蘖(各八/分)　薑黄十分　礬石
　　附子　苦參　蛇牀子(各三/分)
　右九味水銀胡粉别研如泥餘爲末以成
　煎猪膏合和研令調以傅之(千金翼/無薑黄)
治久疥癬方
　　丹砂雄黄雌黄(劉涓/子無)
　　亂髮(洗/净)松脂白蜜(各一/兩)
　　䕡茹(三/兩)猪脂(二/升)巴豆(十四/枚)
　右九味先煎髮消盡内松脂蜜三上三下
　去滓内諸末中更一沸止以傅之(千金翼/用蠟不)
　(用/蜜)
又方水銀礜石(一作/礬石)　黄連(一作/雄黄)　
　　蛇牀子(各一/兩)
　右四味爲末以猪脂七合和攪不見水銀
　爲熟傅之一方加藜蘆一兩又云䕡茹
治諸瘡疥癬久不瘥者方
　　水銀(一/斤)臘月猪脂(五/斤)
　右二味以鐵器中壘竈用馬通火七日七
　夜勿住火出之停冷取膏去水銀不妨别
　用以膏傅一切瘡無不應手立瘥(千金翼/又用水)
　(銀粉和猪/脂塗之)
又方特牛尿　羊蹄根(各五/升)
　右二味以牛尿漬羊蹄根一宿日曝乾復
　内尿中取盡止作末傅諸瘡(千金翼云和/猪脂用更精)
又方拔取生烏頭十枚切煑汁洗之瘥
論曰凡諸瘡癬初生時或始痛癢即以種種
單方救之或嚼鹽塗之又以穀汁傅之又以
蒜墨和傅之(千金翼/蒜作酥)又以薑黄傅之又以鯉
魚鮓糝傅之又以牛李子汁傅之若以此救
不瘥乃以前諸大方治之
治細癬方
　蛇牀子　白鹽(一作/白堊)　羊蹄根(各一/升)
　　赤葛根　苦參　菖蒲(各半/斤)
　　黄連　莽草(各三/兩)
　右八味㕮咀以水七升煑取三升適寒温
　以洗身如炊一石米頃爲佳澄清後當微
　温用之滿三日止
又方羊蹄根於磨石上以苦酒磨之以傅瘡
欲傅先刮瘡以火炙乾後傅四五過(千金翼/云擣羊)
(蹄根著磁器中以白蜜和臨用先刮瘡令傷/次以蜜和者傅之如炊一石米久拭去更以)
(二年大蒜和塗之若/刮瘡處不傷即不瘥)
又方羊蹄根五升以桑柴灰汁煑四五沸以
洗凡方中用羊蹄根皆以日未出採之佳
又方菖蒲末五斤以酒五升漬釜中蒸之使
味出先絶酒一日每服一升或半升
又方用乾荆子燒中央器承兩頭取汁塗之
先刮上令傷次用荆子汁
治癬方
　右取煎餅熱搨不限多少日一遍良亦治
　浸淫瘡
又方净洗瘡取醬瓣雀屎和傅之瘥止(千金/翼云)
(取醬和尿/和塗之)
又方水銀蕪荑和酥傅之
又方日中午擣桃葉汁傅之
又方擣刺薊汁傅服之
又方燒蛇蛻一具酒服
又方服地黄汁佳
又方擣羊蹄根和乳塗之
又方服驢尿良又方醋煎艾塗之
又方擣莨菪根蜜和傅之(千金翼/無根字)
治濕癬肥瘡方
　右用大麻𣿉傅之五日瘥
治癬久不瘥者方
　右取自死蛇燒作灰猪脂和塗即瘥
灸癬法
日中時灸病處影上三姓灸之呪曰癬中蟲
毛戎戎若欲治待日中
八月八日日出時令病人正當東向户長跪
平舉兩手持户兩邊取肩頭小垂際骨解宛
宛中灸之兩火俱下各三壯若七壯十日愈
治小兒癬方
　右以蛇牀實擣末和猪脂以傅之
治瘙癢方
　右以水銀和胡粉傅之
治身體搔癢白如癬狀者方
　　楮子(三/枚)　猪𦚠(一/具　)鹽(一/升)
　　礬石(一/兩)
　右四味以苦酒一升合擣令熟以拭身體
　日三
治癧易方
　右以三年醋磨烏賊骨先以布摩肉令赤
　次傅之
又方醋磨硫黄塗取上(集驗又磨附子硫黄/待使熟將卧以布拭)
(病上乃以/藥傅之)
又方取途中先死蜣螂擣爛塗之當揩令熱
封之一宿瘥
又方白歛熏陸香
　右二味揩上作末水服瘥
又方硫黄　雌黄　槲皮(燒)
　　蛇蛻(一/具)
　右四味各等分擣篩以清漆合和薄塗白
　處欲塗時先以巴豆半截拭白處皮微破
　然後傅之不過三兩度
又方硫黄　水銀　礬石
　　竈墨(各等/分)
　右四味搗篩内坩子中以葱葉中涕和研
　臨卧傅病上
九江散治白癤風及二百六十種大風方
　　當歸(七/分)　石南(六/分)　附子
　　躑躅　秦芁　菊花
　　乾薑　防風　雄黄
　　麝香　丹砂　斑猫(各四/兩)
　　蜀椒　連翹　鬼箭羽
　　石長生　知母(各八/分)　鬼臼(十一/分)
　　人參　王不留行　石斛
　　天雄　烏頭　獨活
　　防己　莽草(各十/三分)　水蛭(百/枚)
　　蜈蚣(三/枚)　䖟蟲　地膽(各十/枚)
　右三十味諸蟲皆去足翅熬炙令熟爲散
　以酒服方寸七日再其病入髮令髮白服
　之百日愈髮還黑
又方天雄　白歛　黄芩(各三/兩)
　　乾薑(四/兩)　附子(一/兩)　商陸
　　躑躅(各一/升)
　右七味治下篩酒服五分七日三
治白癜方
　　礬石　硫黄
　右二味各等分爲末酢和傅之
又方平旦以手掉取韭頭露塗之極效
又方以酒服生胡麻油一合日三稍稍加至
五合愼生冷猪雞魚蒜等百日服五斗瘥
又方取羅摩草煑汁拭之亦揩令傷擿白汁
塗之
又方石灰松脂酒主之方見卷末
又方以蛇蛻皮熬摩數百過棄置草中
又方樹空中水洗桂爲末唾和塗之日三
又方以水銀數數拭之令熱即消瘥乃止
又方灸左右手中指節去延外宛中三壯未
瘥報之
治凡身諸處白駁漸漸長似癬但無瘡方
　右取鰻鱺魚脂塗之先揩病上使痛然後
　塗之
治皮中紫赤疵痣去黶穢方
　　乾漆　雌黄　礬石(各三/兩)
　　雄黄(五兩/巴)　豆(十五/枚)　炭皮(二/斤)
　右六味治下篩以雞子白和塗故帛貼病
　上日二易
治赤疵方
　右用墨大蒜䱇血合塗之
治贅疵痣方
　　雄黄　硫黄　眞珠
　　礬石　巴豆　䕡茹
　　藜蘆(各一/兩)
　右七味治下篩以眞漆合和如泥以塗點
　病上須成瘡及去面䵟皮中紫不耐漆人
　不得用以雞子白和之
去疣目方
　以七月七日用大豆一合拭疣目上三遍
　病疣人自種豆於南屋東頭第二霤中豆
　生四葉以湯沃殺即瘥
又方松柏脂合和塗之一宿失矣
又方石硫黄揩六七遍
又方杏人燒令黑研膏塗上
又方以猪脂癢處揩之令少許血出即瘥神
驗不可加
又方每月十五日月正中時望月以秃條箒
掃三七遍瘥
又方苦酒漬石灰六七日滴取汁點疣上小
作疣即落
又方取牛口中涎數塗自落
又方著艾炷疣目上灸之三壯即除
　　　惡疾大風第五(論一首/方十首)
論曰惡疾大風有多種不同初得雖徧體無
異而眉鬚已落有遍體已壞而眉鬚儼然有
諸處不異好人而四肢腹背有頑處重者手
足十指已有墮落有患大寒而重衣不暖有
尋常患熱不能暫凉有身體枯槁者有津汁
常不止者有身體乾癢徹骨搔之白皮如麩
手下作瘡者(外臺作卒/不作瘡)有瘡痍荼毒重疊而
生晝夜苦痛不已者有直置頑鈍不知痛癢
者其色亦有多種有青黄赤白黑光明枯暗
此候雖種種狀貌不同而難療易療皆在前
人不由醫者何則此病一著無問賢愚皆難
與語何則口順心違不受醫教直希望藥力
不能求己故難療易療屬在前人不關醫藥
予嘗手療六百餘人瘥者十分有一莫不一
一親自撫養所以深細諳委之姑與共語覺
難與語不受入即不須與療終有觸損病既
不瘥乃勞而無功也又神仙傳有數十人皆
因惡疾而致仙道何者皆由割棄塵累懷潁
陽之風所以非止瘥病乃因禍而取福也故
余所覩病者其中頗有士大夫乃至有異種
名人及遇斯患皆愛戀妻孥繫著心髓不能
割捨直望藥力未肯近求諸身若能絶其嗜
慾斷其所好非但愈疾因兹亦可自致神仙
余嘗問諸病人皆云自作不仁之行久久并
爲極猥之業於中仍欲更作云爲雖有悔言
而無悔心但能自新受師教命餐進藥餌何
有不除余以貞觀年中將一病士入山教服
松脂欲至百日鬚眉皆生由此觀之惟須求
之於己不可一仰醫藥者也然有人數年患
身體頑痺羞見妻子不告之令知其後病成
狀貌分明乃云犯藥卒患此皆自誤然斯疾
雖大療之於微亦可即瘥此疾一得遠者不
過十年皆死近者五六歲而亡然病者自謂
百年不死深可悲悼一遇斯疾即須斷鹽常
進松脂一切公私物務釋然皆棄猶如脫屣
凡百口味特須斷除漸漸斷穀不交俗事絶
乎慶弔幽隱巖谷周年乃瘥瘥後終身愼房
事犯之還發兹疾有吉凶二義得之修善即
吉若還同俗類必是凶矣今略述其由致以
示後之學者可覽而思焉
□豆治惡疾方
　右用細粒烏豆擇取摩之皮不落者取三
　月四月天雄烏頭苗及根净去土勿洗擣
　絞取汁漬豆一宿漉出曝乾如此七反始
　堪服初服三枚漸加至六七枚日一服禁
　房室猪魚雞蒜畢身毛髮即生犯藥不瘥
岐伯神聖散治萬病癰疽癩疥癬風痿骨肉
疽敗百節痛眉毛髮落身體淫淫躍躍痛癢
目痛眥爛耳聾齒齲痔瘻
　　天雄　附子　茵芋(外臺作/䕡草)
　　躑躅　細辛　烏頭
　　石南　乾薑(各一/兩)　蜀椒
　　防風　菖蒲(各二/兩)　白术
　　獨活(各三/兩)
　右十三味治下篩酒服方寸七日三勿增
　之
狼毒散治惡疾方
　　狼毒秦芁各等分
　右二味治下篩酒服方寸七日三服五十
　日愈
又方煉松脂投冷水中二十遍蜜丸服二丸
遇飢即服之日三鼻柱斷離者二百日服之
瘥斷鹽及雜食房室又天門冬酒服百日愈
石灰酒主生毛髮眉鬚去大風方
　　石灰(一石拌水和/濕蒸令氣足)松脂成煉(十斤/爲末)
　　上麴(一斗/二升)　黍米(一/石)
　右四味先於大鍋内炒石灰以术札著灰
　中火出爲度以枸杞根剉五斗水一石五
　升煑取九斗去滓以淋石灰三遍澄清以
　石灰汁和漬麴用汁多少一如釀酒法訖
　封四七日開服常令酒氣相及爲度百無
　所忌不得觸風其米泔及飯糟一事已上
　不得使人畜犬鼠食之皆令深埋却此酒
　九月作二月止恐熱膈上熱者服後進三
　五口冷飯壓之婦人不能飲食黄瘦積年
　及蓐風不過一石即瘥其松脂末初酘釀
　酒攤飯時均散著飯上待飯冷乃投之此
　酒飯宜冷不爾即醋宜知之
治大風眉鬚落赤白癩病八風十二痺筋急
肢節緩弱飛尸遁注水腫癰疽疥癬惡瘡脚
攣手折眼暗洞泄痰飲宿澼寒冷方
　　麴(二十/五斤)　商陸根(二十/五斤)馬耳(切)
　右二味合於甕中水一斛漬之炊黍米一
　石釀如家法使麴米相淹三酘畢密封三
　七日開視麴浮酒熟澄清温服三升輕者
　二升藥發吐下爲佳宜食弱煑飯牛羊鹿
　肉羹禁生冷醋滑及猪犬雞魚等
治風身體如蟲行方
　右用鹽一斗水一石煎减半澄清温洗浴
　三四遍(并療一/切風)
又方以淳灰汁洗面不過一月
又方以大豆漬飯漿水旦旦温洗面洗頭髮
　不净加少麫勿以水濯之不過十度
又方成煉雄黄松脂各等分蜜和丸如梧桐
　子大飲下十丸日三服百日愈愼酒肉鹽
　豉等



孫眞人備急千金要方卷之七十一










孫眞人備急千金要方卷之七十二慈一
　　　　(宋朝奉郎守太常少卿充/秘閣校理林億等校正)
　解毒并雜治方
　　　解食毒第一(論/方)
論曰凡人跋涉山川不諳水土人畜飲啖誤
中於毒素不知方多遭其斃豈非枉横耶然
而大聖久設其法以救活之正爲貪生嗜樂
忽而不學一朝逢遇便自甘心竟不識其所
以今述神農黄帝解毒方法好事者可少留
意焉
治諸食中毒方
　　飲黄龍湯及犀角汁無不治也飲馬尿
　　亦良
治飲食中毒煩懣方
　　苦參三兩㕮咀以酒二升半煑取一升
　　頓服取吐愈
治食百物中毒方
　　掘厠傍地深一尺以水滿坑中取厠籌
　　七枚燒令烟以投坑中乃取水汁飲四
　　五升即愈急者不可得但掘地著水即
　　取飲之
又方服生韭汁數升
又方含貝子一枚須臾吐食物瘥
治食六畜肉中毒方
　　各取六畜乾屎爲末水服佳若是自死
　　六畜肉毒水服黄檗末方寸匕須臾服
　　與佳
又方燒小豆一升爲末服三方寸匕神良
又方水服竈底黄土方寸匕
治食生肉中毒方
　　掘地深三尺取下土三升以水五升煑
　　土五六沸取上浮清者飲一升立愈
治食牛肉中毒方
　　狼牙燒灰水服方寸七良(一作/猪牙)
又方温湯服猪脂良
又方水煑甘草汁飲之
治食牛馬肉中毒方
　　飲人乳汁良
治食馬肉血洞下欲死方
　　豉(二百/粒)　杏仁(二十/枚)
　右二味㕮咀蒸五升米下飯熟擣之再服
　令盡
又方蘆根汁飲以浴即解
治生食馬肝毒殺人方
　　牡鼠屎二七枚兩頭尖者是以水研飲
　　之不瘥更作
治食野菜馬肝肉諸脯肉毒方
　　取頭垢如棗核大吞之起死人
又方燒狗屎灰水和絞取汁飲之立愈
又方燒猪骨爲末水服方寸匕
治食百獸肝中毒方
　　頓服猪脂一斤佳亦治陳肉毒
治食狗肉不消心中堅或腹脹口乾大渴心
急發熱狂言妄語或洞下方
　　杏人一升合皮研以沸湯三升和絞取
　　汁分三服狗肉完片皆出即靜良驗
治食猪肉中毒方
　　燒猪屎爲末服方寸匕犬屎亦佳
治漏脯毒方(張文仲云茅室諸/水迷脯爲漏脯)
　　擣韭汁服之良大豆汁亦得
治鬱肉濕脯毒方(張文仲云肉閉在密/器中經宿者爲濕脯)
　　燒狗屎爲末水服方寸匕凡生肉熟肉
　　皆不用深藏密蓋不泄氣皆殺人又肉
　　汁在器中密蓋氣不泄者亦殺人
治脯在黍米中毒方
　　麴一兩鹽兩撮以水一升煑服之良
治中射罔脯毒及餅臛中毒方
　　取貝子爲末水服如豆佳不瘥又服
人以雉肉作餅臛因食皆吐下治之方
　　犀角爲末服方寸七得靜甚良
治食鵝鴨肉成病胷滿面赤不下食者方
　　服秫米泔良
治食魚中毒方
　　煑橘皮停極冷飲之立驗(肘後方云治/食魚中毒面)
　　(腫煩/亂者)
治食魚中毒面腫煩亂及食鱸魚中毒欲死
者方
　　剉蘆根舂取汁多飲良并治蟹毒亦可
　　取蘆葦茸汁飲之愈
治食魚鱠及生肉在胷膈中不化吐之不出
便成癥瘕方
　　厚朴(三/兩)　大黄(二/兩)
　右二味㕮咀以酒二升煑取一升盡服立
　消人强者
　大黄用酒三升煑取二升再服之
治食魚鱠不消方
　　大黄(三兩/切)　朴消(二/兩)
　右二味以酒二升煑取一升頓服之(仲景/方有)
　(橘皮一兩肘後方云治食猪肉遇/冷不消必成癥下之方亦無橘皮)
又方舂馬鞭草飲汁一升即消生薑亦良(肘/後)
(方云亦宜/服諸吐藥)
又方鮐魚皮燒灰水服無完皮壞刀裝取之
一名鮫魚皮(古今録驗云治/食鯸鮧魚傷毒)
又方魚皮燒灰水服方寸七
又方魚鱗燒灰水服方寸七食諸鮑魚中毒
亦用之
治食蟹中毒方
　　冬瓜汁服二升冬瓜亦可食
治食諸菜中毒方
　　甘草　貝齒　胡粉(各等/分)
　右三味治下篩水服方寸七小兒尿乳汁
　共服二升亦好
治食山中樹菌中毒方
　　人屎汁服一升良
　　　解百藥毒第二(論方/解毒)
論曰甘草解百藥此實如湯沃雪有同神妙
有人中烏頭巴豆毒甘草入腹即定中藜蘆
毒葱湯下咽便愈中野葛毒土漿飲訖即止
如此之事其驗如反掌要使人皆知之然人
皆不肯學誠可嘆息方稱大豆汁解百藥毒
余每試之大懸絶不及甘草又能加之爲甘
豆湯其驗尤奇有人服玉壺丸治嘔不能已
百藥與之不止藍汁入口即定如此之事皆
須知之此則成規更不須試練也解毒方中
條例極多若不指出一二學者不可卒知餘
方例爾
石藥毒用白鴨屎
人參汁雄黄毒用防己
鐵粉毒用磁石
礜石毒用
　　大豆汁　白鵝膏
防葵毒用葵根汁
桔梗毒用白粥
甘遂毒用大豆汁
大戟毒用菖蒲汁
躑躅毒用栀子汁
雞子毒用淳醋
馬刀毒用清水
野芋毒用
　　土漿　人糞汁
杏仁毒用藍子汁
百藥毒用
　　甘草　薺苨　大小豆汁
　　藍葉根實汁
金銀毒用
　　水銀服數兩即出雞子汁及屎白燒猪
　　脂和水淋雞屎汁煑葱白汁鴨血及屎
　　汁
芫花毒用
　　防己　防風　甘草
　　桂汁
野葛毒用
　　雞子清　葛根汁　甘草汁
　　鴨頭熱血　猪膏　雞屎
　　人屎
藜蘆毒用
　　雄黄　温湯　煑葱汁
烏頭天雄附子毒用
　　大豆汁　遠志　防風
　　棗肉　飴糖
射罔毒用
　　藍汁　大小豆汁　竹瀝
　　大麻子汁　藕芰汁　六畜血
　　貝齒屑　蚯蚓屎
半夏毒用生薑汁及煑乾薑汁
莨菪毒用
　　薺苨　甘草　犀角
　　蟹汁　升麻
狼毒毒用
　　杏仁　藍汁　白歛
　　鹽汁　木占斯
巴豆毒用
　　煑黄連汁　大豆汁　菖蒲汁
　　生藿汁(肘後云/小豆藿)　煑寒水石汁
蜀椒毒用
　　葵子汁　蒜　桂汁
　　豉汁　人尿　冷水
　　土漿　雞毛燒吸烟及調水服
斑猫元青毒用
　　猪膏　大豆汁　戎鹽
　　藍汁　鹽湯煑猪膏
　　巴豆
服藥過劑悶亂者用
　　水和胡粉　水和葛粉　地漿
　　蘘荷汁　秔米瀋　豉汁
　　乾薑　黄連　飴糖
　　飲藍汁　吞雞子黄
解諸菌毒
　　掘地作坑以水沃中攪令濁澄清飲之
　　名地漿
解一切毒藥發不問草石始覺惡即服此方
　　豉(三/升)生麥門冬葱白(各八/兩)
　右三味㕮咀以水七升煑取二升半分三
　服
雞腸草散解諸毒方
　　鷄腸草(三/分)　薺苨　升麻(各四/分)
　　芍藥　當歸　甘草(各二/分)
　　坌土(一/分)　藍子(一/合)
　右八味治下篩水服方寸匕多飲水爲佳
　若爲蜂蛇等毒蟲所螫以針刺螫上血出
　著藥如小豆許於瘡中令濕瘥爲射罔箭
　所中削竹如釵股長一尺五寸以綿纏繞
　水沾令濕取藥内瘡中隨瘡深淺令至底
　止有好血出即休若服藥有毒水服方寸
　匕毒解痛止愈
解毒藥散方
　　薺苨(一/分)　藍(并花/二分)
　右二味七月七日取藍陰乾搗篩水和服
　方寸匕日三
又方中毒者取秦燕毛二七枚燒灰服
解一切毒方
　　母猪屎水和服之又水三升三合和米
　　粉飲之
解鴆毒及一切毒藥不止煩懣方
　　甘草　蜜(各四/分)　粱米粉(一/升)
　右三味以水五升煑甘草取二升去滓歇
　大熱内粉湯中攪令匀調内白蜜更煎令
　熟如薄粥適寒温飲一升
治食莨著悶亂如卒中風或似熱盛狂病服
藥即劇方
　　飲甘草汁藍青汁即愈
治野葛毒已死口噤者方
　　取青竹去兩節拄兩脇臍上内冷水注
　　之暖即易須臾口開開即服藥立活惟
　　須數易水
治鈎吻毒困欲死面青口噤逆冷身痺方(肘/後)
(方云鈎吻茱萸食芥相似而所生之/傍無他草又莖有毛誤食之殺人)
　薺苨八兩㕮咀以水六升煑取三升冷
　如人體服五合日三夜二凡煑薺苨惟
　令濃佳
又方煑桂汁飲之
又方噉葱涕佳(葱涕治/諸毒)
治腹中有鐵方
　　白折炭刮取末井花水服三錢不過再
　　服



孫眞人備急千金要方卷之七十二











孫眞人備急千金要方卷之七十三
　　　　(宋朝奉郎守太常少卿充/秘閣校理林億等校正)
　解毒雜治方
　　　解五石毒第三(論方/證)
論曰人不服石以庶事不佳惡瘡疥癬温疫
瘧疾年年常患寢食不安興居常惡非止己
事不康生子難育所以石在身中萬事休泰
要不可服五石也人年三十已上可服石藥
若素肥充亦勿妄服四十已上必須服之五
十已上三年可服一劑六十已上二年可服
一劑七十已上一年可服一劑
又曰人年五十已上精華消歇服石猶得其
力六十已上轉惡服石難得力所以常須服
石令人手足温暖骨髓充實能消生冷舉措
輕便復耐寒暑不著諸病是以大須服之凡
石皆熟煉用之凡石之發當必惡寒頭痛心
悶發作有時狀如温瘧但有此兆無過取冷
水淋之得寒乃止一切冷食惟酒須温其諸
解法備如後說其發背疽腫方見别卷
又曰凡服石人甚不得雜食口味雖百品具
陳終不用重食其肉諸雜既重必有相賊聚
積不消遂動諸石如法持心將攝得所石藥
爲益善不可加余年三十八九嘗服五六兩
乳自是以來深深體悉至於將息節度頗識
其性養生之士宜留意詳焉然其乳石必須
土地清白光潤羅紋鳥翮一切皆成白可入
服其非土地者愼勿服之多皆殺人甚於鴆
毒紫石白石極須外内映徹光净皎然非此
亦不可服寒石五石更生散方舊說此藥方
上古名賢無此漢末有何侯者行用自皇甫
士安已降有進餌者無不發背解體而取顛
覆余自有識性已來親見朝野仕人遭者不
一所以寧食野葛不服五石明其大大猛毒
不可不愼也有識者遇此方即須焚之勿久
留也今但録主對以防先服者其方以從烟
滅不復須存爲含生害也
葱白豉湯鍾乳對术又對栝蔞其治主肺上
通頭胷术動鍾乳胸塞短氣鍾乳動术頭痛
目疼又鍾乳雖不對海蛤海蛤能動鍾乳鍾
乳動則目疼短氣有時术動鍾乳直頭痛胷
塞然鍾乳與术爲患不過此也雖所患不同
其治一也發動之始要有所由始覺體中有
異與上患相應宜速服此方
　　葱白(半/斤)　豉(二/升)　甘草(三/兩)
　　人參(外臺用吴/茱萸一升)
　右四味㕮咀先以水一斗五升煑葱白作
　湯澄取八升内藥煑取三升分三服纔服
　便使人按摩摇動口中嚼物然後仰卧覆
　以煖衣汗出去衣服湯熱歇即便冷淘飯
　燥脯而已若服此不解復服
桂心湯方
　　甘草(三/兩)　桂心(二/兩)　豉(二/升)
　　葱白(半/斤)
　右四味合服如上法若服此已解肺家猶
　有客熱餘氣復服
桂心湯方
　　桂心　麥門冬(各三/兩)人參
　　甘草(各二/兩)　豉(二/升)　葱白(半/斤)
　右六味合服如前法(此方與次後散發身/體生瘡麥門冬湯方)
　(用重分/兩小異)
杜仲湯硫黄對防風又對細辛其治主脾腎
通主腰脚防風動硫黄煩熱脚疼腰痛或嗔
忿無常或下利不禁防風細辛能動硫黄而
硫黄不能動彼始覺發便服此方
　　杜仲(三/兩)　枳實　甘草
　　李核仁(各二/兩)香豉(一/升)　栀子仁(十四/枚)
　右六味合服如上法若不解復服
大麥奴湯方
　　大麥奴(四/兩)　甘草　人參
　　硭硝　桂心(各二/兩)　麥門冬(半/斤)
　右六味合服如上法若服此已解脾腎猶
　有餘熱氣或冷復服
人參湯方
　　人參　乾薑　甘草
　　當歸(各一/兩)　附子(一/枚)
　右五味合服如上法
生麥門冬湯白石英對附子其治主胃通主
脾腎附子動白石英煩熱腹脹白石英動附
子嘔逆不得食或口噤不開或言語難手脚
疼痛始覺發宜服此方
　　生麥門冬(四/兩)甘草　麻黄(各二/兩)
　　豉(二/升)
　右四味合服如上法不解更服
大黄湯方(若煩加細/辛五兩)
　　大黄(三/兩)　豉(二/升)　甘草(二/兩)
　　栀子仁(二十/枚)
　右凡五味合服如上法頻服得下便止不
　下服盡若熱勢未除視瞻高而患渴復服
栝蔞根湯方
　　栝蔞根　大麥奴(四/兩)甘草(二/兩)
　　豉(二/升)　葱白(半/斤)
　右五味合服如上法稍稍一兩合服之隱
　約得一升許便可食少糜動口若已解胃
　中有餘熱復服
硭硝湯方
　　硭硝　桂心(各二/兩)　通草
　　甘草(各三/兩)　白术(一/兩)　大棗(二十/枚)
　　李核仁(二十/一枚)
　右七味合服如上法若腹脹去硭硝用人
　參(二/兩)
人參湯紫石英對人參其治主心肝通主腰
脚人參動紫石英(外臺云細辛人/參動紫石英)心急而痛
或驚悸不得眠卧恍惚忘誤失性發狂昏昏
欲眠或憒憒喜嗔或瘥或劇乍寒乍熱或耳
聾目暗又防風雖不動紫石英紫石英猶動
防風(巢源外臺云防風雖不對紫石英而能/動紫石英爲藥中亦有人參縁防風動)
(人參轉相發動令/人亦心痛煩熱)頭項强始覺服此方(外臺/服麻)
(黄/湯)
　　人參　白术(各三/兩)　甘草(外臺/無)
　　桂心(各二/兩)　細辛(一/兩)　豉(三/升)
　右六味合服如上法若嗔盛加大黄黄芩
　栀子各三兩若忘誤狂發猶未除服
生麥門冬湯方(外臺此方/治礜石發)
　　生麥門冬葱白(各半/斤)　甘草(三/兩)
　　人參(一/兩)　豉(二/升)
　右五味合服如上法温床暖覆床下著火
　口中嚼物使身稍汗一日便解若心有餘
　熱更服
人參湯方
　　人參　防風　甘草(各三/兩)
　　桂心(二/兩)　生薑　白术(各一/兩)
　右六味合服如上法
大麥麨方赤石脂對桔梗其治主心通主胷
背桔梗動石脂心痛寒噤手脚逆冷心中煩
悶赤石脂動桔梗頭痛目赤身體壯熱始覺
發宜温清酒飲之隨能否須酒勢行則解亦
可服此方
　　大麥熬令汗出燥止勿令大焦舂去皮
　　細擣絹篩以冷水和服之(千金翼云炒/去皮净淘蒸)
　　(令熟曝乾熬/令香乃爲末)
葱白豉湯礜石無所偏對其治主胃發則令
人心急口噤骨節疼强或節節生瘡始覺發
即服此方(外臺云服/麥門冬湯)
　　葱白(半/斤)　豉(二/升)　甘草(二/兩)
　右三味以水六升煑取二升半分三服若
　散發身體卒生瘡宜服
生麥門冬湯方
　　生麥門冬(五/兩)甘草(三/兩)　桂心(二/兩)
　　人參(一兩/半)　葱白(半/斤)　豉(二/升)
　右六味服如解鍾乳湯法
术對鍾乳术發則頭痛目疼或舉身壯熱解
如鍾乳法
附子對白石英亦對赤石脂附子發則嘔逆
手脚疼體强骨節痛或項强面目滿腫發則
飲酒服麨自愈若不愈與白石英同解
人參對紫石英人參發則煩熱頭項强與紫
石英同解
大黄黄芩湯桔梗對赤石脂又對茯苓又對
牡蠣桔梗發則頭痛目赤身體壯熱解與赤
石脂同茯苓發則壯熱煩悶宜服此方
　　大黄　黄芩　栀子仁(各三/兩)
　　豉(一/升)　葱白(切一/升)
　右五味㕮咀以水六升煑取一升半分三
　服
牡蠣發則四肢壯熱心腹煩悶極渴解與赤
石脂同
乾薑無所偏對
栝蔞根湯海蛤對栝蔞海蛤先發則手足煩
熱栝蔞先發則噤寒清涕出宜服此方
　　栝蔞根　甘草(各二/兩)　大黄(一/兩)
　　栀子仁(十四/枚)
　右四味合服如解鍾乳法
白石英發先腹脹後發熱
石硫黄發通身熱兼腰膝痛
礜石發遍身發熱兼口噤
牡蠣發頭痛而煩滿熱
茯苓發直頭痛
桔梗發頭面熱
海蛤發心中發熱(已上除海/蛤外宜浴)
紫石英發乍寒乍熱
赤石脂發心噤身熱頭目赤已上二味宜酒
石硫黄礜石桔梗牡蠣茯苓此五物發宜浴
白石英亦可小浴其餘皆不宜浴礜石發宜
用生熟湯茯苓發熱多攻頭即以冷水洗身
漬之
　　浴法初熱先用暖水後用冷水浴時愼
　　不可洗頭垂沐可以二三升灌之凡藥
　　宜浴便得解即佳不瘥可餘治之
赤石脂紫石英發宜飲酒得酒即解凡藥發
或有宜冷或有宜飲酒不可一概也
又一法云寒食散發動者云草藥氣力易盡
石性沉滯獨主胃中故令數發欲服之時以
絹袋盛散一七著四合酒中塞其口一宿後
飲盡之其酒用多少將御節度自如舊法此
則藥石之勢俱用石不住胃中何由而發事
甚驗也
栀子豉湯治食宿飯陳臭肉及羹宿菜發者
方
　　栀子(三七/枚)　香豉(三/升)　甘草(三/兩)
　右三味㕮咀以水八升煎取三升分三服
　　亦可加人參葱白
葱白豉湯治因失食發及飲酒過醉發者方
　　葱白(一/斤)　豉(二/升)　乾薑(五/兩)
　　甘草(二/兩)
　右四味㕮咀以水七升煑取三升分三服
　不解宜服
理中湯方
　　人參　甘草　白术(各三/兩)
　　乾薑(二/兩)
　右四味㕮咀以水六升煑取二升半分三
　服
人參湯治因瞋怒太過發者方
　　人參　枳實　甘草(各九/分)
　　白术　乾薑　栝蔞根(各六/分)
　右六味㕮咀以水九升煑取三升分三服
　若短氣者稍稍數飲(千金翼云主散發氣/逆心腹絞痛不得氣)
　(息命在/轉燭者)
情色過多發宜服黄耆湯(方本/闕)
將冷太過發則多壯熱以冷水洗浴然後用
生熟湯五六石灌之已食少暖食飲少熱酒
行步自勞
將熱太過發則多心悶時時食少冷食若夏
月大熱時散發動多起於渴飲多所致水和
少麨服之不瘥復作以瘥爲度
冷熱熨法若大小便閉塞不通或淋瀝溺血
陰中疼痛此是熱氣所致用此法即愈
　　其法前以冷物熨小腹已次以熱物熨
　　之又以冷物熨之若小便數此亦是取
　　冷所爲暖將理自愈
治藥發下利者方
　　乾服豉即斷能多益佳
檳榔湯凡服散之後忽身體浮腫多是取冷
過所致治之方
　　檳榔三十枚擣碎以水八升煑取二升
　　分再服(千金翼云子擣作末下篩㕮咀/其皮以湯七升煑取二升去滓)
　　内子末爲再服
治凡散發瘡腫方
　　蔓菁子(熬)　杏仁　黄連
　　胡粉(各一/兩)　水銀(二/兩)
　右五味别擣蔓菁子杏仁如膏以猪脂合
　研令水銀滅以塗上日三夜一
治散發赤腫者方
　　生地黄(五/兩)　大黄(一/兩)　生商陸(三/兩)
　　杏仁(四十/枚)
　右四味切醋漬一宿猪膏一升煎商陸令
　黑去滓摩腫上日三夜一
治散發生細瘡者方
　　黄連硭硝(各五/兩)
　右二味㕮咀以水八升煑黄連取四升去
　滓内硭硝令烊漬布取貼瘡上數數易换
　多少皆著之
治散發瘡痛不可忍方
　　冷石三兩下篩爲末粉瘡上日五六度
　　即燥須臾痛亦定
治服散忽發痛方
　　乾薑五兩㕮咀以水五升煑取三升去
　　滓内蜜一合和絞頓服不瘥重作
鴨通湯解散除熱方
　　白鴨通(五升沸湯二斗半淋/之澄清取汁二斗)
　　栀子仁(二十/枚)豉(三/升)麻黄(八/兩)
　　冷石(二/兩)　甘草(五/兩)　石膏(三/兩)
　右七味五味㕮咀以鴨通汁煑取六升去
　滓内豉三沸分服五合若覺體冷小便快
　闊其間若熱猶盛小便赤促服之不限五
　合宜小勞當漸進食不可令食少但勿便
　多耳
解散治盛熱實大小便赤方
　　升麻　大黄黄連
　　甘草　黄蘖(各三/兩)　芍藥(六/兩)
　　黄芩(四/兩)　栀子仁(十四/枚)竹葉(切)
　　豉(各一/升)　白鴨通(五/合)
　右十一味㕮咀以水三斗先煑鴨通竹葉
　取一斗二升去滓澄清取一斗次内藥煑
　取三升分三服若上氣者加杏仁五合腹
　滿加石膏三兩
下散法治藥發熱困方(千金翼云凡散數發/熱無賴下去之又云)
(諸丹及金石/等同用之)
　　黍米三升作糜以成煎猪脂一斤和令
　　調宿不食旦空腹食之令飽晩當下藥
　　神良不盡熱發更合服之
又方
　　肥猪肉(五/斤)　葱白　薤(各半/斤)
　右三味合煑治如食法宿不食旦服之令
　盡不盡明日更服
又方治發動數數患熱困壓藥下之之万
　　猪腎脂一具不令中水以火炙承取汁
　　適寒温一服三合每日夜五六服多至
　　五六升二日稍隨大便下
又方作肥猪肉臛一升調如常法平旦空腹
頓服令盡少時腹中雷鳴鳴定藥下隨下以
器盛取用水淘得石不盡更作如前服之


孫眞人備急千金要方卷之七十三
















孫眞人備急千金要方卷之七十四慈三
　　　　(宋朝奉郎守太常少卿充/秘閣校理林億等校正)
　解毒方
　　　蠱毒第四(論/方)
論曰蠱毒千品種種不同或下鮮血或好卧
暗室不欲光明或心性反常乍嗔乍喜或四
肢沉重百節酸疼如此種種狀貌說不可盡
亦有得之三年乃死急者一月或百日即死
其死時皆於九孔中或於脇下肉中出去所
以出門常須帶雄黄麝香神丹諸大辟惡藥
則百蠱猫鬼狐狸老物精魅永不敢著人養
生之家大須慮此俗亦有灸法初中蠱於心
下捺便大炷灸一百壯并主猫鬼亦灸得愈
又當足小指尖上灸三壯當有物出酒上得
者有酒出飯上得者有飯出肉菜上得者有
肉菜出即愈神驗皆於灸瘡上出
凡中蠱毒令人心腹絞切痛如有物囓或吐
下血皆如爛肉若不即治蝕人五臟盡乃死
矣欲驗之法當令病人唾水沉者是蠱不沈
者非蠱也
凡人患積年時復大便黑如漆或堅或薄或
微赤者皆是蠱也
凡人忽患下血以斷下方治更增劇者此是
中蠱也
凡卒患血痢或赤或黑無有多少此皆是蠱
毒粗醫以斷痢藥處之此大非也
世有拙醫見患蠱脹者遍身腫滿四肢如故
小便不甚澁以水病治之延日服水藥經五
十餘日望得痊愈日復增加奄至隕殁如此
者不一學者當細尋方意消息用之萬不失
一醫方千卷不盡其理所以不可一一備述
云耳
凡人中蠱有人行蠱毒以病人者若服藥知
蠱主姓名當使呼唤將去若欲知蠱主姓名
者以敗鼓皮燒作末以飲服方寸匕須臾自
呼蠱主姓名可語令去則愈又有以蛇涎合
作蠱藥著飲食中使人得瘕病此二種積年
乃死療之各自有藥江南山間人有此不可
不信之
太上五蠱圓治百蠱吐血傷中心腹結氣堅
塞咽喉語聲不出短氣欲死飲食不下吐逆
上氣去來無常狀如鬼祟身體浮腫心悶煩
疼寒戰夢與鬼交狐狸作魅卒得心痛上又
胷脇痛如刀刺經年累歲著床不起悉主之
方
　　雄黄　椒目　巴豆
　　莽草　芫花　眞珠(外臺用/木香)
　　鬼臼　礬石　藜蘆(各四/分)
　　附子(五/分)　獺肝(一/分)　蜈蚣(二/枚)
　　斑猫(三十/枚)
　右十三味爲末蜜和更擣二千杵丸如小
　豆先食飲服一丸餘密封勿泄藥氣十丸
　爲一劑如不中病後日增一丸以下利爲
　度當下蠱種種狀貌不可具述下後七日
　將息服一劑三十年百病盡除忌五辛
太乙追命圓治百病若中惡氣心腹脹滿不
得喘息心痛積聚臚脹疝瘕宿食不消吐逆
嘔啘寒熱瘰癧蠱毒婦人産後餘疾方
　　蜈蚣(一/枚)　丹砂　附子
　　礬石(一作/礜石)雄黄　藜蘆
　　鬼臼(各一/分)　巴豆(二/分)
　右八味爲末蜜丸如麻子一服二丸日一
　服傷寒一二日服一丸當汗出綿裹兩丸
　塞兩耳中下痢服一丸一丸塞下部蠱毒
　服二丸在外膏和摩病上在膈上吐膈下
　利有瘡一丸塗之毒自出産後餘疾服一
　丸耳聾綿裹塞耳
治人得藥雜蠱方
　　斑猫(六/枚)　桂心　藜蘆(各如/指大)
　　釜月下土(如彈/丸大)
　右四味治下篩水服一錢七下蠱蛇蝦蟆
　蜣螂毒俱出
萬病圓治蠱注四肢浮腫肌膚消索咳逆腹
大如水狀死後轉易家人一名蠱脹方(小品/名雄)
(黄丸一名/萬病丸)
　　雄黄　巴豆　莽草
　　鬼臼(各四/兩)　蜈蚣(三/枚)
　右五味爲末蜜和擣三千杵丸如小豆密
　封勿泄氣宿勿食平旦空腹一丸一炊久
　不知更加一丸當先下清水次下蠱長數
　寸及下蛇又下毈雞子或白如膏下後作
　葱豉粥補之百種暖將息
治中蠱毒腹内堅如石面目青黄小便淋瀝
病變無常處方(肘後古今録驗方俱云用鐵/精烏雞肝和丸如梧子以酒)
(服三丸日再甚者不過十/日千金用後方疑千金誤)
　　羖羊皮(方五/寸)犀角　芍藥
　　黄連　牡丹(各一/兩)　蘘荷(四兩/半)
　　栀子仁(七/枚)
　右七味㕮咀以水九升煑取三升分三服
　(葛氏崔氏同無芍藥牡丹/栀子用苦參升麻當歸)
犀角圓治蠱毒百病腹暴痛飛屍惡氣腫方
　　犀角屑　鬼臼屑　桂心末
　　羚羊角屑(各四/錢七)　天雄
　　莽草　眞珠　雄黄(各一/兩)
　　貝子(五枚/燒)　蜈蚣(五/節)　巴豆(五十/枚)
　　麝香(二/分)　射罔(如雞子黄/大一枚)
　右十三味爲末合擣蜜丸如小豆服一丸
　日二含咽不知少增之卒得腹滿蜚屍服
　如大豆許二丸若惡氣腫以苦酒和塗上
　縫袋子盛藥繫左臂辟不祥鬼疰蠱毒可
　以備急
治蠱毒方
　　茜根　蘘荷根(各三/兩)
　右二味㕮咀以水四升煑取二升頓服(肘/後)
　(方云治中蠱吐血或下血皆/如爛肝者自知蠱主姓名)
又方
　　蝟皮灰　亂髮灰(各一方/寸七)
　　生麻子汁(五/升)槲樹北陰白
　　桃根皮(各五/兩)
　右五味先煑槲皮桃根取濃汁一升和麻
　子汁髮灰等令匀患人宿少食旦服一大
　升須臾著盆水以雞翎擿吐水中如牛涎
　犢胎及諸蟲并出
又方槲樹北陰白皮一大握長五寸水三升
煑取一升空腹服即吐蟲出亦治中蠱下血
又方蝟皮灰水服方寸七亦出蟲
又方
　　大戟　斑猫(一/分)
　　五月五日桃白皮(必效方云以東引/者火烘之各四分)
　右三味治下篩旦空腹以水一雞子許服
　八捻用二指相著如開頓服之若指頭相
　離取藥太多恐能損人(肘後方云服棗核/大不瘥十日更一)
　(服必效方云服半方寸七其毒即出不出/更一服李饒州云若以酒中得則以酒服)
　(以食中得/以飲服之)
治蛇蠱方(蛇毒入菜果中食之/令人得病名曰蛇蠱)
　　大豆末以酒漬絞取汁服半升
治諸熱毒或蠱毒鼻中及口中出血醫所不
治者方
　　取人屎尖七枚燒作火色置水中研之
　　頓服即愈亦解百毒時氣熱病之毒服
　　極神驗
治蠱吐下血方
　　櫸皮(廣五寸/長一尺)蘆荻根(五寸如足大指○/小品方用薔薇根)
　右二味㕮咀以水二升煑取一升頓服極
下蠱
治中蠱下血日數十行者方
　　巴豆(二七/枚)　元青　藜蘆
　　附子　礬石(各二/分)
　右五味爲末别治巴豆合篩和相得以綿
　裹藥如大豆許内下部中日三瘥
又方苦瓠一枚以水二升煑取一升稍稍服
之當下蠱及吐蝦蟆蝌蚪之狀一月後乃盡
(范汪方云苦瓠毒當臨時量用/之肘後方云用苦酒一升煑)
治下血狀如雞肝腹中攪痛難忍者方
　　茜根　升麻　犀角(各三/兩)
　　桔梗　黄蘖　黄芩(各二/兩)
　　地榆　白蘘荷(各四/兩)
　右八味㕮咀以水九升煑取二升半分三
　服此蠱利血用之
又方
　　桔梗　犀角(各等/分)
　右二味爲末酒服方寸七日三不能自服
　絞口與之藥下心中當煩須臾自靜有頃
　下服至七日止可食猪脾臟自補養治蠱
　下血如雞肝日夜不解欲死者皆可用
治腸蠱先下赤後下黄白沫連年不瘥者方
　　牛膝一兩搥散切以淳清酒一升漬一
　　宿平旦空腹服之再服便愈
北地太守酒治萬病蠱毒風氣寒熱方
　　烏頭　甘草　芎藭
　　黄芩　桂心　藜蘆
　　附子(各四/兩)　白歛　桔梗
　　半夏　柏子仁前胡
　　麥門冬(各六/兩)
　右十三味七月麴十斤秫米一斛如醖酒
　法㕮咀藥以絹袋盛之沈於瓮底酒熟去
　糟還取藥滓以青布袋盛沈著酒底泥頭
　秋七日夏五日冬十日空腹服一合日三
　以知爲度藥有毒故以青布盛之服勿中
　止二十日大有病出其狀如漆五十日病
　悉愈婦人年五十被病連年腹中積聚冷
　熱不調時時切痛繞臍絞急上氣胷滿二
　十餘年服藥二七日所下三四升即愈又
　有女人病偏枯終産服二十日吐黑物大
　如刀帶長三尺許即愈其年生子又有女
　人小得癲病服十八日出血二升半愈有
　人被杖崩血内瘀卧著九年服藥十三日
　出黑血二三升愈有人耳聾十七年服藥
　三十五日鼻中出血三升耳中出黄水五
　升便愈古方云熹平二年北地太守臣光
　上然此偏主蠱毒有人中蠱毒者服無不
　愈極難瘥者不過二七日所有效莫不備
　出曾有一女人年四十餘偏枯羸瘦不能
　起長卧牀枕耳聾一無所聞兩手不收已
　經三年余爲合之遂得平復如舊有人中
　蠱毒而先患風服茵芋酒傷多吐出蠱數
　十枚遂愈何况此酒而不下蠱也嘉其功
　效有異常方故具述焉
　　　胡臭漏腋第五(論/方)
論曰有天生胡臭有爲人所染臭者天生臭
者難治爲人所染者易治然須三年醋傅礬
石散勿止并服五香丸乃可得瘥勿言一度
傅藥即瘥止一傅藥時暫得一瘥耳五香丸
見前第六卷中凡胡臭人通忌食芸臺五辛
治之終身不瘥
石灰散治胡臭方
　　石灰(一/升)　楓香(一作/沈香)　丁香
　　熏陸香　青木香(各二/兩)礬石(四/兩)
　　橘皮　陽起石(各三/兩)
　右八味治下篩以綿作篆子粗如指長四
　寸展取藥使著篆上以絹袋盛著腋下先
　以布揩令痛然後挾之
又方三年苦酢和石灰傅之
治胡臭方
　　辛夷　芎藭　細辛
　　杜蘅　藁本(各二/兩)
　右五味㕮咀以淳苦酒漬一宿煎取汁傅
　之欲傅取臨卧時以瘥爲度
又方
　　青木香　附子　白灰(各二/兩)
　　礬石(半/兩)
　右四味爲散著粉中常粉之(肘後無/礬石)
又方赤銅屑以酢和銀器中炒極熱以布裹
熨腋下冷復易
又方槲葉切三升以水五升煑取一升用洗
腋下即以白苦瓠燒令烟出熏之數數作用
又方
　　辛夷　細辛　芎藭
　　青木香(各四/分)
　右四味治下篩熏竟粉之
又方馬齒菜一束擣碎以蜜和作團以絹袋
盛之以泥紙裹厚半寸曝乾以火燒熟破取
更以少許蜜和使熱勿令冷先以生布揩之
夾藥腋下藥痛久忍之不能然後以手中勒
兩臂
又方
　　牛脂　胡粉(各等/分)
　右二味煎令可丸塗腋下一宿即愈不過
　三劑(肘後方云/合椒以塗)
又方伏龍肝作泥傅之
六物散治漏腋腋下及足心手掌陰下股裏
常如汗濕臭者方
　　乾枸杞根　乾薔薇根(肘後作/畜根)
　　甘草(各半/兩)　商陸根　胡粉
　　滑石(各一/兩)
　右件藥治下篩以苦酒少少和塗當微汗
　出易衣復更塗上不過三著便愈或一歲
　復發發復塗之
又方
　　水銀　胡粉(外臺作/粉霜)
　右二味以面脂研和塗之良驗
又方
　　石灰(三/升)　銀屑(一升作/銅屑)
　右二味合和絹囊盛汗出粉之妙
又方正旦以尿洗腋下神妙
又方黄礬石燒令汁盡治爲末絹袋盛粉之
即瘥
　　　脫肛第六(方/灸法)
肛門主肺肺熱應肛門熱則閉塞大行不通
腫縮生瘡兌通方
　　白蜜三升煎令燥冷水中調可得爲丸
　　長六七寸内肛門中到身向上頭向下
　　少時取烊斯須即通洞泄
猪肝散肛門主大腸大腸寒應肛門寒則洞
瀉肛門滯出方
　　猪肝(一斤熬/令燥)黄連　阿膠
　　芎藭(各二/兩)　艾葉(一/兩)　烏梅肉(五/兩)
　右六味治下篩温清酒一升服方寸七半
　日再若不能酒與清白米飲亦得
壁土散治肛門滯出方
　　故屋東壁土(一升/碎)
　　皂莢(三梃各長/一尺二寸)
　右二味先擣土爲散挹粉肛頭出處次取
　皂莢炙暖更遞熨取入則止
又方炙故麻履底按令入頻按令入永瘥
　　海藻　龍膽　海蛤
　　通草　昆布礜石(一作/礬石)
　　松蘿(各三/分)　麥麴(四/分)　半夏(二/分)
　右九味治下篩酒服方寸匕日三禁食魚
　猪肉五辛生菜諸難消之物十日知二十
　日愈
又方
　　小麥麵(一/斗)　海藻(一/斤)　特生礜石(十/兩)
　右三味以三年米醋漬小麥麵曝乾各擣
　爲散合和服一方寸匕日四五服藥含極
　乃咽之禁薑五辛猪魚生菜大吹大讀誦
　大叫語等
又方
　　昆布　松蘿　海藻(各三/兩)
　　桂心　海蛤　通草
　　白歛(各二/兩)
　右七味治下篩酒服方寸匕日三
又方
　　海藻　海蛤(各三/兩)　昆布
　　半夏　土瓜根　松蘿(各一/兩)
　　通草　白歛　龍膽(各二/兩)
　右十味治下篩酒服方寸匕日再不得作
　重用力
又方昆布二兩洗切如指大醋漬含咽汁盡
愈
又方
　　海藻(一斤小/品三兩)小麥麴(一/升)
　右二味以三年醋一升溲麵末曝乾往反
　醋盡合擣爲散酒服方寸匕日三服忌努
　力(崔氏云療三/十年癭瘤)
五癭圓方
　　菖蒲(二/兩)　海蛤　白歛
　　續斷　海藻　松蘿
　　桂心　蜀椒　倒掛草
　　半夏(各一/兩)　神麴(三/兩)　羊靨(百/枚)
　右十二味治下篩以牛羊髓脂爲丸如梧
　子日服三丸
又方取鹿靨以佳酒浸令没炙乾内酒中更
炙令香含咽汁味盡更易盡十具愈
灸法
癭惡氣灸天府五十壯(千金翼云又/灸胷堂百壯)
癭上氣短氣灸肺輸百壯
癭上氣胸滿灸雲門五十壯
癭勞氣灸衝陽隨年壯
癭氣面腫灸通天五十壯
癭灸天瞿三百壯横三間寸灸之
又灸中封隨年壯在兩足趺上曲尺宛宛中
諸癭灸肩髃左右相當宛宛處男左十八壯
右十七壯女右十八壯左十七壯或再三取
瘥止
又灸風池百壯俠項兩邊
又灸兩耳後髮際一百壯
又灸頭衝一作頸頭衝在仰兩手直向前令臂
著頭對鼻所注處灸之各隨年壯(千金翼云/一名臂臑)
凡肉瘤勿治治則殺人愼之(肘後方云/不得針灸)
陷腫散治二三十年癭瘤及骨瘤脂瘤石瘤
肉瘤膿瘤血瘤或息肉大如杯杅升斗十年
不瘥致有漏潰令人骨消肉盡或堅或輭或
潰令人驚悸寤寐不安身體瘈縮愈而復發
方
　　烏賊骨　石硫黄(各一/分)白石英
　　紫石英　鍾乳(各二/分)　丹參(三/分)
　　琥珀　附子　胡燕屎
　　大黄　乾薑(各四/分)
　右十一味治下篩以韋囊盛勿泄氣若瘡
　濕即傅若瘡乾猪脂和傅日三四以乾爲
　度若汁不盡者至五劑十劑止藥令人不
　痛若不消加硭硝二兩佳
治癭瘤方
　　昆布　桂心　逆流水柳鬚
　　(各一/兩)　海藻　乾薑(各二/兩)
　　羊靨(七枚/陰乾)
　右六味爲末蜜丸如小彈子大含一丸咽
　津
又方
　　礬石　芎藭　當歸
　　大黄　黄連　黄芩
　　白斂　芍藥(各二/分)　吴茱萸(一/分)
　右九味治下篩雞子黄和塗故細布上隨
　瘤大小厚薄貼之乾則易著藥熟當作膿
　脂細細從孔中出須採膿血盡著生肉膏
　若膿不盡復起如故
生肉膏治癰瘤潰漏及金瘡百瘡方
　　當歸　附子　甘草
　　白芷　芎藭(各一/兩)　薤白(二/兩)
　　生地黄(三/兩)
　右七味㕮咀以猪脂三升半煎白芷黄去
　滓稍以傅之日三
又方以狗屎毈雞子傅之去膿水如前方說
傅生肉膏取瘥(方見前二/十二卷)
　　　陰㿗第八(論/方)
論曰㿗有四腫有腸㿗卵脹氣㿗水㿗腸㿗
卵脹難瘥氣㿗水㿗針灸易治
治㿗圓方
　　桃仁　踟蛛(各五/十枚)　桂心
　　蒺藜子　地膚子　澤瀉
　　防風　五味子　橘皮
　　茯苓　防葵　芍藥(各二/兩)
　　牡丹皮　細辛　海藻(各一/兩)
　　狐陰(一/具)
　右十六味爲末蜜和丸如梧子服十丸稍
　加至三十丸方角處一丸令頓上兩爪角
　各令半丸上爪指佳七壯愈
陰㿗灸足大趾下理中十壯隨腫邊灸之(肘/後)
(方云灸足太指第二節下横文正/中央五壯姚氏云足大趾本三壯)
男兒㿗先將兒至碓頭祝之曰坐汝令兒某
甲陰囊㿗故灸汝三七二十一枚灸訖便牽
小兒令雀頭下向著囊縫當陰頭灸縫上七
壯即消已驗艾炷猬簪頭許
大凡男㿗當騎碓軸以莖伸置軸上齊陰莖
頭前灸軸木上隨年壯
論曰有人自少至長陰下常有乾癬者宜依
癬方主之有五勞七傷而得陰下癢濕搔之
黄汁出者宜用補丸散主之仍須傅藥治之
亦有患妬精瘡者以妬精方治之夫妬精瘡
者男子在陰頭節下婦人在玉門内并似甘
瘡作臼齊食之大痛甘即不痛也
蒺藜子湯凡虚熱石熱當路門冷濕傷肌熱
聚在裏變成熱及水病腫滿腹大氣急大小
便不利腫如皮紙盛水晃晃如老蠶色陰莖
堅腫爲瘡水出此皆腎熱虛損强取風陰濕
傷脾胃故也治之法内宜依方服諸利小便
藥外以此湯洗四肢竟以葱白膏傅之别以
猪蹄湯洗莖上蒺藜子湯方
　　蒺藜子　葱心青皮　赤小豆(各一/升)
　　菘菜子(二/升)　蒴藋(五/升)　巴豆(一枚合/皮殻)
　右六味㕮咀以水二斗煑取八升以淋洗
　腫處
猪蹄湯治服石發熱因勞損熱盛當風露卧
莖腫方
　　猪蹄(一/雙)　蒴藋(三/升)　蒺藜子(一升/碎)
　　葶藶子(五/合)　黄蘖(五/合)　地榆
　右六味㕮咀以水一斗五升煑取六升去
　滓適令暖便洗瘡日再或只煑黄蘖汁洗
　亦佳



孫眞人備急千金要方卷之七十四
















孫眞人備急千金要方卷之七十五慈四
　　　　(宋朝奉郎守太常少卿充/秘閣校理林億等校正)
　備急方
　　　卒死第一(方/灸法)
治卒死無脉無他形候陰陽俱竭故也治之
方
　　牽牛臨鼻上二百息牛舐必瘥牛不肯
　　舐著鹽汁塗面上牛即肯舐
又方牛馬屎絞取汁飲之無新者水和乾者
亦得(肘後方云乾者以人/溺解之此扁鵲法)
又方炙熨斗熨兩脇下(解急方云/又治屍厥)
針灸法
針間使各百餘息又灸鼻下人中一名鬼客
廳(肘後方云/又治屍厥)
治魘死不自覺者方
　　愼燈火勿令人手動牽牛臨其上即覺
　　若卒不能語取東門上雞頭爲末以酒
　　服之
治卒魘死方
　　擣韭汁灌鼻孔中劇者灌兩耳(張仲景/云灌口)
　　(中)
治鬼魘不悟方
　　伏龍肝爲末吹鼻中
又方皂莢爲末如大豆許吹鼻中嚏則氣通
起死回生(集驗方云/又中惡)
辟魘方
　　雄黄如棗大繫左腋下令人終身不魘
　　(張文仲云/男左女右)
又方灸兩足大趾叢毛中各二七壯(肘後方/云華佗)
(法又救卒/死中惡)
治中惡方
　　葱心黄刺鼻孔中血出愈(肘後方云入/七八寸無苦)
　　(使目中血出佳崔/氏云男左女右)
又方大豆二七粒爲末雞子黄并酒相和頓
服
又方使人尿其面上可愈(肘後方云/此扁鵲法)
又方灸胃管五十壯愈
治中惡并蠱毒方
　　冷水和伏龍肝如雞子大服之必吐
又方温二升猪肪頓服之
又方車𨊧脂如鷄子大酒服
治卒忤方(此病即今人所謂中惡者與卒死/鬼擊亦相類爲治皆參取而用之)
　　鹽八合以水三升煑取一升半分二服
　　得吐即愈(備急方云/治鬼擊)若小便不通筆頭
　　七枚燒作灰末水和服之即通
又方犢子屎半盞酒三升煑服之亦治霍亂
(肘後方云治鬼/擊大牛亦可用)
又方書墨爲末水服一錢匕
又方臘月野狐腸燒末以水服方寸匕死鼠
灰亦佳
灸法治卒忤死
灸手十指爪下各三壯餘治同上方(備急方/云治卒)
(死而張目/反折者)又灸人中三壯又灸肩井百壯又
灸間使七壯又灸巨闕百壯
還魂湯治卒感忤鬼擊飛屍諸奄忽氣絶無
復覺或已死咬口口噤不開去齒下湯湯入
口不下者分病人髮左右捉踏肩引之藥下
復增取盡一升須臾立蘇方
　　麻黄(三/兩)　桂心(二/兩)　甘草(一/兩)
　　杏仁(七十/粒)
　右四味㕮咀以水八升煑取三升分三服
　(肘後方云張仲/景方云桂不用)
治卒中鬼擊及刀兵所傷血漏腹中不出煩
滿欲絶方
　　雄黄粉酒服一刀圭日三血化爲水
治鬼擊病方(鬼擊之病得之無漸卒著人如/刀刺狀胷脇腹内絞急切痛不)
(可抑按或即吐血或鼻口/血出或下血一名鬼排)
　　雞屎白(如棗/大)青花麻一把
　右二味以酒七升煑取三升熱服須臾發
　汗若不汗熨斗盛火炙兩脇下使熱汗出
　愈
又方艾如雞子大三枚以水五升煑取二升
頓服
又方吹酢少許鼻中
灸法
灸人中一壯立愈不瘥更灸
又灸臍上一寸七壯及兩踵白肉際取瘥又
灸臍下一寸三壯
治五絶方(夫五絶者一曰自縊二曰墻壁壓/迮三曰溺水四曰魘寐五曰産乳)
(絶)
　　取半夏一兩細下篩吹一大豆許内鼻
　　中即活心下温者一日亦可治
治自縊死方
　　凡救自縊死者極須按定其心勿截繩
　　手抱起徐徐解之心下尚温者以氍毹
　　覆口鼻兩人吹其兩耳
又方强卧以物塞兩耳竹筒内口中使兩人
痛吹之塞口傍無令氣得出半日死人即噫
噫即勿吹也
又方擣皂莢細辛屑如胡豆大吹兩鼻中
又方刺雞冠血出滴著口中即活男雌女雄
又方雞屎白如棗大酒半盞和灌口及鼻中
佳
又方皂莢爲末以葱葉吹入兩鼻中逆出更
吹
又方梁上塵如大豆許各内一小竹筒中四
人各捉一筒同時吹兩耳兩鼻即活
又方尿鼻口眼耳中并捉頭髮一撮如筆管
大掣之立活
又方雞血塗喉下
又方藍青汁灌之
又方灸四肢大節陷大指本文名曰地袖各
七壯
治熱暍方
　　取道上熱塵土以壅心上少冷即易氣
　　通止
又方令暍人仰卧以熱土壅臍上令氣通得
臍中温即愈
又方可飲熱湯亦可内少乾薑橘皮各數片
飲之稍稍咽勿頓使飽但以熱土及葱艾葉
壅臍上佳
又方濃煑蓼取汁三升飲之即愈不瘥更灌
又方張死人口令通以暖湯徐徐灌口中小
舉死人頭令湯入腹須臾即蘇
又方使人噓其心令暖易人爲之
又方抱狗子若雞著心上熨之
又方屋上南畔瓦熱熨心冷易之
又方灌地漿一盞即愈
又方地黄汁一盞服之
又方水半升和麵一大抄服之
治落水死方
　　以竈中灰布地令厚五寸以甑側著灰
　　上令死者伏於甑上使頭小垂下炒鹽
　　二方寸七内竹管中吹下孔中即當吐
　　水水下因去甑下死者著灰中壅身使
　　出鼻口即活
又方掘地作坑熬數斛灰内坑中下死人覆
灰濕徹即易勿令大熱𤍿人灰冷更易半日
即活
又方取大甑傾之死人伏其上令死人口臨
甑口燃葦火二七把燒甑中當死人心下令
煙出小入死人鼻口中鼻口中水出盡則活
火盡復益之常以手候死人身及甑勿令甚
熱當令火氣能使死人心下足得暖卒無甑
者於岸側削地如甑空下如竈燒令暖以死
人著上亦可用車轂爲之勿令隱其腹令死
人低頭水得出并炒灰數斛令暖以粉身濕
更易温者
又方但埋死人暖灰中頭足俱没惟開七孔
又方倒懸死人以好酒灌鼻中又灌下部又
酢灌鼻亦得
又方綿裹皂莢内下部中須臾出
又方裹石灰内下部中水出盡則活
又方倒懸解去衣去臍中垢極吹兩耳起乃
止
又方熬沙覆死人面上下有沙但出鼻口耳
沙冷濕即易
又方竈中灰二石埋死人從頭至足出七孔
即活
又方屈兩脚著生人兩肩上死人背向生人
背即負持走行吐出水便活
又方解死人衣灸臍中凡落水經一宿猶可
活
治冬月落水凍四肢直口噤尚有微氣者方
　　以大器中熬灰使暖盛以囊薄其心上
　　冷即易心暖氣通目得轉口乃開可温
　　尿粥稍稍吞之即活若不先温其心便
　　持火炙身冷氣與火爭即死
治凍爛瘡方
　　猪後懸蹄以夜半時燒研細篩以猪脂
　　和傅(亦治/小兒)
治入水手足腫痛方
　　擣生胡麻薄之
治酒醉中酒恐爛五臟方
　　以湯著槽中漬之冷復易夏亦用湯
又方擣茅根汁飲三升
又方凡醉不得安卧不動必須使人摇轉不
住特忌當風席地及水洗飲水交接
治飲酒頭痛方
　　竹茹五兩以水八升煑取五升去滓令
　　冷内破雞子五枚攪匀更煑二沸飲二
　　升使盡瘥
治飲酒腹滿不消方
　　煑鹽湯以竹筒灌大孔中
治飲酒中毒方
　　煑大豆三沸飲汁三升
又方酒漬乾椹汁服之
治酒病方
　　葱白　豉(各一/升)
　右二味以水四升煑取二升頓服
治飲酒房勞虛受熱積日不食四月中熱飲
酒不已酒入百脉心氣虚令人錯謬失常方
　　芍藥　人參　白薇
　　栝蔞根　枳實　知母(各二/兩)
　　甘草(一/兩)　生地黄(八/兩)　酸棗仁(半/升)
　　茯神(三兩外臺/作茯苓)
　右十味㕮咀以水一斗煑取三升分三服
治連月飲酒咽喉爛舌上生瘡方
　　大麻仁(一/升)黄芩(二兩肘後/用黄蘖)
　右二味爲末蜜和丸含之(千金翼用/黄蘖二兩)
治酒醉不醒方
　　飲葛根汁一斗二升取醒止(肘後方云/治大醉連)
　　(日煩毒/不堪)
飲酒令人不醉方
　　柏子仁　麻子仁(各二/兩)
　右二味治下篩爲一服進酒三倍
又方
　　葛花　小豆花(各等/分)
　右二味合爲末服三方寸七飲時仍進葛
　根汁芹汁及枇杷葉飲并能倍酒
又方九月九日菊花爲末臨飲服方寸七
又方小豆花葉陰乾百日爲末服之
又方五月五日取井中倒生草枝陰乾爲末
酒服之
飲酒令無酒氣方
　　乾蔓菁根二七枚三遍蒸爲末取兩錢
　　許酒後水服
治惡酒健嗔方
　　空井中倒生草燒灰飲之勿令知
又方取其人牀上塵和酒飲之
斷酒方
　　栁花　　臘月鼠頭灰
　右二味等分爲末黄昏時酒服一杯
又方酒七升著瓶中熟朱砂半兩著酒中急
塞瓶口安著猪圈中任猪摇動經七日取酒
盡飲
又方正月一日酒五升淋碓頭擣一下取飲
之
又方故氈中葈耳子七枚燒作灰黄昏時暖
一杯酒呪言與病狂人飲也勿令知之後不
喜飲酒也
又方白猪乳汁一升飲之永不飲酒
又方刮馬汗和酒與飲終身不飲
又方虎屎中骨燒末和酒與飲
又方鸕鷀屎燒灰水服方寸七永斷
又方取毛鷹一過吐毛水煑去毛頓服
又方故紡車弦燒灰和酒與服
又方驢駒衣燒灰酒飲方寸七
又方自死蠐螬乾搗末和酒與飲永世聞酒
名即嘔神驗
又方酒客吐中肉七枚陰乾燒末服之
又方酒漬汗靴替一宿平旦空腹與飲即吐
不喜見酒
又方白狗乳汁酒服之
又方臘月馬腦和酒服之


孫眞人備急千金要方之七十五


孫眞人備急千金要方卷之七十六慈五
　　　　(宋朝奉郎守太常少卿充/秘閣校理林億等校正)
　備急方
　　　蛇蟲等毒第二(論方/灸法)
治因熱逐凉睡熟有蛇入口中挽不出方
　　以刀破蛇尾内生椒三兩枚裹著須臾
　　即出(肘後方云艾灸蛇尾即出若無火/以刀周匝割蛇尾截令皮斷乃捋)
　　(皮倒脫/即出)
治蛇入人口并七孔中者方
　　割母猪尾頭滴血著口中即出
又方以患人手中指等截三歲大猪尾以器
盛血傍蛇瀉血口中拔出之
治卒爲蛇繞不解方
　　以熱湯淋之無湯令人尿之
治蛇蠍螫方
　　服小蒜汁滓薄上(肘後方云/治蝮蛇螫)
又方熟擣葵取汁服之
治蛇嚙方
　　人屎厚塗帛裹即消
治蛇毒方
　　消蠟注瘡上不瘥更消注之
又方以母猪耳中垢傅之(肘後方云牛耳/中垢亦可用)
治蝮蛇毒方
　　令婦人騎度三過又令坐上
又方以射罔塗腫上血出即愈
又方生麻楮葉合擣以水絞去滓漬之
又方令婦人尿瘡上
又方末薑薄之乾復易
治諸蛇毒方
　　雄黄　乾薑(各等/分)
　右二味爲末和射罔著竹筒中帶行有急
　用之
又方雞屎二七枚燒作灰投酒中服之
又方以麵圍上令童男尿著中燒鐵令赤投
中冷復燒著二三度瘥
又方雄黄爲末傅上日一易
又方鹽四兩水一斗煑十沸沸定以湯浸冷
易之
又方擣紫莧取汁飲一升以滓封瘡上以少
水灌之
又方梳中垢如指大長一寸尿和傅之
又方取合口椒葫荽苗等分搗傅之無不瘥
又方男子陰間毛二七枚含之有汁即咽却
祕方也
又方用銅青傅瘡上
又方擣大蒜和胡粉傅之
又方口嚼大豆葉塗之良
又方猪脂和鹿角灰塗之
又方炙梳汗出熨之
入山草辟衆蛇方
　　乾薑　麝香　雄黄(各等/分)
　右三味擣爲粗散以小絳袋盛帶之男左
　女右蛇毒塗瘡(集驗方云如無麝香以射/罔和代之救急方云以蜜)
　(和爲膏傅/螫處良)
又方常燒羖羊角使烟出蛇則去矣
治蛇螫人瘡已愈餘毒在肉中淫淫痛癢方
　　大蒜　小蒜(各一/升)
　右二味合擣以熱湯淋以汁灌瘡大良
治蛇骨刺人毒痛方
　　鐵精如大豆許内管中吹内瘡中良
又方燒死鼠爲末傅之
治衆蛇螫方
　　灸上三七壯無艾以火頭稱瘡孔大小
　　𤑔之
治虎咬瘡方
　　濃煑葛根汁洗十數遍及擣爲散以葛
　　根汁服方寸匕日五甚者夜二
又方青布急卷爲繩止一物燒一頭燃内竹
筒中注瘡口熏之妙
又方煑鐵令濃洗瘡
又方嚼栗子塗之良
辟虎法
　　凡入山燒水牛羖羊角虎狼蛇皆走
論曰凡見一切毒螫之物必不得起惡心向
之亦不得殺之若輒殺之於後必遭螫毒治
亦難瘥愼之愼之
治蠍毒方
　　凡蠍有雌雄雄者痛止在一處雌者痛
　　牽諸處若是雄者用井底泥塗之温則
　　易雌者用當瓦屋溝下泥傅之若值無
　　雨可用新汲水從屋上淋下取泥
又方取齒中殘飯傅之又猪脂封之又射罔
封之又碙砂和水塗上立愈
治蠍螫方
　　若著手足以冷水漬之水微暖則易之
　　著餘處者冷水浸故布㩉之小煖則易
又方生烏頭爲末唾和傅之
治蜂螫毒方
　　取瓦子摩其上唾二七遍置瓦子故處
治蜂螫方
　　猪脂蜜(各五/合)蠟(二/兩)
　右三味和煎如膏候冷以塗之
又方燒蜂房爲末膏和塗之(肘後方云先煑/蜂房洗之又燒)
(塗/之)
又方酥脂塗之立愈
又方燒牛屎灰苦酒和塗之
又方齒垢塗之
又方淳酢沃地取泥塗之
又方嚼鹽塗之
又方以人尿新者洗之
又方尿泥塗之
又方反手捻地上土傅之
論曰凡蠼螋蟲尿人影著處便令人病瘡其
狀身中忽有處瘮痛如芒刺亦如刺蟲所螫
後起細㾦㿔作聚如茱萸子狀四邊赤中央
有白膿如黍粟亦令人皮肉急舉身惡寒壯
熱劇者連起竟腰脇胷治之法初得之磨犀
角塗上止其毒治如火丹法余以武德中六
月得此疾經五六日覺心悶不佳以他法治
不愈又有人教畫地作蠼螋形以刀子細細
盡取蠼螋腹中土就中以唾和成泥塗之再
塗即愈方知天下萬物相感莫曉其由矣
治蠼螋尿方
　　羖羊髭燒灰臘月猪脂和封之
又方擣豉封之
又方酢和胡粉塗之
治蠼螋尿瘡方
　　燒鹿角爲末以苦酒和傅瘡上已有汁
　　者燒道傍弊蒲席傅之
又方槐白皮半斤切以苦酒二升漬半日刮
去瘡處以洗日五六遍仍以赤小豆爲末以
苦酒和傅之燥復易小兒以水和
又方嚼大麥以傅之三日
又方燕窠中土以猪脂和傅
又方熟嚼梨葉以水和塗燥復易之
又方爛擣馬鞭草以傅上燥則易之
又方取吴茱萸東行根下土酢和塗之
治三種射工蟲毒方
論曰江南有射工毒蟲一名短狐一名蜮其
蟲形如甲蟲(外臺云正黑/狀如大飛生)有一長角在口前
如弩檐臨其角端曲如上弩以氣爲矢因水
勢以射人人或聞其在水中鉍鉍作聲要須
得水没其口便射人此蟲畏鵝鵝能食之其
初始證　先惡寒噤瘮寒熱筋急仍似傷寒
亦如中屍便不能語朝旦小蘇晡夕輙劇寒
熱悶亂是其證始得三四日當即治之治之
稍遲者七日皆死初未有瘡但惡寒噤瘆及
成瘡似蠼螋尿亦似瘭疽瘡射工中瘡有三
種其一種瘡正黑如黛子皮周邊悉赤或衣
犯之如有芒刺痛其一種作瘡久久穿或晡
間寒熱其一種如火灼熛起似此者最急數
日殺人(備急方云有四種/其一種突起如癰)
治射工中人寒熱或發瘡偏在一處有異於
常者方
　　取鬼臼葉一把清苦酒中熟搗絞取汁
　　服一升日三
又方取生吴茱萸莖葉一握斷去前後取握
中熟擣以水二升煑取七合頓服
又方取葫切貼瘡灸七壯
又方取蜈蚣大者一枚火炙治爲末苦酒和
以傅瘡上
又方取赤莧菜熟擣絞取汁每服一升日四
五服
又方白雞屎取白頭者三枚湯和塗中毒處
又方
　　升麻(三/兩)犀角烏扇根(各二/兩)
　右三味㕮咀以水四升煑取一升半去滓
　分再服相去如一炊頃盡更作
治射工中人已有瘡者方
　　取芥子爛擣苦酒和厚塗瘡上半日痛
　　便止
又方取狼牙葉冬取根搗令熟薄所中處又
飲四五合汁
治射工中人三種瘡方
　　升麻(二/兩)　烏扇根(三/兩)
　右二味㕮咀以水三升煑取一升適寒温
　盡服滓薄上
五香散治江南毒氣惡核射工中人暴腫生
瘡方
　　甲香　犀角　鼈甲
　　升麻　薰陸香　烏翣
　　丁香　沈香　黄連
　　青木香　羚羊角　黄芩
　　甘草　牡蠣(各四/分)　吴茱萸(三/分)
　　黄蘖(六/分)
　右十六味治下篩中射工毒及諸毒皆水
　服方寸七日三并以水和少許洗之仍以
　雞子白和塗腫上乾則易
野葛膏治射工惡核卒中惡毒方
　　野葛(一/升)　巴豆　烏頭
　　蜀椒(各五/合)　茵芋　躑躅
　　附子　丹砂(各一/兩)雄黄
　　大黄(各七/兩)
　右十味治下篩以不中水猪膏三斤煎三
　上三下去滓内丹砂雄黄末攪至凝以棗
　核大摩痛上勿近眼凡合名膏皆無令産
　婦女人小兒雞犬六畜見之惟宜清净
治沙虱毒方
　　斑猫二枚一枚熬爲末服一大枚燒令
　　煙絶爲末著瘡中
又方大蒜十枚止一物合皮安熱灰中炮令
熱去皮刀斷蒜頭取熱拄所著毒處
又方
　　麝香　大蒜
　右二味合擣以羊脂和著小筒中帶欲用
　取傅瘡上
又方
　　雄黄　朱砂　恒山(各等/分)
　右三味取五月五日日中時令童子合之
　取傅瘡上
治石蛭方(山水中陰濕草木上石蛭著人則/穿嚙人肌膚行人肉中浸淫墳起)
(如蟲行/道之狀)
　　凡行山路草木中常以臘月猪膏和鹽
　　塗脚脛及足趾間趺上及著鞋靺蛭不
　　得著人也已著者灸斷其道即愈
治水毒方
論曰凡山水有毒蟲人涉水中人似射工而
無物其診法初得之惡寒微似頭痛目匡疼
心中煩懊四肢振焮腰背百節皆强兩膝痛
或翕翕而熱但欲睡旦醒暮劇手足逆冷至
肘膝二三日腹中生蟲食人下部肛中有瘡
不痛不癢令人不覺不急治過六七日下部
出膿潰蟲上食人五臟熱盛毒煩下利不禁
八九日雖良醫不能治矣覺得之急早視其
下部若有瘡正赤如截肉者陽毒最急若瘡
如鯉魚齒者爲陰毒猶小緩要皆殺人不過
二十日也欲知是中水與非者當作五六升
湯以小蒜五升㕮咀投湯中消息勿令大熱
去滓以浴之是水毒身體當發赤斑無異者
非也當以他病治之
治人忽中水毒手足指冷或至肘膝者方
　　吴茱萸(一/升)　生薑(切一/升半)　犀角
　　升麻　橘皮(各二/兩)　烏梅(十四/枚)
　右六味㕮咀以水七升煑取二升分二服
又方浮萍草曝乾爲末酒服方寸匕
又方取梅若桃葉擣絞取汁三升許或乾以
少水絞取汁飲之小兒不能飲以汁傅乳頭
飲之
又方擣蒼耳汁服一升又以綿裹杖沾汁導
下部日三瘥
又方擣蓼一把以酒和絞取汁一升飲之不
過三服瘥(外臺肘後/作梨葉)
又方擣藍一把水解以塗浴面目身體令遍
又方擣蛇莓根爲末水飲之并導下部生者
用汁凡夏月行常多賫此藥屑入水以方寸
匕投水上流無所畏又辟射工凡洗浴以少
許投水盆中即無毒
治猫鬼野道病歌哭不自由方
　　五月五日自死赤蛇燒作灰以井花水
　　服方寸匕日一○針灸方見别卷中
又方臘月死猫兒頭燒灰水服一錢匕日二
治猫鬼眼見猫狸及耳雜有所聞方
　　相思子　萆麻子　巴豆(各一/枚)
　　朱砂末　蠟(各四/銖)
　右五味合擣爲丸先取麻子許大含之即
　以灰圍患人前頭著一斗灰火吐藥火中
　沸即畫火上作十字其猫鬼并皆死矣
治蜘蛛咬毒方
　　人尿傅又油淀傅又炮薑貼之又猢孫
　　屎傅之
又方烏麻油和胡粉如泥塗上乾則易之
治馬囓人及蹹人作瘡毒腫熱痛方
　　馬鞭梢(二寸/長)鼠屎(二七/枚)
　右二味合燒爲末以猪膏和塗之立愈(外/臺)
　(方云治遂成瘡爛經久不愈者肘/後方云用馬鞭皮燒末猪膏和塗)
治馬囓人陰卵脫出方
　　推内入以桑皮細作綫縫之破烏雞取
　　肝細剉以封之且忍勿小便即愈
治犬馬囓及馬骨刺傷人及馬血入舊瘡中
方
　　取灰汁熱漬瘡常令汁器有火數易汁
　　勿令爛人肉三數日漬之有腫者炙石
　　熨之日二消止
治馬血入瘡中方
　　服人糞如雞子大復以糞傅瘡上
又方取婦人月水傅之神良
治剥死馬馬骨傷人毒攻欲死方
　　便取馬腸中屎以塗之大良(外臺方云/取其屎燒)
　　(灰服方/寸七)
治馬汗馬毛入人瘡中腫痛欲死方
　　以水漬瘡數易水便愈又以石灰傅之
又方飲醇酒取醉即愈
又方燒雞毛作末以酒服方寸七
又方以沸湯令得所浸洗之取瘥
論曰凡春末夏初犬多發狂必誡小弱持杖
以預防之防而不免者莫出於灸百日之中
一日不闕者方得免難若初見瘡瘥痛定即
言平復者此最可畏大禍即至死在旦夕凡
狂犬咬人著訖即令人狂精神已别何以得
知但看灸時一度火下即覺心中醒然惺惺
了了方知咬已即狂是以深須知此此病至
重世皆輕之不以爲意坐是死者常年有之
吾初學醫未以爲業有人遭此將以見問吾
了不知報答是以經吾手而死者不一自此
銳意學之一解已來治者皆愈方知世無良
醫枉死者半此言非虚故將來學者非止此
法餘一方皆須沉思留心作意殷勤學之乃
得通曉莫以初解一兩種法即謂知訖極自
誤也聊因方末申此一二言不盡意耳
又曰凡猘犬咬人七日輙應一發三七日不
發則脫也要過百日乃得免耳每到七日輙
當擣韭汁飲一二升又當終身禁食犬肉蠶
蛹食此則發死不可救矣瘡未愈之間禁食
生魚及諸肥膩冷食但於飯下蒸魚及於肥
器中食便發不宜飲酒能過一年乃佳(集驗/方云)
(若重發者生食蟾蜍膾絶良亦可燒炙食之/必令其人知初得囓毒便爲之則於後不發)
(也)
治猘犬毒方
　　頭髮　猬皮(各等/分)
　右二味燒灰水和飲一杯口噤者折齒内
　藥
又方擣地榆絞取汁塗瘡無生者可取乾者
以水煑汁飲之亦可爲末服方寸七日三兼
傅上過百日止
又方擣韭絞取汁飲一升日三瘡愈止亦治
愈後復發者
又方刮虎牙若骨服方寸七(小品方云刮狼/牙或虎骨末服)
(已發狂如猘/犬者服即愈)
又方燒虎骨傅瘡及熨又微熬杏仁擣研取
汁服之良又取燈盞殘油灌瘡口此皆禁酒
猪肉魚生菜
又方用韭根故梳二枚以水二升煑取一升
頓服
又方桃東南枝白皮一握水二升煑取一升
分二服(吐出/犬子)
又方取猘犬腦傅上後不復發
又方蝦蟆灰粥飲服之
又方服莨菪子七枚日一
又方梅子末酒服之
又方以豆醬清塗之日三四
治狂犬囓人方
　　蛇脯一枚炙去頭擣末服五分七日三
又方擣莨菪根和鹽傅日三
又方青布浸汁服三升
又方飲驢尿一二升
治凡犬囓人方
　　熬杏仁五合令黑碎研成膏傅之
又方取竈中熱灰以粉瘡中帛裹繫之
又方燒自死蛇一枚令焦爲末内瘡孔中
又方鼠屎爲末以臘月猪膏和傅之(外臺方/云用鼠)
(一枚猪膏/煎傅之)
又方飲生薑汁一升(小品方云/治狂犬咬)韭汁亦佳(外/臺)
(方云亦治已/瘥後復發者)
又方水洗瘡任血出勿止之水洗不住取血
自止以綿裹之瘥
又方以沸湯和灰壅瘡上
又方燒犬尾爲末傅瘡日三
又方以頭垢少少内瘡中
又方火炙蠟以灌瘡中
又方以熱牛屎塗之佳
又方以苦酒和灰塗瘡中
治小兒狗囓方
　　月一日以水一升灌之勿令狗主打狗
　　若月盡日三升水灌之
灸法
几猘犬所囓未盡其惡血毒者灸上一百壯
已後當日灸一壯若不血出刺出其血百日
灸乃止禁飲酒及猪犬肉
治猪囓方
　　松脂鍊作餅上貼之
又方屋霤中泥塗



孫眞人備急千金要方卷之七十六





孫眞人備急千金要方卷之七十七慈六
　　　　(宋朝奉郎守太常少卿充/秘閣校理林億等校正)
　備急方
　　　被打及諸傷損第三(論/方)
論曰凡被打損血悶搶心氣絶不能言可擘
開口尿中令下咽即醒又墮車落馬及車碾
木打已死者以死人安著以手袖掩其口鼻
眼上一食頃活眼開與熱小便二升
治被打擊頭眼青腫方
　　炙肥猪肉令熱㩉上(肘後方云治血聚/皮膚間不消散者)
又方牆上朽骨唾於石上研磨塗之乾即易
又方炙猪肝貼之
又方新殺羊肉乘熱封之
又方大豆黄爲末水和塗之
治被打傷破腹中有瘀血方
　　蒲黄(一/升)　當歸　桂心(各二/兩)
　右三味治下篩以酒服方寸匕日三夜一
又方
　　劉寄奴　延胡索　骨碎補(各一/兩)
　右三味㕮咀以水二升煎取七合復内酒
　　及小便各一合熱温頓服
又方
　　䗪蟲　䖟蟲　水蛭(各三/十枚)
　　桃仁(五十/枚)　桂心(二/兩)　大黄(五/兩)
　右六味㕮咀以酒水各五升煑取三升分
　五服
又方生地黄汁三升酒一升半煑取二升七
合分三服(肘後方治從高墮下瘀血/脹心面青短氣欲死者)
又方莨菪子爲末傅瘡上
白馬蹄散治被打腹中瘀血并治婦人瘀血
化血爲水方
　　白馬蹄燒令煙盡擣篩酒服方寸七日
　　三夜一
治被毆擊損傷聚血腹滿煩悶方
　　豉一升以水三升煑三沸分再服不瘥
　　重作更取麻子煑如豉法不瘥更煑豉
　　上法
治有瘀血者其人喜忘不欲聞人聲胷中氣
塞短氣方
　　甘草(一/兩)　茯苓(二/兩)　杏仁(五十/枚)
　右三味㕮咀以水二升煑取九合分二服
治從高墮下傷折疾痛煩躁啼叫不得卧方
　　取鼠屎燒末以猪膏和塗痛上即急裹
　　之(肘後方云/裹骨破碎)
治從高墮下及爲木石所迮或因落馬凡傷
損血瘀凝積氣絶欲死無不治之方
　　取净土五升蒸令溜分半以故布數重
　　裹之以熨病上勿令大熱恐破肉冷則
　　易之取痛止即已凡有損傷皆以此法
　　治之神效已死不能言者亦活三十年
　　者亦瘥
治墮車馬間馬鞍及諸物隱體肉斷方
　　以酢和麫塗之
當歸散治落馬墮車諸傷腕折臂脚痛不止
方
　　當歸　桂心　蜀椒
　　附子(各二/分)　澤蘭(一/分)　芎藭(六/分)
　　甘草(五/分)
　右七味并熬令香治下篩酒服方寸七日
　三凡是傷損皆服之十日愈小兒亦同(救/急)
　(方云治墜馬落車被打傷腕折臂叫唤痛/聲不絶服此散呼吸之間不復大痛十三)
　(日筋骨/相連)
黄耆散治腕折方
　　黄耆　芍藥(各三/兩)　當歸
　　乾地黄　附子　續斷
　　桂心　乾薑　通草(各二/兩)
　　大黄(一/兩)　蜀椒(一/合)　烏頭(半/兩)
　右十二味治下篩先食酒服五分匕日三
　(千金翼/無大黄)
治折骨斷筋方
　　乾地黄　當歸　羌活
　　苦參(各二/分)
　右四味治下篩酒服方寸匕日三
治腕折骨損痛不可忍者方
　　以大麻根及葉擣取汁飲一升無生麻
　　煑乾麻汁服亦主墜墮撾打瘀血心腹
　　滿短氣
治被傷筋絶方
　　取蟹頭中腦及足中髓熬之内瘡中筋
　　即續生
治腕折四肢骨碎及筋傷蹉跌方
　　生地黄不限多少熟擣用薄所損傷處
　　(肘後方云小品方爛擣熬之以裹傷處/以竹片夾裹令遍縛令急勿令轉動一)
　　(日可十易三日瘥若血聚/在折處以刀子破去血)
治四肢骨碎筋傷蹉跌方
　　以水二升漬豉三升取汁服之
鹿肉散治同前方
　右酒服方寸匕日三(肘後方治從高墮下/若爲重物所頓迮得)
　(瘀血/者)
又方筋骨傷初破時以熱馬屎傅之無瘢
又方大豆二升水五升煑取二升以淳酒六
七升合和豆汁服之一日盡如湯沃雪(肘後/方云)
(治墮迮瘀血無/大豆用小豆佳)
又方
　　羊腦(一/兩)　髮灰　胡粉
　　胡桃脂(各半/兩)
　右四味擣和調如膏傅上生布裹
治頭破腦出中風口噤方
　　大豆一斗熬去腥勿使太熟擣爲末熟
　　蒸氣偏合甑下盆中以酒一斗淋之温
　　服一升覆取汗傅杏人膏瘡上
紫湯治被傷風入四體角弓反張口噤不能
言或産婦墮胎凡得此者大重不過五劑(方/見)
(第八/卷中)
治丈夫從高墮下傷五臟微者唾血甚者吐
血及金瘡傷經崩中皆主之方
　　阿膠　艾葉　乾薑(各二/兩)
　　芍藥(三/兩)
　右四味㕮咀以水八升煑取三升去滓内
　膠令消分二服羸人分三服兼治女人産
　後崩傷下血過多虛喘腹中絞痛下血不
　止者服之悉愈
大膠艾湯治男子傷絶或從高墮下傷五臟
微者唾血及金瘡傷經者方
　　阿膠　艾葉　甘草
　　當歸　芎藭(各二/兩)　乾薑(一/兩)
　　芍藥　乾地黄(各三/兩)
　右八味㕮咀以水八升煑取三升去滓内
　膠令烊分再服羸人分三服此湯治婦人
　産後崩傷下血過多虛喘欲死腹中激痛
　下血不止者神良
竹皮湯治爲兵杖所加木石所迮血在胷背
及脇中痛不得氣息方
　　青竹刮取茹亂髮(各如雞子/大二枚)
　右二味於炭火上炙令焦燥合擣下篩以
　酒一升煑三沸止一服盡之三服愈
治墮馬落車及樹間崩血腹滿短氣方
　　大豆五升以水一斗煑取二升去豆一
　　服令盡劇者不過三作
治墮落車馬間心腹積血唾吐無數方
　　乾藕根爲末以酒服方寸七日三如無
　　取新藕汁服
桃仁湯治從高墮下落大木車馬間胸腹中
有血不得氣息方
　　桃仁(十四/枚)　大棗(二十/枚)　大黄
　　消石　甘草(各一/兩)　蒲黄(一兩/半)
　右六味㕮咀以水三升煑取一升絞去滓
　適寒温盡服之當下下不止漬麻汁一杯
　欲之即止
又方治腹中瘀血痛在腹中不出滿痛短氣
大小便不通方
　　桃仁　䗪蟲(各三/十枚)　荆芥(半/分)
　　大黄　芎藭(各三/兩)　當歸
　　桂心甘草(各二/兩)蒲黄(五/兩)
　右九味㕮咀以水一斗煑取三升分三服
又方治墮落瘀血方
　　桃仁(五十/枚)　水蛭　䖟蟲(各二/十枚)
　　甘草　桂心　當歸(各二/兩)
　　硭硝(三/兩)　大黄(四/兩)
　右八味㕮咀以水八升煑取三升絞去滓
　適寒温服一升日三服(深師方/無硭硝)
又方
　　桃仁(五十/枚)　䖟蟲　䗪蟲
　　水蛭(各三/十枚)　大黄(五/兩)　桂心(二/兩)
　右六味㕮咀以酒水各五升合煎得三升
　適寒温飲一升日三服
又方治腕折瘀血方
　　桃仁(四十/枚)亂髮(一/握)大黄(如指節/大一枚)
　右三味以布方廣四寸以繞亂髮燒之㕮
　咀大黄桃仁以酒三升煑取一升盡服血
　盡出(肘後云仲景方用大黄三兩緋帛子/如手大灰亂髮如雞子大灰久用炊)
　(單布方一尺灰桃人四十九枚敗蒲蓆一/握長三寸切甘草一枚如指大以童子小)
　(便量多少煎湯成内酒一大盞次下大黄/分温爲三服别剉敗蒲蓆半領煎湯以浴)
　(衣被重覆服藥須通利數行痛楚/立瘥利及浴水赤勿怪即瘀血也)
又方
　　桃仁(六十/枚)　大黄(六/兩)　桂心(二/兩)
　右三味㕮咀以酒六升煑取三升分三服
　當下血瘥
蒲黄散治從高墮下有瘀血方
　　蒲黄(八/兩)　附子(一/兩)
　右二味爲末酒服方寸匕日三不知增之
　以意消息
又方治腕折瘀血方
　　蒲黄(一/升)當歸(二/兩)
　右二味治下篩先食酒服方寸匕日三
又方
　　䖟蟲(二十/枚)　牡丹(一/兩)
　右二味治下篩酒服方寸匕血化爲水(備/急)
　(方云治久宿血在諸骨節/及外不去者二味等分)
又方取菴䕡草汁飲之子亦可服
又方凡被打及産後惡血及一切血皆煑續
骨木汁三升飲之
治從高墮下崩中方
　　當歸　大黄(各二/分)
　右二味治下篩酒服方寸匕日三
治杖瘡方
　　石灰(七/斤)　新猪血(一/升)
　右二味和爲丸熟燒之破更丸燒三遍止
　爲末傅上
又方釜月下土爲細末以油和塗訖卧羊皮
上
又方服小便良
治竹木刺在皮中不出方
　　羊屎燥者燒作灰和猪脂塗刺上若不
　　出重塗乃言不覺刺出時一云用乾羊
　　屎末
又方薔薇灰水服方寸匕日三服十日刺出
又方酸棗核燒末服之
又方鑿柄燒灰酒服二寸匕
又方頭垢塗之即出
治刺在肉中不出方
　　煑山瞿麥汁飲之日三瘥止
又方用牛膝根莖生者併搗以薄之即出瘡
已合猶出也
又方白茅根燒末以膏和塗之亦治瘡因風
致腫者
又方鹿角燒末以水和塗之立出久者不過
一夕
又方嚼白梅以塗之(肘後方/用烏梅)
又方嚼豉塗之
又方温小便漬之
治久刺不出方
　　服王不留行即出兼取根爲末貼之
治惡刺方
　　苦瓠開口内小兒尿煑兩三沸浸病上
又方莨菪根水煑浸之冷復易神方也
又方李葉棗葉擣絞取汁點上即效
又方濃煑大豆汁漬取瘥
治惡刺并狐尿刺方
　　以烏父驢尿漬之
又方温白馬尿漬之
治因瘡腫痛劇者數日死或中風寒或中水
或中狐尿刺主之方
　　燒黍穰若牛馬屎若生桑條取得多煙
　　之物燒熏汁出愈
又方熱蠟内瘡中新瘡亦善
又方以鳧公英草摘取根莖白汁塗之惟多
塗爲佳瘥止(余以貞觀五年七月十五日夜/左手中指背觸着庭樹至曉遂)
(患痛不可忍經十日痛日深瘡日高大色如/熟小豆色嘗聞長者之論有此治方試復爲)
(之手下即愈痛亦即除瘡亦即瘥不過十日/尋得平復此大神效故䟽之蜀人名耳瘢菜)
(關中名苟乳/乳奴苟切)
治瘡中水腫方
　　白灰　胡粉　炭(各等/分)
　右三味脂和塗瘡孔上水出則痛止
治手足卒中刺中水毒方
　　擣韭及藍青置上以火炙熱徹即愈
治瘡因風致腫方
　　櫟木根皮一斤濃煑内鹽一把漬之
治破傷風腫方
　　厚塗杏仁膏燃麻燭遥灸之
治因瘡腫痛者皆中水及中風寒所作腫入
腹則殺人方
　　温桑灰汁漬冷復温之當令熱神祕
治刺傷中風水方
　　服黑牛熱尿一服二升三服即止
又方蠟一兩熱炙熨薄裹上令水出愈
又方魚目燒灰傅之
又方熟煑韭搨之
又方刮箭羽下漆塗之
治瘡犯露腫方(凡八月九月中刺手足/犯惡露腫殺人不可輕)
　　生桑枝三枚内煻灰中推引令極熱斫
　　斷正以枝頭拄瘡口上熱盡即易之盡
　　三枚則瘡自爛仍取薤白擣綿裹著熱
　　灰中使極熱去綿取薤白薄瘡上以布
　　帛急裹之若有腫者便作用薤白最佳
治漆瘡方
　　生柳葉三斤細切以水一斗五升煑取
　　七升適寒温洗之日三(肘後方云老/柳皮尤妙)
又方以磨石下滓泥塗之取瘥止大驗
又方濃煑鼠查葉以洗漆上亦可擣葉取汁
塗之
又方爛擣七姑草封之(救急方云七姑/草和硭硝塗之)
又方貫衆爲末以塗上乾以油和之即愈
又方蓮葉燥者一斤以水一斗煑取五升洗
瘡上日再
又方羊乳汁塗之
又方硭硝五兩湯浸以洗之
又方取猪膏塗之
又方礬石著湯中令消洗之
又方宜啖猪肉嚼穄穀塗之


孫眞人備急千金要方卷之七十七







孫眞人備急千金要方卷之七十八慈七
　　　　(宋朝奉郎守太常少卿充/祕閣校理林億等校正)
　　　火瘡等病第四論方咒
論曰凡火燒損愼勿以冷水洗之火瘡得冷
熱氣更深轉入骨壞人筋骨難瘥初被火燒
急向火更炙雖大痛强忍之一食久即不痛
神驗治火燒悶絶不識人以新尿冷飲之及
冷水和蜜飲之口噤絞開與之然後以下方
治之
治火瘡方
　　栀子(四十/枚)　白歛　黄芩(各五/兩)
　右三味㕮咀以水五升油一升合煎令水
　氣歇去滓待冷以淋之令溜去火熱毒則
　肌得寬也作二日任意用膏傅湯散治之
又方熬油麻爲末和栀子仁塗之惟厚爲佳
已成瘡者燒白煻灰粉之即燥立瘥
治火燒瘡方
　　死鼠頭一枚以臘月猪膏煎令消盡以
　　傅乾即傅之瘥不作瘢神效亦治小兒
　　火瘡
治火瘡敗壞方
　　柏白皮切以臘月猪膏合淹相得煑四
　　五沸色變去滓傅瘡上(肘後方云/柳白皮)
又方
　　柏白皮　蛇銜　生地黄
　　栀子仁　黄芩　苦竹葉(各一/分)
　右六味㕮咀以羊髓半升煎三上三下去
　滓塗上瘥止
治火爛瘡膏方
　　竹葉　甘草(各二/兩)　柏白皮(四/兩)
　右三味㕮咀以猪脂一斤半煎三上三下
　去滓冷以傅之(集驗方用生/地黄四兩)
又方榆白皮嚼熟塗之
治一切湯火所傷方
　　初著即以女人精汁塗之瘥
治湯沃人肉爛壞方
　　杏仁　附子(各二/兩)　甘草(一/兩)
　　羊脂(五/兩)　松脂(雞子/大)
　右五味㕮咀以不中水猪膏五兩煎塗之
灸及湯火所損晝夜啼呼止痛滅瘢方
　　羊脂　松脂(各二/分)　猪膏
　　蠟(各一/分)
　右四味取松脂破銚中切脂嚼蠟著松明
　上少頃銚火令滓漬皆消以杯承汁傅之
　(松眀是肥/松木節也)
治灸瘡方
　　甘草　當歸(各一/兩)胡麻(外臺用/胡粉)
　　羊脂(各六/分)
　右四味㕮咀以猪膏五合煎去滓傅之
又方
　　蠟(三/兩)　松脂(五/兩)
　右二味合煎塗紙貼之日三
又方取車𨊧脂塗上
又方凡灸瘡不瘥日别灸上六七壯自瘥
又方石灰一兩擣爲細末絹篩猪脂和令相
得微火上煎數沸以暖湯先洗瘡訖以布裏
灰熨瘡上三過便以藥貼瘡上炙之又擣薤
傅之
治灸瘡痛腫急方
　　擣竈下黄土以水和煑令熱漬之
治灸瘡中風冷腫痛方
　　但向火炙之瘡得熱則瘡快至痛止日
　　六七炙愈
薤白膏治灸瘡生肉止痛方
　　薤白　當歸(各二/兩)　白芷(一/兩)
　　羊髓(一/斤)
　右四味㕮咀合煎以白芷色黃藥成去滓
　取傅之日三
又方治灸瘡膿壞不瘥方
　　薤白(一/握)　胡粉　石灰(各一/兩)
　　臘月猪脂(一/升)
　右四味先煎薤白令黄去之綿裹石灰煎
　數沸去之次入胡粉内膏中令調塗故布
　貼上日三
又方
　　白蜜(一/兩)烏賊骨(二枚一方/作一兩)
　右二味相和塗之
治針灸瘡血出不止方
　　燒人屎灰以傅之
又方死蜣蜋爲末以猪脂和塗之
論曰治金瘡者無大小冬夏及始初傷血出
便以石灰厚傅裏之既止痛又速愈無石灰
灰亦可用若瘡甚深未宜速合者内少滑石
令瘡不時合也凡金瘡出血其人必渴當忍
之噉燥食并肥膩之物以止渴愼勿鹹食若
多飲粥及漿犯即血動溢出殺人又忌嗔怒
大言笑思想陰陽行動作勞多食酸鹹飲酒
熱羹臛輩瘡瘥後猶爾出百日半年乃可復
常也
治金瘡大散方
　　五月五日平旦使四人出四方各於五
　　里内採一方草木莖葉每種各半把勿
　　令漏脫一事日正午時細切碓擣并石
　　灰極爛熟一石草斷一斗石灰先鑿大
　　實中桑樹令可受藥取藥内孔中實築
　　令堅仍以桑樹皮蔽之以麻擣石灰極
　　密泥之令不泄氣又以桑皮纏之使牢
　　至九月九日午時取出陰乾百日藥成
　　擣之日曝令乾更擣絹篩貯却凡一切
　　金瘡傷折出血登時以藥封裹治使牢
　　勿令動轉不過十日即瘥不腫不膿不
　　畏風若傷後數日始得藥須暖水洗令
　　血出然後傅之此藥大驗平時無事宜
　　多合以備倉卒金瘡之要無出於此雖
　　突厥質汗黃末未能及之(肘後方云用/百草心五月)
　　(五日作七/月七日出)
又方燒乾梅爲炭擣末傅之一宿即瘥亦治
打傷
又方磁石擣末傅之止痛斷血
又方取桑白汁塗桑白皮裏之或石灰封之
妙
又方麻葉三斤以水三升熟煑取二升半爲
一服
又方飲麻子汁數升(小品方云治/毒箭所傷)
又方蚯蚓屎以水服方寸匕日三
又方杏仁石灰爲細末以猪脂和封之(亦主/犬馬)
(金瘡止/痛大良)
治金瘡血出不止方
　　煑桑根十沸服一升即止
又方擣車前汁傅之血即絶連根取用亦效
又方柳絮封之
又方以蜘蛛幕貼之血即止
又方以人精塗之
又方飲人尿五升愈
内補散治金瘡出血多虚竭方
　　蓯蓉　甘草　芍藥(各四/兩)
　　蜀椒(三/兩)　乾薑(二/兩)　當歸
　　芎藭　桂心　黄芩
　　吴茱萸　人參　厚朴
　　白芨(古今録驗/作桑白皮)　黄耆(各一/兩)
　右十四味治下篩以酒服方寸匕日三
又方
　　當歸(三/兩)乾薑(三/分)芍藥
　　辛夷(各五/分)甘草(二/分)
　右五味治下篩酒服方寸匕日三夜一
治金瘡内漏血不出方
　　牡丹皮爲散水服三指撮立尿出血
治金瘡内漏方
　　還自取瘡中血著杯中水和服之愈
又方
　　蒲黄(二/兩)　七月七日麻勃(一/兩)
　右二味酒服一錢匕日三夜二
二物湯治金瘡腹中瘀血方
　　大麻子(三/升)　大葱白(二七/枝)
　右使數人各擣令熟著九升水煑取一升
　半頓服若血出不盡腹中有膿血更合服
　當吐膿血
内塞散治金瘡方
　　黄耆　當歸　芎藭
　　白芷　乾薑　黄芩
　　芍藥　續斷(各二/兩)　附子(半/兩)
　　細辛(一/兩)鹿茸(三/兩)
　右十一味治下篩先食酒服五分七日三
　稍增至方寸七
治金瘡煩滿方
　　赤小豆一升以苦酒漬之熬令燥復漬
　　滿三日令色黑服方寸七日三
治金瘡苦痛方
　　楊木白皮熬令燥爲末服方寸七日三
　　又以傅瘡愈
治金瘡若刺瘡痛不可忍百治不瘥者方
　　葱一把以水三升煑數沸取漬洗止痛
　　良
治金瘡煩痛大便不利方
　　大黄　黃苓
　右二味爲末蜜和丸如梧桐子大先食服
　十丸日三
治金瘡不止令唾止痛呪法
　　呪曰某甲今日不良爲某所傷上告天
　　皇下吿地王清血莫出濁血莫揚良藥
　　百裏不如熟唾日二七痛唾之即止
又法我按先師本法男師在左女師在右上
白東王公下白西王母北斗七星黃姑織女
請制水之法清旦明咒不痕不膿不疼不痛
羅肺得肺羅肝得肝羅肉得肉不任軀老儂
夫自來小兒爲日不吉不良某甲刀斧槊
箭熊虎湯火所傷三唾三呵平復如故急急
如律令此法不復須度受但存念稽急歆誦
之非止治百毒所傷亦治癰疽隨所患轉後
語呼之良驗一切瘡毒并皆用之
續斷散治金瘡中筋骨方
　　續斷(五/兩)　細辛　蛇銜
　　地榆　乾地黄(四/兩)當歸
　　芎藭　芍藥　蓯蓉(各三/兩)
　　人參　甘草　附子(各二/兩)
　　乾薑　蜀椒　桂心(各一/兩半)
　右十五味治下篩酒服一方寸七日三
治金瘡腸出方
　　磁石　滑石鐵精(各三/兩)
　右三味爲末粉腸上後用礠石末飲服方
　寸七日五夜二腸即入
又方取人屎乾爲末以粉腸即入
治被傷腸出不斷者方(肘後方云治腸出欲/燥而草土著腸者)
　　作大麥粥取汁洗腸推内之常研米粥
　　飲之二十日稍稍作强糜百日後乃可
　　瘥
地黄膏治金瘡火瘡灸瘡不能瘥者方
　　生地黄(切一升擣絞/取汁三合)　熏陸香
　　松脂　杏仁　蠟(各二/兩)
　　羊腎脂(五合/煎)烏麻油(二/升)　石鹽(一兩研/如粉)
　右八味先下蠟微火令消次内羊脂令消
　次下油次下松脂令消次下杏仁次下熏
　陸次下地黃汁次下石鹽以微火煎令地
　黄汁水氣盡以綿瀘停凝一切諸瘡初傷
　皆用傅之日三夜二愼生冷猪雞魚肉此
　膏治瘡法先食惡肉不著痂先從内瘥乃
　至平復無痂不畏風不膿大大要妙
治驚瘡血出不止方
　　蒲黄(一/斤)　當歸(二/兩)
　右二味治下篩酒服方寸匕日二
又方取葱葉炙取汁塗瘡上即止若爲婦人
所驚者取婦人中衣火炙令熱以熨瘡上
又方取豉三升熱湯漬食頃絞去滓内蒲黄
三合頓服及作紫湯服之(紫湯方在/産婦篇中)
治金瘡箭在肉中不出方
　　白歛　半夏(各等/分)
　右二味治下篩酒服方寸匕日三淺瘡十日
　出瘡深二十日出終不住肉中
治卒中箭不出或肉中有聚血方
　　取女人月經布燒灰屑酒服之
治箭鏃及諸刀刃在咽喉胷膈諸隱處不出
者方
　　牡丹皮(一/分)　白鹽(二分肘後/作白歛)
　右二味治下篩以酒服方寸匕日三服出
又方取栝蔞汁塗箭瘡上即出
又方酒服瞿麥方寸匕日三瘥
治毒箭所中方
　　擣藍汁一升飲之并以薄瘡上若無藍
　　取青布漬絞汁飲之并淋瘡中鏃不出
　　擣死鼠肝塗之
又方煎地黄汁作丸服之百日箭出
又方多飲葛根汁并治一切金瘡
又方雄黄爲末傅之當沸汁出愈
又方擣葛根汁飲之又葛白屑熬黄傅瘡止
血
又方内鹽臍中灸之
又方貝齒末服一錢匕
又方煑蘆根汁飲三升
治中射罔箭方
　　藍子(五/合)　升麻(八/兩)　王不留行
　　甘草(各等/分)
　右四味治下篩冷水服二方寸匕日三夜
　二又以水和塗瘡乾易之
治針折入肉中方
　　刮象牙爲末水和聚著折針上即出
又方以鼠腦塗之
又方磁石吸鐵者著上即出


孫眞人備急千金要方卷之七十八










孫眞人備急千金要方卷之七十九慈八
　　　　(宋朝奉郎守太常少卿充/祕閣校理林億等校正)
　食治
　　　序論第一
仲景曰人體平和惟須好將養勿妄服藥藥
勢偏有所助令人臟氣不平易受外患夫含
氣之類未有不資食以存生而不知食之有
成敗百姓日用而不知水火至近而難識余
慨其如此聊因筆墨之暇撰五味損益食治
篇以啓童稚庶勤而行之有如影響耳
河東衛汛記曰扁鵲云人之所依者形也亂
於和氣者病也理於煩毒者藥也濟命扶危
者醫也安身之本必資於食救疾之速必憑
於藥不知食宜者不足以存生也不眀藥忌
者不能以除病也此之二事有靈之所要也
若忽而不學誠可悲夫是故食能排邪而安
臟腑悅神爽志以資血氣若能用食平痾釋
情遣疾者可謂良工長年餌老之奇法極養
生之術也夫爲醫者當須先洞曉病源知其
所犯以食治之食療不愈然後命藥藥性剛
烈猶若御兵兵之猛暴豈容妄發發用乖宜
損傷處衆藥之投疾殃濫亦然高平王熙稱
食不欲雜雜則或有所犯有所犯者或有所
傷或當時雖無灾苦積久爲人作患又食啖
鮭肴務令簡少魚肉果實取益人者而食之
凡常飲食每令節儉若貪味多餐臨盤大飽
食訖覺腹中彭亨短氣或致暴疾仍爲霍亂
又夏至以後迄至秋分必須愼肥膩餅臛酥
油之屬此物與酒漿瓜果理極相妨夫在身
所以多疾者皆因春夏取冷大過飲食不節
故也又魚鱠諸腥冷之物多損於人斷之益
善乳酪酥等常食之令人有筋力膽幹肌體
潤澤卒多食之亦令臚脹泄利漸漸自已
黄帝曰五味入於口也各有所走各有所病
酸走筋多食酸令人𤸇不知何以然少俞曰
酸入胃也其氣濇以收也上走兩膲兩膲之
氣濇不能出入不出即流於胃中胃中和温
即下注膀胱膀胱走胞胞薄以軟得酸則縮
卷約而不通水道不利故𤸇也陰者積(一作/精)
筋之所終聚也故酸入胃走於筋也
鹹走血多食鹹令人渴何也答曰鹹入胃也
其氣走中焦注於諸脉脉者血之所走也與
鹹相得即血凝凝則胃中汁泣汁泣則胃中
乾渴(甲乙云凝則胃中汁/注之注之則胃中竭)渴則咽路焦焦故
舌乾喜渴血脉者中焦之道也故鹹入胃走
於血(皇甫士安云腎合三焦之脉雖屬肝/心而爲中焦之道故鹹入而走血也)
辛走氣多食辛令人愠心何也答曰辛入胃
也其氣走於上焦上焦者受使諸氣而榮諸
陽者也薑韭之氣熏至榮衛榮衛不時受之
却溜於心下故愠愠痛也辛味與氣俱行故
辛入胃而走氣與氣俱出故氣盛也
苦走骨多食苦令人變嘔何也答曰苦入胃
也其氣燥而涌泄五穀之氣皆不勝苦苦入
下管下管者三焦之道皆閉則不通不通故
氣變嘔也齒者骨之所終也故苦入胃而走
骨入而復出齒必黧踈(皇甫士安云水火相/濟故骨氣通於心)
甘走肉多食甘令人惡心何也答曰甘入胃
也其氣弱劣不能上進於上焦而與穀俱留
於胃中甘入則柔緩柔緩則蛔動蚘動則令
人惡心其氣外通於肉故甘走肉則肉多粟
起而胝(皇甫士安云其氣外通於皮故曰甘/入走皮矣皮者肉之蓋皮雖屬肺與)
(肉連體故甘潤/肌肉并於皮也)
黄帝問曰穀之五味所主可得聞乎伯高對
曰夫食風者則有靈而輕舉食氣者則和靜
而延壽食穀者則有智而勞神食草者則愚
痴而多力食肉者則勇猛而多嗔是以肝木
青色宜酸心火赤色宜苦脾土黃色宜甘肺
金白色宜辛腎水黑色宜鹹内爲五臟外主
五行色配五方
五臟所合法肝合筋其榮爪心合脉其榮色
脾合肉其榮脣肺合皮其榮毛腎合骨其榮
髮
五臟不可食忌法多食酸則皮槁而毛夭多
食苦則筋急而爪枯多食甘則骨痛而髮落
多食辛則肉胝而唇褰多食鹹則脉凝泣而
色變
五臟所宜食法肝病宜食麻犬肉李韭心病
宜食麥羊肉杏薤脾病宜食稗米牛肉棗葵
肺病宜食黄黍雞肉桃葱腎病宜食大豆黄
卷豕肉栗藿(素問云肝色青宜食甘秔米牛/肉棗葵皆甘心色赤宜食酸小)
(豆犬肉李韭皆酸肺色白宜食苦麥羊肉杏/薤皆苦脾色黃宜食鹹大豆豕肉栗藿皆鹹)
(腎色黑宜食辛黄/黍雞肉桃葱皆辛)
五味動病法酸走筋筋病勿食酸苦走骨骨
病勿食苦甘走肉肉病勿食甘辛走氣氣病
勿食辛鹹走血血病勿食鹹
五味所配法
　　米飯甘(素問云/秔米甘)　麻酸(素問云/小豆酸)
　　大豆鹹　麥苦　棗甘
　　李酸　栗鹹　杏苦
　　桃辛　黃黍辛　葵甘
　　韭酸　藿鹹　薤苦
　　葱辛　牛甘　犬酸
　　豕鹹　羊苦　雞辛
五臟病五味對治法肝苦急急食甘以緩之
肝欲散急食辛以散之用酸瀉之禁當風心
苦緩急食酸以收之心欲耎急食鹹以軟之
用甘瀉之禁温食厚衣脾苦濕急食苦以燥
之脾欲緩急食甘以緩之用苦瀉之禁温食
飽食濕地濡衣肺苦氣上逆息者急食苦以
泄之肺欲收急食酸以收之用辛瀉之禁無
寒飲食寒衣腎苦燥急食辛以潤之開腠理
潤致津液通氣也腎欲堅急食苦以結之用
鹹瀉之無犯焠㶼無熱衣温食是以毒藥攻
邪五穀爲養五肉爲益五果爲助五菜爲充
精以食氣氣養精以榮色形以食味味養形
以生力此之謂也神藏有五五五二十五種
形藏有四方四時四季四肢共爲五九四十
五以此輔神可長生久視也精順五氣以爲
靈也若食氣相惡則傷精也形受味以成也
若食味不調則損形也是以聖人先用食禁
以存性後制藥以防命也故形不足者温之
以氣精不足者補之以味氣味温補以存形
精岐伯云陽爲氣陰爲味味歸形形歸氣氣
歸精精歸化精食氣形食味化生精氣生形
味傷形氣傷精精化爲氣氣傷於味陰味出
下竅陽氣出上竅味厚者爲陰味薄者爲陰
之陽氣厚者爲陽氣薄者爲陽之陰味厚則
泄薄則通流氣薄則發泄厚則閉塞壯火之
氣衰少火之氣壯壯火食氣氣食少火壯火
散氣少火生氣味辛甘發散爲陽酸苦涌泄
爲陰陰勝則陽病陽勝則陰病陰陽調和則
平安春七十二日省酸增甘以養脾氣夏七
十二日省苦增辛以養肺氣秋七十二日省
辛增酸以養肝氣冬七十二日省鹹增苦以
養心氣季月各十八日省甘增鹹以養腎氣
　　　果實第二(二十/九條)
檳榔味辛温濇無毒消穀逐水除痰癖殺三
蟲去伏尸治寸白
豆蔻味辛温濇無毒温中主心腹痛止吐嘔
去口氣臭
蒲萄味甘辛平無毒主筋骨濕痺益氣倍力
强志令人肥健耐飢忍風寒久食輕身不老
延年治腸間水調中可作酒常飲益人逐水
利小便
覆盆子味甘辛平無毒益氣輕身令髮不白
大棗味甘辛熱滑無毒主心腹邪氣安中養
脾氣助十二經平胃氣通九竅補少氣津液
身中不足大驚四肢重可和百藥補中益氣
强志除煩悶心下懸治腸澼久服輕身長年
不飢神仙
生棗味甘辛多食令人熱渴氣脹若寒熱羸
瘦者彌不可食傷人
藕實味苦甘寒無毒食之令人心歡止渴去
熱補中養神益氣力除百病久服輕身耐老
不飢延年一名水芝生根寒止熱渴破留血
雞頭實味甘平無毒主濕痺腰脊膝痛補中
除暴疾益精氣强志意耳目聰眀久服輕身
不飢耐老神仙
芰實味甘辛平無毒安中補五臟不飢輕身
一名菱黄帝云七月勿食生菱芰作蟯蟲
栗子味鹹温無毒益氣厚腸胃補腎氣令人
耐飢生食之甚治腰脚不遂
櫻桃味甘平濇調中益氣可多食令人好顔
色美志性一橘柚味辛温無毒主胷中瘕熱
逆氣利水穀下氣止嘔咳除膀胱留熱停水
破五淋利小便治脾不能消穀却胷中吐逆
霍亂止瀉利去寸白久服去口臭下氣通神
輕身長年一名橘皮陳久者良
津符子味苦平滑多食令人口爽不知五味
梅實味酸平濇無毒下氣除熱煩滿安心止
肢體痛偏枯不仁死肌去青黑痣惡疾止下
利好唾口乾利筋脉多食壞人齒
柿味甘寒濇無毒通和五氣主腸澼不足及
火瘡金瘡止痛
木瓜實味酸鹹温濇無毒主濕痺氣霍亂大
吐下後脚轉筋不止其生樹皮無毒亦可煑
用
榧實味甘平濇無毒主五痔去三蟲殺蠱毒
鬼疰惡毒
甘蔗味甘平濇無毒下氣和中補脾氣利大
腸止渴去煩解酒毒
耎棗味苦冷濇無毒多食動宿病益冷氣發
咳嗽
芋味辛平滑有毒寬腸胃充肌膚滑中一名
土芝不可多食動宿冷又烏芋味苦甘微寒
滑無毒主消渴癉熱益氣一名藉姑一名水
萍三月採
杏核仁味甘苦温冷而利有毒主咳逆上氣
腸中雷鳴喉痺下氣産乳金瘡寒心賁豚驚
癇心下煩熱風氣去來時行頭痛解肌消心
下急殺狗毒五月採之其一核兩人者害人
宜去之杏實尚生味極酸其中核猶未鞭者
採之曝乾以食甚止渴去冷熱毒扁鵲云杏
仁不可久服令人目盲眉髮落動一切宿病
桃核仁味苦甘辛平無毒破瘀血血閉瘕邪
氣殺小蟲治咳逆上氣消心下硬除卒暴擊
血破癥瘕通月水止心痛七月採凡一切果
核中有兩仁者并害人不在用其實味酸無
毒多食令人有熱黄帝云飽食桃入水浴成
淋病
李核仁味苦平無毒主僵仆躋瘀血骨痛實
味苦酸微温濇無毒除固熱調中宜心不可
多食令人虛黄帝云李子不可和白蜜食蝕
人五内
梨味甘微酸寒濇有毒除客熱氣止心煩不
可多食令人寒中金瘡産婦勿食令人萎困
寒中
林檎味酸苦平濇無毒止渴好唾不可多食
令人百脉弱柰子味酸苦寒濇無毒耐飢益
心氣不可多食令人臚脹久病人食之其病
尤甚
安石榴味甘酸濇無毒止咽燥渴不可多食
損人肺
枇杷葉味苦平無毒主啘不止下氣正爾削
取生樹皮嚼之少少咽汁亦可煑汁冷服大
佳
胡桃味甘冷滑無毒不可多食動痰飲令人
惡心吐水吐食
　　　菜蔬第三(五十/八條)
枸杞葉味苦平濇無毒補虛羸益精髓諺云
去家千里勿食蘿藦枸杞此則言强陽道資
陰氣速疾也
蘿藦味甘平無毒一名苦丸其葉厚大作藤
生摘之有白汁出人家所種亦可生噉亦可
蒸煑食之補益與枸杞葉同
瓜子味甘平寒無毒令人光澤好顔色益氣
不飢久服輕身耐老又除胷滿心不樂久食
寒中可作面脂一名水芝一名白瓜子即冬
瓜人也八月採白冬瓜味甘微寒無毒除小
腹水脹利小便止消渴
凡瓜味甘寒滑無毒去渴多食令陰下癢濕
生瘡發黃疸黄帝云九月勿食被霜瓜向冬
發寒熱及温病初食時即令人欲吐也食竟
心内作停水不能自消或爲反胃凡瓜入水
沉者食之得冷病終身不瘥
越瓜味甘平無毒不可久食益腸胃
胡瓜味甘寒有毒不可多食動寒熱多瘧病
積瘀血熱
早青瓜味甘寒無毒食之去熱煩不可久食
令人多忘
冬葵子味甘寒無毒主五臟六腑寒熱羸瘦
破五淋利小便婦人乳難血閉久服堅骨長
肌肉輕身延年十二月採葉甘寒滑無毒宜
脾久食利胃氣其心傷人百藥忌食心心有
毒黄帝云霜葵陳者生食之動五種流飲飲
盛則吐水凡葵菜和鯉魚鮓食之害人四季
之月土王時勿食生葵菜令人飲食不化發
宿病
莧菜實味甘寒濇無毒主青盲白瞖明目除
邪氣利大小便去寒熱殺蚘蟲久服益氣力
不飢輕身一名馬莧一名莫實即馬齒莧菜
也治反花瘡
小莧菜味甘大寒滑無毒可久食益氣力除
熱不可共鼈肉食成鼈瘕蕨菜亦成鼈瘕
邪蒿味辛温濇無毒主胸膈中臭惡氣利腸
胃
苦菜味苦大寒滑無毒主五臟邪氣厭穀胃
痺腸澼大渴熱中暴疾惡瘡久食安心益氣
聰察少卧輕身耐老耐飢寒一名茶草一名
選一名遊冬冬不死四月上旬採
薺菜味甘温濇無毒利肝氣和中殺諸毒其
子主明目目痛泪出其根主目濇痛
蕪菁及蘆菔菜味苦冷濇無毒利五臟輕身
益氣宜久食蕪菁子明目九蒸曝療黄疸利
小便久服神仙根上消風熱毒腫不可多食
令人氣脹
菘菜味甘温濇無毒久食通利腸胃除胷中
煩解消渴本是蔓菁也種之江南即化爲菘
亦如枳橘所生土地隨變芥菜味辛温無毒
歸鼻除腎邪大破咳道下氣利九竅明目聰
耳安中久食温中又云寒中其子味辛辛亦
歸鼻有毒主喉痺去一切風毒腫黄帝云芥
菜不可共兔肉食成惡邪病
苜蓿味苦平濇無毒安中利人四體可久食
荏子味辛温無毒主咳逆下氣温中補髓其
葉主調中去臭氣九月採陰乾用之油亦可
作油衣
蓼實味辛温無毒明目温中解肌耐風寒下
水氣面目浮腫却癰疽其葉辛歸舌治大小
腸邪氣利中益志黄帝云蓼食過多有毒發
心痛和生魚食之令人脫氣陰核疼痛求死
婦人月事來不用食蓼及蒜喜爲血淋帶下
二月勿食蓼傷人腎扁鵲云蓼久食令人寒
熱損骨髓殺丈夫陰氣少精
葱實味辛温無毒宜肺辛歸頭明目補中不
足其莖白平滑可作湯主傷寒寒熱骨肉碎
痛能出汗治中風面目浮腫喉痺不通安胎
殺桂其青葉温辛歸目除肝中邪氣安中利
五臟益目精發黄疸殺百藥毒其根鬚平主
傷寒頭痛葱中涕及生葱汁平滑止尿血解
藜蘆及桂毒黄帝云食生葱即啖蜜變作下
利食燒葱并噉蜜擁氣而死正月不得食生
葱令人面上起遊風
格葱味辛微温無毒除瘴氣惡毒久食益膽
氣强志其子主洩精
薤味苦辛温滑無毒宜心辛歸骨主金瘡瘡
敗能生肌肉輕身不飢耐老菜芝也除寒熱
去水氣温中散結氣利産婦病人諸瘡中風
寒水腫生擣傅之鯁骨在咽不下者食之則
去黄帝云薤不可共牛肉作羹食之成瘕疾
韭亦然十月十一月十二月勿食生薤令人
多涕唾
韭味辛酸温濇無毒辛歸心宜肝可久食安
五臟除胃中熱不利病人其心腹有痼冷者
食之必加劇其子主夢泄精尿色白根煑汁
以養髮黄帝云霜韭凍不可生食動宿飲飲
盛必吐水五月勿食韭損人滋味令人乏氣
力二月三月宜食韭大益人心
白蘘荷味辛微温濇無毒主中蠱及瘧病擣
汁服三合日二生根主諸瘡
菾菜味甘苦大寒無毒主時行壯熱解風熱
惡毒
紫蘇味辛微温無毒下氣除寒中其子尤善
雞蘇味辛微温濇無毒主吐血下氣一名水
蘇也
羅勒味苦辛温平濇無毒消停水散毒氣不
可久食濇榮衛諸氣
蕪荑味辛平熱滑無毒主五内邪氣散皮膚
骨節中淫淫温行毒去三蟲能化宿食不消
逐寸白散腹中温温喘息一名無姑一名𦽄
蓎盛器物中甚辟水蛭其氣甚臭此即山榆
子作之凡榆葉味甘平滑無毒主小兒癇小
便不利傷暑熱困悶煑汁冷服生榆白皮味
甘冷無毒利小便破石淋花主小兒頭瘡
葫荽子味酸平無毒消穀能復食味葉不可
久食令人多忘華佗云葫荽菜患胡臭人患
口氣臭𧏾齒人食之加劇腹内患邪氣者彌
不得食食之發宿病金瘡尤忌
海藻鹹寒滑無毒主癭瘤結氣散頸下鞕核
痛者腸内上下雷鳴下十二水腫利小便起
男子陰氣
昆布味鹹寒滑無毒下十二水腫癭瘤結氣
瘻瘡破積聚茼蒿味辛平無毒安心養氣脾
胃消痰飲
白蒿味苦辛平無毒養五臟補中益氣長毛
髮久食不死白兔食之仙
吴葵一名蜀葵味甘微寒滑無毒花定心氣
葉除客熱利腸胃不可久食鈍人志性若食
之被狗齧者瘡水不瘥
藿味鹹寒濇無毒宜腎主大小便數去煩熱
香菜味辛微温主霍亂腹痛吐下散水腫煩
心去熱
甜瓠味甘平滑無毒主消渴惡瘡鼻口中肉
爛痛其葉味甘平主耐飢扁鵲云患脚氣虚
脹者不得食之患永不除
蓴味甘寒滑無毒主消渴熱痺多食動痔病
落葵味酸寒無毒滑中散熱實悅澤人面一
名天葵一名蘩露
蘩蔞味酸平無毒主積年惡瘡痔不愈者五
月五日日中採之即名滋草一名雞腸草乾
之燒作焦灰用扁鵲云丈夫患惡瘡陰頭及
莖作瘡膿爛疼痛不可堪忍久不瘥者以灰
一分蚯蚓新出屎泥二分以少水和研緩如
煎餅麵以泥瘡上乾則易之禁酒麵五辛并
熱食等黄帝云蘩蔞合䱉鮓食之發消渴病
令人多忘别有一種近水渠中温濕處冬生
其狀類葫荽亦名鷄腸菜可以療痔病一名
天葫荽
蕺味辛微温有小毒主蠼螋尿瘡多食令人
氣喘不利人脚多食脚痛
葫味辛温有毒辛歸五臟散癰疽治𧏾瘡除
風邪殺蠱毒氣獨子者最良黃帝云生葫合
青魚鮓食之令人腹内生瘡腸中腫又成疝
瘕多食生葫行房傷肝氣令人面無色四月
八月勿食葫傷人神損膽氣令人喘悸脇肋
氣急口味多爽
小蒜味辛温無毒辛歸脾腎主霍亂腹中不
安消穀理胃氣温中除邪痺毒氣五月五日
採曝乾葉主心煩痛解諸毒小兒丹𤺋不可
久食損人心力黄帝云食小蒜噉生魚令人
奪氣陰核疼求死三月勿食小蒜傷人志性
茗葉味苦鹹酸冷無毒可久食令人有力悅
志微動氣黄帝云不可共韭食令人身重
蕃荷菜味苦辛温無毒可久食却腎氣令人
口氣香潔主辟邪毒除勞弊形瘦疲倦者不
可久食動消渴病
蒼耳子味苦甘温葉味苦辛微寒濇有小毒
主風頭寒痛風濕痺四肢拘急攣痛去惡肉
死肌膝痛溪毒久服益氣耳目聰明强志輕
身一名胡葈一名地葵一名葹一名常思蜀
人名羊負來秦名蒼耳魏人名隻刺黄帝云
戴甲蒼耳不可共猪肉食害人食甜粥復以
蒼耳甲下之成走注又患兩脇立秋後忌食
之
食茱萸味辛苦大温無毒九月採停陳久者
良其子閉口者有毒不任用止痛下氣除咳
逆去五臟中寒冷温中諸冷實不消其生白
皮主中惡腹痛止齒疼其根細者去三蟲寸
白黄帝云六月七月勿食茱萸傷神氣令人
起伏氣咽喉不通徹賊風中人口僻不能語
者取茱萸一升去黑子及合口者好豉三升
二物以清酒和煑四五沸取汁冷服半升日
三得小汗瘥蠆螫人嚼茱萸封上止
蜀椒味辛大熱有毒主邪氣温中下氣留飲
宿食能使痛者癢癢者痛久食令人乏氣失
明主咳逆逐皮膚中寒冷去死肌濕痺痛心
下冷氣除五臟六腑寒百骨節中積冷温瘧
大風汗自出者止下利散風邪合口者害人
其中黑子有小毒下水仲景云熬用之黄帝
云十月勿食椒損人心傷血脉
乾薑味辛熱無毒主胷中滿欬逆上氣温中
止漏血出汗逐風濕痺腸澼下利寒冷腹痛
中惡霍亂脹滿風邪諸毒皮膚間結氣止唾
血生者尤良
生薑味辛微温無毒辛歸五臟主傷寒頭痛
去痰下氣通汗除鼻中塞咳逆上氣止嘔吐
去胷膈上臭氣通神明黄帝云八月九月勿
食薑傷人神損壽胡居士云薑殺腹中長蟲
久服令人少志少智傷心性
堇葵味苦平無毒久服除人心煩急動痰冷
身重多懈惰
芸薹味辛寒無毒主腰脚痺若舊患腰脚痛
者不可食必加劇又治油腫丹毒益胡臭解
禁呪之輩出五明經其子主夢中泄精與鬼
交者胡居士云世人呼爲寒菜甚辣胡臭人
食之病加劇隴西氐羌中多種食之
竹筍味甘微寒無毒主消渴利水道益氣力
可久食患冷人食之心痛
野苣味苦平無毒久服輕身少睡黃帝云不
可共蜜食之作痔又白苣味苦平無毒益筋
力黄帝云不可共酪食必作蟲
茴香菜味苦辛微寒濇無毒主霍亂辟熱除
口氣臭肉和水煑下少許即無臭氣故曰茴
香醬臭末中亦香其子主蛇咬瘡久不瘥者
擣傅之又治九種瘻
蕈菜味苦寒無毒主小兒火丹諸毒腫去暴
熱
藍菜味甘平無毒久食大益腎填髓腦利五
臟調六腑胡居士云河東隴西羌胡多種食
之漢地鮮有其葉長大厚煑食甘美經冬不
死春亦有英其花黄生角結子子甚治人多
睡
萹竹葉味苦平濇無毒主浸淫疥瘙疽痔殺
三蟲女人陰蝕扁鵲云煑汁與小兒冷服治
蛔蟲
鄞菜味苦酸冷濇無毒益筋力去伏熱治五
種黄病生搗絞汁冷服一升日二黄帝云五
月五日勿食一切菜發百病凡一切菜熟煑
熱食時病瘥後食一切肉并蒜食竟行房病
發必死時病瘥後未健食生青菜者手足必
青腫時病瘥未健食青菜竟行房病更發必
死十月勿食被霜菜令人面上無光澤目濇
痛又瘧發心痛腰疼或致心瘧發時手足十
指爪皆青困痿
孫眞人備急千金要方卷之七十九





孫眞人備急千金要方卷之八十慈九
　　　　(宋朝奉郎守太常少卿充/祕閣校理林億等校正)
　食治
　　　穀米第四
薏苡仁味甘温無毒主筋拘攣不可屈伸久
風濕痺下氣久服輕身益力其生根下三蟲
名醫云薏苡人除筋骨中邪氣不仁利腸胃
消水腫令人能食一名𧆐一名感米蜀人多
種食之
胡麻味甘平無毒主傷中虛羸補五内益氣
力長肌肉填髓腦堅筋骨療金瘡止痛及傷
寒温瘧大吐下後虛熱困乏久服輕身不老
聰明耳目耐寒暑延年作油微寒主利大腸
産婦胞衣不落生者摩瘡腫生秃髮去頭面
遊風一名巨勝一名狗虱一名方莖一名鴻
藏葉名青蘘主傷暑熱花主生秃髮七月採
最上標頭者陰乾用之
白麻子味甘平無毒宜肝補中益氣肥健不
老治中風汗出逐水利小便破積血風毒腫
復血脉産後乳餘疾能長髮可爲沐藥久服
神仙
𥹋味甘微温無毒補虚冷益氣力止腸鳴咽
痛除唾血却卒嗽
大豆黃卷味甘平無毒主久風濕痺筋攣膝
痛除五臟胃氣結積益氣止毒去黑痣面䵟
潤澤毛皮宜腎生大豆味甘平冷無毒生擣
淳酢和塗之治一切毒腫并止痛煑汁冷服
之殺鬼毒逐水脹除胃中熱却風痺傷中淋
露下瘀血散五臟結積内寒殺烏頭三建解
百藥毒不可久服令人身重其熬屑味甘温
平無毒主胃中熱去身腫除痺消穀止腹脹
九月采黄帝云服大豆屑忌食猪肉炒豆不
得與一歲已上十歲已下小兒食食竟噉猪
肉必擁氣死
赤小豆味甘鹹平冷無毒下水腫排膿血一
名赤豆不可久服令人枯燥
青小豆味甘鹹温平濇無毒主寒熱熱中消
渴止泄利利小便除吐逆卒澼下腹脹滿一
名麻累一名胡豆黄帝云青小豆合鯉魚鮓
食之令人肝黄五年成乾痟病
大豆豉味苦甘寒濇無毒主傷寒頭痛寒熱
辟瘴氣惡毒煩躁滿悶虛勞喘吸兩脚疼冷
殺六畜胎子諸毒
萹豆味甘微温無毒和中下氣其葉平主霍
亂吐下不止喬麥味酸微寒無毒食之難消
動大熱風其葉生食動刺風令人身癢黄帝
云作麫和猪羊肉熱食之不過八九頓作熱
風令人眉鬚落又還生仍希少涇邠已北多
患此疾大麥味鹹微寒滑無毒宜心主消渴
除熱久食令人多力健行作蘖温消食和中
熬末令赤黑擣作𪎊止泄利和清酢漿服之
日三夜一
小麥味甘微寒無毒養肝氣去客熱止煩渴
咽燥利小便止漏血唾血令女人孕必得男
作麴六月作者温無毒主小兒癇食不消下
五痔蟲平胃氣消穀止利作麫温無毒不能
消熱止煩不可多食長宿澼加客氣難治
青粱米味甘微寒無毒主胃痺熱中除消渴
止泄利利小便益氣力補中輕身長年
黄粱米味甘平無毒益氣和中止泄利人呼
爲竹根米又却當風卧濕寒中者
白粱米味甘微寒無毒除熱益氣
粟米味鹹微寒無毒養腎氣去骨痺熱中益
氣也
陳粟米味苦寒無毒主胃中熱消渴利小便
丹黍米味苦微温無毒主欬逆上氣霍亂止
泄利除熱去煩渴又白黍米味甘辛温無毒
宜肺補中益氣不可久食多熱令人煩黄帝
云五種黍米合葵食之令人成痼疾又以脯
臘著五種黍米中藏儲食之云令人閉氣
陳廩米味鹹酸微寒無毒除煩熱下氣調胃
止泄利黄帝云久藏脯臘安米中滿三月人
不知食之害人
糵米味苦微温無毒主寒中下氣除熱
秫米味甘微寒無毒主寒熱利大腸治㯃瘡
酒味苦甘辛大熱有毒行藥勢殺百邪惡氣
黄帝云暴下後飲酒者膈上變爲伏熱食生
菜飲酒莫炙腹令人腸結扁鵲云久飲酒者
腐腸爛胃漬髓蒸筋傷神損壽醉當風卧以
扇自扇成惡風醉以冷水洗浴成疼痺大醉
汗出當以粉粉身令其自乾發成風痺常日
未没食訖即莫飲酒終身不乾嘔飽食訖多
飲水及酒成痞澼
稷米味甘平無毒益氣安中補虛和胃宜脾
粳米味辛苦平無毒主心煩斷下利平胃氣
長肌肉温中一云生者冷燔者熱
糯米味苦温無毒温中令人能食多熱大便
鞕
酢味酸温濇無毒消癰腫散水氣殺邪毒血
運扁鵲云多食酢損人骨能理諸藥消毒熱
鹽味鹹温無毒殺鬼蠱邪注毒氣下部𧏾瘡
傷寒寒熱能吐胷中痰澼止心腹卒痛堅肌
骨不可多食傷肺喜咳令人色膚黑損筋力
扁鵲云鹽能除一切大風疾痛者炒熨之黄
帝云食甜粥竟食鹽即吐或成霍亂
　　　鳥獸第五
人乳汁味甘平無毒補五臟令人肥白悅澤
馬乳汁味辛温無毒止渴牛乳汁味甘微寒
無毒補虛羸止渴入生薑葱白止小兒吐乳
補勞羊乳汁味甘微温無毒補寒冷虛乏少
血色令人熱中驢乳味酸寒一云大寒無毒
主大熱黄疸止渴母猪乳汁平無毒主小兒
驚癇以飲之神妙
馬牛羊酪味甘酸微寒無毒補肺臟利大腸
黃帝云食甜酪竟即食大酢者變作血瘕及
尿血華佗云馬牛羊酪蚰蜒入耳者灌之即
出也
沙牛及白羊酥味甘微寒無毒除胸中客氣
利大小腸治口瘡牝牛酥味甘平無毒去諸
風濕痺除熱利大便去宿食
醍醐味甘平無毒補虚去諸風痺百練乃佳
甚去月蝕瘡添髓補中填骨久服增年
熊肉味甘微寒微温無毒主風痺不仁筋急
五緩若腹中有積聚寒熱羸瘦者食熊肉病
水不除其脂味甘微寒治法與肉同又去頭
瘍白秃面䵟𪒟食飲嘔吐久服强志不飢輕
身長年黄帝云一切諸肉煑不熟生不歛者
食之成瘕熊及猪二種脂不可作燈其煙氣
入人目失明不能遠視
羖羊角味酸苦温微寒無毒主青盲明目殺
疥蟲止寒泄心畏驚悸除百節中結氣及風
傷蠱毒吐血婦人産後餘痛燒之殺鬼魅辟
虎狼久服安心益氣輕身勿令中濕有毒髓
味甘温無毒主男子女人傷中陰陽氣不足
却風熱止毒利血脉益經氣以酒和服之亦
可久服不損人
青羊膽汁冷無毒主諸瘡能生人身脉治青
盲明目肺平補肺治嗽止渴多小便傷中止
虛補不足去風邪肝補肝明目心主憂恚膈
中逆氣腎補腎氣虛弱益精髓頭骨主小兒
驚癇煑以浴之蹄肉平主丈夫五勞七傷肉
味苦甘大熱無毒主暖中止痛字乳餘疾及
頭腦中大風汗自出虛勞寒冷能補中益氣
力安心止驚利産婦不利時患人頭肉平主
風眩瘦疾小兒驚癇丈夫五勞七傷其骨熱
主虚勞寒中羸瘦其宿有熱者不可食生脂
止下利脫肛去風毒婦人産後腹中絞痛肚
主胃反治虚羸小便數止虚汗黄帝云羊肉
共酢食之傷人心亦不可共生魚酪和食之
害人凡一切羊蹄甲中有珠子白者名羊懸
筋食之令人癲白羊黑頭食其腦作腸癰羊
肚共飯飲常食久久成反胃作噎病甜粥共
肚食之令人多唾喜吐清水羊腦猪腦男子
食之損精氣少子若欲食者爛研如粉和醋
食之然終不若不食爲佳青羊肝和小豆食
之令人目少明一切羊肝生共椒食之破人
五臟傷心最損小兒彌忌水中柳木及白楊
木不得銅器中煑羖羊肉食之丈夫損陽女
子絶陰暴下後不可食羊肉髓及骨汁成煩
熱難解還動利凡六畜五臟著草自動揺及
得鹹酢不變色又墮地不汙又與犬犬不食
者皆有毒殺人六月勿食羊肉傷人神氣
沙牛髓味甘温無毒安五臟平胃氣通十二
經脉理三焦約温骨髓補中續絶傷益氣力
止泄利去消渴皆以清酒和暖服之肝明目
膽可丸百藥味苦大寒無毒除心腹熱渴止
下利去口焦燥益目精心主虚忘腎主濕痹
補腎氣益精齒主小兒牛癇肉味甘平無毒
主消渴止唾涎出安中益氣力養脾胃氣不
可常食發宿病自死者不任食喉嚨主小兒
啤也
黃犍沙牛黑牯牛尿味苦辛微温平無毒主
水腫腹脚俱滿者利小便黄帝云烏牛自死
北首者食其肉害人一切牛盛熱時卒死者
總不堪食食之作腸癰患甲蹄牛食其蹄中
拒筋令人作肉刺獨肝牛肉食之殺人牛食
蛇者獨肝患疥牛馬肉食之令人身體癢牛
肉共猪肉食之必作寸白蟲直爾黍米白酒
生牛肉共食亦作寸白蟲大忌人下利者食
自死牛肉必加劇一切牛馬乳汁及酪共生
魚食之成魚瘕六畜脾人一生莫食十二月
勿食牛肉傷人神氣
馬心主喜忘肺主寒熱莖痿肉味辛苦平冷
無毒主傷中除熱下氣長筋强腰脊壯健强
志利意輕身不飢黄帝云白馬自死食其肉
害人白馬玄頭食其腦令人癲白馬鞍下烏
色徹肉裏者食之傷人五臟下利者食馬肉
必加劇白馬青蹄肉不可食一切馬汗氣及
毛不可入食中害人諸食馬肉心煩悶者飲
以美酒則解白酒則劇五月勿食馬肉傷人
神氣
野馬陰莖味酸鹹温無毒主男子陰痿縮少
精肉辛平無毒主人馬癇筋脉不能自收周
痺肌不仁病死者不任用驢肉味酸平無毒
主風狂愁憂不樂能安心氣病死者不任用
其頭燒却毛煑取汁以浸麴釀酒甚治大風
動揺不伏者皮膠亦治大風
狗陰莖味酸平無毒主傷中丈夫陰痿不起
腦主頭風痺下部𧏾瘡瘡中息肉肉味酸鹹
温無毒宜腎安五臟補絶傷勞損久病大虛
者服之輕身益氣力黄帝云白犬合海鮋食
之必得惡病白犬自死不出舌者食之害人
犬春月多狂若鼻赤起而燥者此欲狂其肉
不任食九月勿食犬肉傷人神氣
㹠卵味甘温無毒除陰莖中痛驚癇鬼氣蠱
毒除寒熱賁豚五癃邪氣攣縮一名㹠顛陰
乾勿令敗㹠肉味辛平有小毒不可久食令
人遍體筋肉碎痛乏氣大猪後脚懸蹄甲無
毒主五痔伏熱在腹中腸癰内蝕取酒浸半
日炙焦用之四蹄小寒無毒主傷撻諸敗瘡
母猪蹄寒無毒煑汁服之下乳汁甚解石藥
毒大猪頭肉平無毒補虚乏氣力去驚癇鬼
毒寒熱五癃腦主風眩心平無毒主驚邪憂
恚虛悸氣逆婦人産後中風聚血氣驚恐腎
平無毒除冷利理腎氣通膀胱肝味苦平無
毒主明目猪肺微寒無毒主凍瘡痛癢肚微
寒無毒補中益氣止渴斷暴利虛弱腸微寒
無毒主消渴小便數補下焦虛竭其肉間脂
肪平無毒主煎諸膏藥破冷結散宿血解斑
猫元青毒猪洞腸平無毒主洞腸挺出血多
者猳猪肉味苦酸冷無毒主狂病多日不愈
凡猪肉味苦微寒宜腎有小毒補腎氣虚竭
不可久食令人少子精發宿病弱筋骨閉血
脉虚人肌有金瘡者食之瘡尤甚猪血平澀
無毒主卒下血不止美酒清者和炒服之又
主中風絶傷頭中風眩及諸淋露賁肫暴氣
黄帝云凡猪肝肺共魚鱠食之作癰疽猪肝
共鯉魚腸魚子食之傷人神㹠腦損男子陽
道臨房不能行事八月勿食猪肺及𥹋和食
之至冬發疽十月勿食猪肉損人神氣鹿頭
肉平主消渴多夢妄見者生血治癰腫莖筋
主勞損蹄肉平主脚膝骨中疼痛不能踐地
骨主内虛續絶傷補骨可作酒髓味甘温主
丈夫婦人傷中脉絶筋急痛咳逆以酒和服
腎平主補腎氣肉味苦温無毒補中强五臟
益氣力肉生者主中風口僻不正細細剉碎
以薄僻上華佗云和生椒擣薄之使一人專
看正則急去之不爾復牽向不僻處角鎊取
屑一升白蜜五升溲之微火熬令小變色曝
乾更擣篩服方寸匕日三令人輕身益氣力
强骨髓補絶傷黄帝云鹿膽白者食其肉害
人白鹿肉不可和蒲白作羹食發惡瘡五月
勿食鹿肉傷人神氣胡居士云鹿性驚烈多
别良草恒食九物餘者不嘗羣處必依山岡
産歸下澤饗神用其肉者以其性烈清净故
也凡餌藥之人不可食鹿肉服藥必不得力
所以然者以鹿常食解毒之草是故能制毒
散諸藥故也九草者葛葉花鹿葱鹿藥白蒿
水芹甘草齊頭蒿山蒼耳薺苨
獐骨微温無毒主虚損泄精肉味甘温無毒
補益五臟髓益氣力悅澤人面麞無膽所以
怯弱多驚恐黄帝云五月勿食麞肉傷人神
氣也
麋脂味辛温無毒主癰腫惡瘡死肌寒熱風
寒濕痺四肢拘緩不收風頭腫氣通腠理柔
皮膚不可近男子陰令痿一名宫脂十月取
黄帝云生麑肉共蝦汁合食之令人心痛生
麑肉共雉肉食之作痼疾
虎肉味酸無毒主惡心欲嘔益氣力止多唾
不可熱食壞人齒虎頭骨治風邪眼睛主驚
癇也
豹肉味酸温無毒宜腎安五臟補絶傷輕身
益氣久食利人
狸肉温無毒補中輕身益氣亦治諸注黄帝
云正月勿食虎豹狸肉傷人神損壽
兔肝主目闇肉味辛平濇無毒補中益氣止
渴兔無脾所以能走蓋以屬二月建卯木位
也木剋土故無脾焉馬無脾亦能走也黃帝
云兔肉和獺肝食之三日必成遁尸共白雞
肝心食之令人面失色一年成癉黄共薑食
變成霍亂共白雞肉食之令人血氣不行二
月勿食兔肉傷人神氣
生鼠微温無毒主踒折續筋補骨擣薄之三
日一易
獺肝味甘有小毒主鬼疰蠱毒却魚鯁止久
嗽皆燒作灰酒和服之獺肉味甘温無毒主
時病疫氣牛馬時行病皆煑取汁停冷服之
六畜灌之
狐陰莖味甘平有小毒主女子絶産陰中癢
小兒陰𤻊卵腫肉并五臟及腸肚味苦微寒
有毒主蠱毒寒熱五臟痼冷小兒驚癇大人
狂病見鬼黃帝云麝肉共鵠肉食之作癥瘕
野猪青蹄不可食及獸赤足者不可食野獸
自死北首伏地不可食獸有歧尾不可食家
獸自死共鱠汁食之作疽瘡十一月勿食經
夏臭脯成水病作頭眩丈夫陰痿甲子日勿
食一切獸肉大吉鳥飛投人不肯去者口中
必有物看口中無者拔一毛放之大吉一切
禽獸自死無傷處不可食三月三日勿食鳥
獸五臟及一切果菜五辛等物大吉
丹雄雞肉味甘微温無毒主女人崩中漏下
赤白沃補虛温中能愈久傷乏瘡不瘥者通
神殺惡毒黄雌雞肉味酸鹹平無毒主傷中
消渴小便數而不禁腸澼泄利補益五臟絶
傷五勞益氣力雞子黄微寒主除熱火灼爛
瘡痓可作虎魄神物卵白汁微寒主目熱赤
痛除心下伏熱止煩滿咳逆小兒泄利婦人
産難胞衣不出生吞之白雄雞肉味酸微温
無毒下氣去狂邪安五臟傷中消渴烏雄鷄
肉味甘温無毒補中止心痛黑雌雞肉味甘
平無毒除風寒濕痺五緩六急安胎黄帝云
一切雞肉合魚肉汁食之成心瘕雞具五色
者食其肉必狂若有六趾四距玄雞白頭家
雞及野雞鳥生子有文八字雞及野鳥死不
伸足爪此種食之害人雞子白共蒜食之令
人短氣雞子共鼈肉蒸食之害人雞肉獺肉
共食作遁尸注藥所不能治食雞子噉生葱
變成短氣雞肉犬肝腎共食害人生葱共雞
犬肉食令人穀道終身流血烏雞肉合鯉魚
肉食生癰疽雞兔犬肉和食必泄利野雞肉
共家雞子食之成遁尸尸鬼纏身四肢百節
疼痛小兒五歲已下飲乳未斷者勿食雞肉
二月勿食雞子令人常惡心丙午日食雞雉
肉丈夫燒死目盲女人血死妄見四月勿食
暴雞肉作内疽在胸腋下出漏孔丈夫少陽
女人絶孕虛勞乏氣八月勿食雞肉傷人神
氣
雉肉酸微寒無毒補中益氣止泄利久食令
人瘦觜主蟻瘻黄帝云八月建酉日食雉肉
令人短氣八月勿食雉肉損人神氣
白鵝脂主耳卒聾消以灌耳毛主射工水毒
肉味辛平利五臟
鶩肪味甘平無毒主風虛寒熱肉補虛乏除
客熱利臟腑及水道黄帝云六月勿食鶩肉
傷人神氣
鴛鴦肉味苦微温無毒主瘻瘡清酒浸之炙
令熱以薄上亦炙服之又治夢思慕者
雁肪味甘平無毒主風攣拘急偏枯血氣不
通利肉味甘平無毒久服長髮鬢鬚眉益氣
不飢輕身耐暑黄帝云六月勿食雁肉傷人
神氣
越鷰屎味辛平有毒主殺蠱毒鬼注逐不祥
邪氣破五癃利小便熬香用之治口瘡肉不
可食入水爲蚊龍所殺黄帝云十一月勿食
鼠肉燕肉損人神氣
石蜜味甘平微寒無毒主心腹邪氣驚癇痙
安五臟治諸不足益氣補中止腹痛解諸藥
毒除衆病和百藥養脾氣消心煩食飲不下
止腸澼去肌中疼痛治口瘡聰明耳目久服
强志輕身不飢耐老延年神仙一名石飴白
如膏者良是今諸山崖處蜜也青赤蜜味酸
噞食之令人心煩其蜂黑色似虹黃帝云七
月勿食生蜜令人暴下發霍亂蜜蠟味甘微
温無毒主下利膿血補中續絶傷除金瘡益
氣力不飢耐老白蠟主久泄澼瘥後重見血
者補絶傷利小兒久服輕身不飢生於蜜房
或木石上惡芫花百合此即今所用蠟也
蝮蛇肉平有毒釀酒去癩疾諸九瘻心腹痛
下結氣除蠱毒其腹中吞鼠平有小毒主鼠
瘻
原蠶雄蛾味鹹温有小毒主益精氣强男子
陽道交接不倦甚治泄精不用相連者
鮧魚味甘無毒主百病
鰻鱺魚味甘大温有毒主五痔瘻殺諸蟲
䱉魚肉味甘大温黑者無毒主補中養血治
瀋脣五月五日取頭骨平無毒燒服止久利
鱓魚(鱓徒/河切)平無毒主少氣吸吸足不能立地
黄帝云四月勿食蛇肉鱓肉損神害氣
烏賊魚骨味鹹微温無毒主女子漏下赤白
經汁并閉陰蝕腫痛寒熱癥瘕無子驚氣入
腹腹痛環臍丈夫陰中痛而腫令人有子肉
味酸平無毒益氣强志
鯉魚肉味甘平無毒主咳逆上氣癉黄止渴
黃帝云食桂竟食鯉魚肉害人腹中宿癥病
者食鯉魚肉害人
鯽魚味甘平無毒主一切瘡燒作灰和醬汁
傅之日二又去腸癰黄帝云魚白目不可食
之魚有角食之發心驚害人魚無腸膽食之
三年丈夫陰痿不起婦人絶孕魚身有黑點
不可食魚目赤作鱠食成瘕病作鮓食之害
人一切魚共菜食之作蛔蟲蟯蟲一切魚尾
食之不益人多有勾骨著人咽害人魚有角
白背不可食凡魚赤鱗不可食魚無腮不可
食魚無全腮食之發癰疽鯆魮魚不益人其
尾有毒治齒痛鯸鮧魚有毒不可食之二月
庚寅日勿食魚大惡五月五日勿以鯉魚子
共猪肝食必不消化成惡病下利者食一切
魚必加劇致困難治穢飯鮾肉臭魚不可合
食之害人三月勿食蛟龍肉及一切魚肉令
人飲食不化發宿病傷人神氣失氣恍惚
鼈肉味甘平無毒主傷中益氣補不足療脚
氣黃帝云五月五日以鼈子共鮑魚子食之
作癉黄鼈腹下成王字不可食鼈肉兔肉和
芥子醬食之損人鼈三足食之害人鼈肉共
莧蕨菜食之作鼈瘕害人
蟹殻味酸寒有毒主胸中邪熱宿結痛喎僻
面腫散㯃燒之致鼠其黃解結散血愈㯃瘡
養筋益氣黃帝云蟹目相向足斑者食之害
人十二月勿食蟹鼈損人神氣又云龜鼈肉
共猪肉食之害人秋果菜共龜肉食之令人
短氣飲酒食龜肉并菰白菜令人生寒熱六
甲日勿食龜鼈害人心神螺蚌共菜食之令
人心痛三日一發蝦鱠共猪肉食之令人常
惡心多唾損精色蝦無鬚腹下通爲色者食
之害人大忌勿輕十一月十二月勿食蝦蚌
著甲之物




孫眞人備急千金要方卷之八十












孫眞人備急千金要方卷之八十一慈十
　　　　(宋朝奉郎守太常少卿充/祕閣校理林億等校正)
　養性
　　　養性序第一
扁鵲云黄帝說晝夜漏下水百刻凡一刻人
百三十五息十刻一千三百五十息百刻一
萬三千五百息人之居世數息之間信哉嗚
呼昔人嘆逝何可不爲善以自補邪吾常思
一日一夜有十二時十日十夜百二十時百
日百夜一千二百時千日千夜一萬二千時
萬日萬夜一千二萬時此爲三十年若長壽
者九十年只得三十六萬時百年之内斯須
之間數時之活朝菌蟪蛄不足爲喻焉可不
自攝養而馳騁六情孜孜汲汲追名逐利千
詐萬巧以求虛譽没齒而無厭故養性者知
其如此於名於利若存若亡於非名非利亦
若存若亡所以没身不殆也余慨時俗之多
僻皆放逸以殞亡聊因暇日粗述養性篇用
奬人倫之道好事君子與我同志焉
夫養性者欲所習以成性性自爲善不習無
不利也性既自善内外百病自然不生禍亂
灾害亦無由作此養性之大經也善養性者
則治未病之病是其義也故養性者不但餌
藥餐霞其在兼於百行百行周備雖絶藥餌
足以遐年德行不充縱服玉液金丹未能延
壽故老子曰善攝生者陸行不遇虎兕此則
道德之指也豈假服餌而祈遐年哉聖人所
以制藥餌者以救過行之人也故愚者抱病
歷年而不修一行纏疴没齒終無悔心此其
所以岐和長逝彭跗永歸良有以也嵇康曰
養生有五難名利不去爲一難喜怒不除爲
二難聲色不去爲三難滋味不絶爲四難神
慮精散爲五難五者必存雖心希難老口誦
至言咀嚼英華呼吸太陽不能不迴其操不
夭其年也五者無於胷中則信順日躋道德
日全不祈善而有福不求壽而自延此養生
之大㫖也然或有服膺仁義無甚泰之累者
抑亦其亞歟
黃帝問於岐伯曰余聞上古之人春秋皆度
百歲而動作不衰今時之人年至半百而動
作皆衰者時代異邪將人失之也岐伯曰上
古之人其知道者法則陰陽和於術數飲食
有常節起居有常度不妄作勞故能形與神
俱而盡終其天年度百歲乃去今時之人則
不然以酒爲漿以妄爲常醉以入房以欲竭
其精以耗散其眞不知持滿不時御神務快
其心逆於生樂起居無節故半百而衰也夫
上古聖人之教也下皆爲之虚邪賊風避之
有時恬澹虚無眞氣從之精神守内病安從
來是以其志閑而少欲其心安而不懼其形
勞而不倦氣從以順各從其欲皆得所願故
甘其食美其服(素問作美其/食任其服)樂其俗高下不
相慕故其民日樸是以嗜欲不能勞其目淫
邪不能惑其心愚智賢不肖不懼於物合於
道數故皆能度百歲而動作不衰者其德全
不危也是以人之壽夭在於撙節若消息得
所則長生不死恣其情慾則命同朝露也岐
伯曰人年四十而陰氣自半也起居衰矣年
五十體重耳目不聰明也年六十陰痿氣力
大衰九竅不利下虚上實涕泣俱出故曰知
之則强不知則老同出名異智者察同愚者
察異愚者不足智者有餘有餘則耳目聰明
身體輕强年老復壯壯者益理是以聖人爲
無爲之事樂恬澹之味能縱欲快志得虛無
之守故壽命無窮與天地終此聖人之治身
也
春三月此謂發陳天地俱生萬物以榮夜卧
早起廣步於庭被髮緩形以使志生生而勿
殺與而勿奪賞而勿罰此春氣之應養生之
道也逆之則傷肝夏爲寒爲變則奉長者少
夏三月此謂審秀天地氣交萬物華實夜卧
早起毋厭於日使志無怒使華英成秀使氣
得泄若所愛在外此夏氣之應養長之道也
逆之則傷心秋爲㾬瘧則奉收者少冬至重
病
秋三月此謂容平天氣以急地氣以明早卧
早起與雞俱興使志安寧以緩秋刑收歛神
氣使秋氣平毋外其志使肺氣清此秋氣之
應養收之道也逆之則傷肺冬爲餐泄則奉
藏者少
冬三月此謂閉藏水冰地拆無擾乎陽早卧
晩起必待日光使志若伏若匿若有私意若
已有得去寒就温毋泄皮膚使氣亟奪此冬
氣之應養藏之道也逆之則傷腎春爲痿厥
則奉生者少
天有四時五行以生長收藏以寒暑燥濕風
人有五臟化爲五氣以生喜怒悲憂恐故喜
怒傷氣寒暑傷形暴怒傷陰暴喜傷陽故喜
怒不節寒暑失度生乃不固人能依時攝養
故得免其夭枉也
仲長統曰王侯之宫美女兼千卿士之家侍
妾數百晝則以醇酒淋其骨髓夜則房室輸
其血氣耳聽淫聲目樂邪色宴内不出遊外
不返王公得之於上豪傑馳之於下及至生
産不時字育太早或童孺而擅氣或疾病而
構精精氣薄惡血脉不充既出胞藏養護無
法又蒸之以綿纊爍之以五味胎傷孩病而
脆未及堅剛復縱情欲重重相生病病相孕
國無良醫醫無審術姦佐其間過謬常有會
有一疾莫能自免當今少百歲之人者豈非
所習不純正也抱朴子曰或問所謂傷之者
豈色欲之間乎答曰亦何獨斯哉然長生之
要其在房中上士知之可以延年除病其次
不以自伐若年當少壯而知還陰丹以補腦
采七益於長俗(一作/谷)者不服藥物不失一二
百歲也但不得仙耳不得其術者古人方之
於凌杯以盛湯羽苞之蓄火又且才所不逮
而强思之傷也力所不勝而强舉之傷也深
憂重恚傷也悲哀憔悴傷也喜樂過度傷也
汲汲所欲傷也戚戚所患傷也久談言笑傷
也寢息失時傷也挽弓引弩傷也沈醉嘔吐
傷也飽食即卧傷也跳走喘乏傷也歡呼哭
泣傷也陰陽不交傷也積傷至盡盡則早亡
盡則非道也是以養性之士唾不至遠行不
疾步耳不極聽目不極視坐不久處立不至
疲卧不至懻先寒而衣先熱而解不欲極飢
而食食不可過飽不欲極渴而飲飲不欲過
多飽食過多則結積聚渴飲過多則成痰澼
不欲甚勞不欲甚佚不欲流汗不欲多唾不
欲奔走車馬不欲極目遠望不欲多啖生冷
不欲飲酒當風不欲數數沐浴不欲廣志遠
願下得規造異巧冬不欲極温夏不欲窮凉
不欲露卧星月不欲眠中用扇大寒大熱大
風大霧皆不欲冒之五味不欲偏多故酸多
則傷脾苦多則傷肺辛多則傷肝鹹多則傷
心甘多則傷腎此五味剋五臟五行自然之
理也凡言傷者亦不即覺也謂久即損壽耳
是以善攝生者卧起有四時之早晩興居有
至和之常制調利筋骨有偃仰之方祛疾閑
邪有吐納之術流行榮衛有補瀉之法節宣
勞佚有與奪之要忍怒以全陰抑喜以養陽
然後先服草木以救虧缺後服金丹以定無
窮養性之理盡於此矣夫欲快意任懷自謂
達識知命不泥異端極性肆力不勞持久者
聞此言也雖風之過耳電之經目不足喻也
雖身枯於留連之中氣絶於綺紈之際而甘
心焉亦安可告之以養性之事哉匪惟不納
乃謂妖訛也而望彼信之所謂以明鑒給朦
瞽以絲竹娱聾夫者也
魏武與皇甫隆令曰聞卿年出百歲而體力
不衰耳目聦明顔色和悅此盛事也所服食
施行導引可得聞乎若有可傳想可密示封
内隆上䟽對曰臣聞天地之性惟人爲貴人
之所貴莫貴於生唐荒無始劫運無窮人生
其間忽如電過毎一思此罔然心熱生不再
來逝不可追何不抑情養性以自保惜今四
海垂定太平之際又當須展才布德當由萬
年萬年無窮當由修道道甚易知但莫能行
臣常聞道人蒯京已年一百七十八而甚丁
壯言人當朝朝服食玉泉琢齒使人丁壯有
顔色去三蟲而堅齒玉泉者口中唾也朝旦
未起早漱津令滿口乃吞之琢齒二七遍如
此者乃名曰練精
嵇康云穰歲多病饑年少疾信哉不虚是以
關中土地俗好儉嗇厨膳餚羞不過𦵔醬而
已其人少病而壽江南嶺表其處饒足海陸
鮭餚無所不備土俗多疾而人早夭北方仕
子遊宦至彼遇其豐贍以爲福祐所臻是以
尊卑長幼恣口食噉夜長醉飽四體熱悶赤
露眠卧宿食不消未逾期月大小皆病或患
霍亂脚氣脹滿或寒熱瘧痢惡核丁腫或癰
疽痔漏或偏風猥退不知醫療以至於死凡
如此者比肩皆是惟云不習水土都不知病
之所由靜言思之可爲太息者也學者先須
識此以自誡愼
抱朴子曰一人之身一國之象也胷腹之位
猶宫室也四肢之列猶郊境也骨節之分猶
百官也神猶君也血猶臣也氣猶民也知治
身則能治國也夫愛其民所以安其國惜其
氣所以全其身民散則國亡氣竭則身死死
者不可生也亡者不可存也是以至人消未
起之患治未病之疾醫之於無事之前不追
於既逝之後夫人難養而易危也氣難清而
易濁也故能審威德所以保社稷割嗜欲所
以固血氣然後眞一存焉三一守焉百病却
焉年壽延焉
　　　道林養性第二
眞人曰雖常服餌而不知養性之術亦難以
長生也養性之道常欲小勞但莫大疲及强
所不能堪耳且流水不腐户樞不蠧以其運
動故也養性之道莫久行久立久坐久卧久
視久聽蓋以久視傷血久卧傷氣久立傷骨
久坐傷肉久行傷筋也仍莫强食莫强酒莫
强舉重莫憂思莫大怒莫悲愁莫大懼莫跳
踉莫多言莫大笑勿汲汲於所欲勿悁悁懷
忿恨皆損壽命若能不犯者則得長生也故
善攝生者常少思少念少慾少事少語少笑
少愁少樂少喜少怒少好少惡行此十二少
者養性之都契也多思則神殆多念則志散
多慾則志昏多事則形勞多語則氣乏多笑
則臟傷多愁則心懾多樂則意溢多喜則忘
錯昏亂多怒則百脉不定多好則專迷不理
多惡則憔悴無懽此十二多不除則榮衛失
度血氣妄行喪生之本也惟無多無少者幾
於道矣是知勿外縁者眞人初學道之法也
若能如此者可居温疫之中無憂疑矣既屏
外縁會須守五神(肝心脾/肺腎)從四正(言行/坐立)言最
不得浮思妄念心想欲事惡邪大起故孔子
曰思無邪也常當習黄帝内視法存想思念
令見五臟如懸磬五色了了分明勿輟也仍
於每旦初起面向午展兩手於膝上心眼觀
氣上入頂下達涌泉旦旦如此名曰迎氣常
以鼻引氣口吐氣小微吐之不得開口復欲
得出氣少入氣多毎欲食送氣入腹每欲食
氣爲主人也凡心有所愛不用深愛心有所
憎不用深憎并皆損性傷神亦不用深讃亦
不用深毁常須運心於物平等如覺偏頗尋
改正之居貧勿謂常貧居富莫謂常富居貧
富之中常須守道勿以貧富易志改性識達
道理似不能言有大功德勿自矜伐美藥勿
離手善言勿離口亂想勿經心常以深心至
誠恭敬於物愼勿詐善以悅於人終身爲善
爲人所嫌勿得起恨事君盡禮人以爲諂當
以道自平其心道之所在其德不孤勿言行
善不得善報以自怨仇居處勿令心有不足
若有不足則自抑之勿令得起人知止足天
遺其禄所至之處勿得多求多求則心自疲
而志苦若夫人之所以多病當由不能養性
平康之日謂言常然縱情恣慾心所欲得則
便爲之不拘禁忌欺罔幽眀無所不作自言
適性不知過後一一皆爲病本及兩手摸空
白汗流出口唱皇天無所逮及皆以(生平/粗心)不
能自察一至於此但能少時内省身心則自
知見行之中皆畏諸痾將知四百四病身手
自造本非由天及一朝病發和緩不救方更
誹謗醫藥無效神仙無靈故有智之人愛惜
性命者當自思念深生耻愧誡勒身心常修
善事也至於居處不得綺靡華麗令人貪婪
無厭乃患害之源但令雅素净潔無風雨暑
濕爲佳衣服器械勿用珍玉金寶增長過失
使人煩惱根深厨膳勿使脯肉豐盈常令儉
約爲佳然後行作鵝王步語作含鍾聲眠作
獅子卧(右胠脇著/地坐脚也)毎日自詠歌云美食須熟
嚼生食不粗吞問我居止處大宅總林村胎
息守五臟氣至骨成仙又歌曰日食三箇毒
不嚼而自消錦繡爲五臟身着糞掃袍修心
既平又須愼言語凡言語讀誦常想聲在氣
海中(臍下/也)每日初入後勿言語讀誦寧待平
旦也旦起欲專言善事不欲先計校錢財又
食上不得語語而食者常患胷背痛亦不用
寢卧多言笑寢不得語言者言五臟如鐘磬
不懸則不可發聲行不得語若欲語須住脚
乃語行語則令人失氣冬至日止可語不可
言自言曰言答人曰語言有人來問不可不
答自不可發言也仍勿觸冷開口大語爲佳
言語既愼仍節飲食是以善養性者先飢而
食先渴而飲食欲數而少不欲頓而多則難
消也常欲令如飽中飢飢中飽耳蓋飽則傷
肺飢則傷氣鹹則傷筋酸則傷骨故每學淡
食食當熟嚼使米脂入腹勿使酒脂入腸人
之當食須去煩惱(暴數爲煩/侵觸爲惱)如食五味必不
得暴嗔多令人神驚夜夢飛揚毎食不用重
肉喜生百病常須少食肉多食飯及少𦵔菜
并勿食生菜生米小豆陳臭物勿飲濁酒食
麫使塞氣孔勿食生肉傷胃一切肉惟須煑
爛停冷食之食畢當漱口數過令人牙齒不
敗口香熱食訖以冷酢漿漱口者令人口氣
常臭作𧏾齒病又諸熱食鹹物後不得飲冷
酢漿水喜失聲成尸咽凡熱食汗出勿當風
發痙頭痛令人目澀多睡每食訖以手摩面
及腹令津液通流食畢當行步躊躇計使中
數里來行畢使人以粉摩腹上數百遍則食
易消大益人令人能飲食無百病然後有所
修爲爲快也飽食即卧乃生百病不消成積
聚飽食仰卧成氣痞作頭風觸寒來者寒未
解食熱食成刺風人不得夜食又云夜勿過
醉飽食勿精思爲勞苦事有損餘虚損人常
須日在已時食訖則不須飲酒終身無乾嘔
勿食父母本命所屬肉令人命不長勿食自
己本命所屬肉令人魂魄飛揚勿食一切腦
大損人茅屋漏水墮諸脯肉上食之成瘕約
暴肉作脯不肯乾者(凡乾字舊/本并作干)害人祭神肉
無故自動食之害人飲食上蜂行住食之必
有毒害人腹内有宿病勿食鯪鯉魚肉害人
濕食及酒漿臨上看視不見人物影者勿食
之成卒注若已食腹脹者急以藥下之每十
日一食葵葵滑所以通五臟擁氣又是菜之
主不用合心食之又飲酒不欲使多多則速
吐之爲佳勿令至醉即終身百病不除久飲
酒者腐爛腸胃漬髓蒸筋傷神損壽醉不可
以當風向陽令人發狂又不可當風卧不可
令人扇凉皆即得病也醉不可露卧及卧黍
穰中發癩瘡醉不可强食或發癰疽或發瘖
或生瘡醉飽不可以走車馬及跳躑醉不可
以接房醉飽交接小者面䵟咳嗽大者傷絶
臟脉損命凡人飢欲坐小便若飽則立小便
愼之無病又忍尿不便膝冷成痺忍大便不
出成氣痔小便勿努令兩足及膝冷大便不
用呼氣及强努令人腰疼目澀宜任之佳凡
遇山水隝中出泉者不可久居常食作癭病
又深陰地冷水不可飲必作痎瘧飲食以調
時愼脫著凡人旦起著衣反者便著之吉衣
光者當户三振之曰殃去吉濕衣及汗衣皆
不可久著令人發瘡及風瘙大汗能易衣佳
不易者急洗之不爾令人小便不利凡大汗
勿偏脫衣喜得偏風半身不遂春天不可薄
衣令人傷寒霍亂食不消頭痛脫著既時須
調寢處凡人卧春夏向東秋冬向西頭勿北
卧及牆北亦勿安牀凡欲眠勿歌咏不祥起
上牀坐先脫左足卧勿當舍脊下卧訖勿留
燈熘令魂魄及六神不安多愁怨人頭邊勿
安火爐日久引火氣頭重目赤睛及鼻乾夜
卧當耳勿有孔吹人即耳聾夏不用露面卧
令人面皮厚喜成癬或作面風冬夜勿覆頭
得長壽凡人眠勿以脚懸踏高處久成腎水
及損房足冷人毎見十步直牆勿順牆卧風
利吹人發癲及體重人汗勿跂牀懸脚久成
血痺兩足重腰疼又不得晝眠令人失氣卧
勿大語損人氣力暮卧常習閉口口開即失
氣且邪惡從口入久而成消渴及失血色屈
膝側卧益人氣力勝正偃卧按孔子不尸卧
故曰睡不厭踧覺不厭舒凡人舒睡則有鬼
痛魔邪凡眠先卧心後卧眼人卧一夜當作
五度反覆常逐更轉凡人夜魘勿燃燈唤之
定死無疑暗唤之吉亦不得近前急唤夜夢
惡不須說旦以水面東方噀之呪曰惡夢著
草木好夢成寶玉即無咎矣又夢之善惡并
勿說爲吉衣食寢處皆適能順時氣者始盡
養生之道故善攝生者無犯日月之忌無失
歲時之和須知一日之忌暮無飽食一月之
忌晦無大醉一歲之忌暮無遠行終身之忌
暮無燃燭行房暮常護氣也凡氣冬至起於
涌泉十一月至膝十二月至股正月至腰名
三陽成二月至膊三月至項四月至頂純陽
用事陰亦仿此故四月十月不得入房避陰
陽純用事之月也毎冬至日於北壁下厚鋪
草而卧云受元氣每八月一日已後即微火
暖足勿令下冷無生意常欲使氣在下不欲
泄於上春凍未泮衣欲下厚上薄養陽收陰
繼世長生養陰收陽禍則滅門故云冬時天
地氣閉血氣伏藏人不可作勞出汗發泄陽
氣有損於人也又云冬日凍腦春秋腦足俱
凍此聖人之常法也春欲晏卧早起夏及秋
欲侵夜乃卧早起冬欲早卧而晏起皆益人
雖云早起莫在雞鳴前雖言晏起莫在日出
後凡冬月忽有大熱之時夏月忽有大凉之
時皆勿受之人有患天行時氣者皆由犯此
也即須調氣息使寒熱平和即免患也每當
臘日勿歌舞犯者必凶常於正月寅日燒白
髮吉凡寅日剪手甲午日剪足甲又燒白髮
吉
　　　居處法第三
凡人居止之室必須周密勿令有細隙致有
風氣得入小覺有風勿强忍久坐必須急急
避之久居不覺使人中風古來忽得偏風四
肢不隨或如角弓反張或失音不語者皆由
忽此耳身既中風諸病總集邪氣得便遭此
致卒者十中有九是以大須周密無得輕之
愼焉愼焉所居之室勿塞井及水瀆令人聾
盲
凡在家及外行卒逢大飄風暴雨震電昏暗
大霧此皆是諸龍鬼神行動經過所致宜入
室閉户燒香靜坐安心以避之待過後乃出
不爾損人或當時雖未苦於後不佳矣又陰
霧中亦不可遠行
凡家中有經像行來先拜之然後拜尊長毎
行至則峻坐焉
凡居家不欲數沐浴若沐浴必須密室不得
大熱亦不得大冷皆生百病冬浴不必汗出
霡霂沐浴後不得觸風冷新沐髮訖勿當風
勿濕縈髻勿濕頭卧使人頭風眩悶髮秃面
黑齒痛耳聾頭生白屑飢忌浴飽忌沐沐訖
須進少許食飲乃出夜沐髮不食即卧令人
心虛饒汗多夢又夫妻不用同日沐浴常以
晦日浴朔日沐吉凡炊湯經宿用洗體成癬
洗面無光洗脚即疼痛作甑畦瘡熱泔洗頭
冷水濯之作頭風飲水沐頭亦作頭風時行
病新汗解勿冷水洗浴損心包不能復
凡居家常戒約内外長幼有不快即須早道
勿使隱忍以爲無苦過時不知便爲重病遂
成不救小有不好即按摩挼捺令百節通利
泄其邪氣凡人無問有事無事常須日别蹋
脊背四肢一度頭項苦令熟蹋即風氣時行
不能侵人此大要妙不可具論
凡人居家及遠行隨身常有熟艾一升備急
丸辟鬼丸生肌藥甘濕藥丁腫藥水銀大黄
硭硝甘草乾薑桂心蜀椒不能更蓄餘藥此
等常不可闕少及一兩卷百一備急藥方并
帶辟毒蛇蜂蝎等藥隨身也
凡人自覺十日已上康健即須灸三數穴以
泄風氣每日必須調氣補瀉按摩導引爲佳
勿以康健便爲常然常須安不忘危預防諸
病也灸法當須避人神(人神禁忌法在/第二十九卷中)凡畜
手力細累春秋皆須與轉瀉藥一度則不中
天行時氣也



孫眞人備急千金要方卷之八十一











孫眞人備急千金要方卷之八十二慈十一
　　　　(宋朝奉郎守太常少卿充/祕閣校理林億等校正)
　養性
　　　按摩法第四
天竺國按摩此是婆羅門法
兩手相捉紐捩如洗手法
兩手淺相叉翻覆向胷
兩手相捉共按䏶左右同
以手如挽五石力弓左右同
兩手相重按䏶徐徐捩身左右同
作拳向前築左右同
作拳却頓此是開胷左右同
如拓石法左右同
以手反搥背上左右同
兩手據地縮身曲脊向上三舉
兩手抱頭宛轉䏶上此是抽脅
大坐斜身偏欹如排山左右同
大坐伸兩脚即以一脚向前虛掣左右同
兩手拒地回顧此是虎視法左右同
立地反拗身三舉
兩手急相叉以脚踏手中左右同
起立以脚前後虛踏左右同
大坐伸兩脚用當相手勾所申脚著膝中以
手按之左右同
　　右十八勢但是老人日别能依此三徧
　　者一月後百病除行及奔馬補益延年
　　能食眼明輕健不復疲乏
老子按摩法
兩手捺䏶左右捩身二七徧
兩手捻䏶左右紐肩二七徧
兩手抱頭左右紐腰二七徧
左右挑頭二七徧
兩手托頭三舉之
一手抱頭一手托膝三折左右同
一手托頭一手托膝從下向上三徧左右同
兩手攀頭下向三頓足
兩手相捉頭上過左右三徧
兩手相叉托心前推却挽三徧
兩手相叉著心三徧
曲腕築肋挽肘左右亦三徧
左右挽前後拔各三徧
舒手挽項左右三徧
反手著膝手挽肘覆手著膝上左右亦三徧
手摸肩從上至下使徧左右同
兩手空拳築三徧
兩手相叉反覆攪各七徧
外振手三徧内振三遍覆手振亦三徧
摩紐指三徧
兩手反揺三徧
兩手反叉上下紐肘無數單用十呼
兩手上聳三徧
兩手下頓三徧
兩手相叉頭上過左右申肋十徧
兩手拳反背上掘脊上下亦三徧掘揩之也
兩手反捉上下直脊三徧
覆掌搦腕内外振三徧
覆掌前聳三徧
覆掌兩手相叉交橫三徧
覆掌橫直即聳三徧
若有手患冷從上打至下得熱便休
舒左脚右手承之左手捺脚聳上至下直脚
三徧右手捺脚亦爾
前後捩足三徧
左捩足右捩足各三徧
前後却捩足三徧
直脚三徧
紐䏶三徧
内外振脚三徧
若有脚患冷者打熱便休
紐䏶以意多少頓脚三徧
却直脚三徧
虎據左右紐肩三徧
推天托地左右三徧
左右排山負山拔木各三徧
舒手直前頓申手三徧
舒兩手兩膝亦各三徧
舒脚直反頓申手三徧
捩内脊外脊各三徧
　　　調氣法第五
彭祖曰道不在煩但能不思衣食不思聲色
不思勝負不思曲直不思得失不思榮辱心
無煩形勿極而兼之以導引行氣不已亦可
得長年千歲不死凡人不可無思當以漸遣
除之彭祖曰和神導炁養道當得密室閉户
安牀暖席枕高二寸半正身偃卧瞑目閉氣
於胷膈中以鴻毛著鼻上而不動經三百息
耳無所聞目無所見心無所思如此則寒暑
不能侵蜂蠆不能毒壽三百六十歲此隣於
眞人也每旦夕(旦夕者是陰陽轉换之時凡/旦五更初暖氣至頻頻眼閉)
(是上生氣至名曰陽息而陰消暮日入後冷/氣至凛凛然時乃至牀坐睡倒是下生氣至)
(/)
(名曰陽消而陰息旦五更初暖氣至暮日入/後冷氣至常出入天地日月山川河海人畜)
(草木一切萬物體中代謝往來無時休息進/退如晝夜之更迭如海水之潮夕是天地消)
(息之/道也)面向午展兩手於脚膝上徐徐按捺肢
節口吐濁氣鼻引清氣(凡吐者去故氣亦名/死氣納者取新氣亦)
(名生氣故老子經云玄牝之門天地之根綿/綿若存時之不勤言口鼻天地之門可以出)
(納陰陽死/生之氣也)良久徐徐乃以手左托右托上托
下托前托後托瞋目張口叩齒摩眼押頭拔
耳挽髮放腰咳嗽發揚振動也雙作隻作反
手爲之然後掣足仰振數八十九十而止仰
下徐徐定心作禪觀之法閉目存思想見空
中太和元氣如紫雲成蓋五色分明下入毛
際漸漸入頂如雨初晴雲入山透皮入肉至
骨至腦漸漸下入腹中四肢五臟皆受其潤
如水滲入地若徹則覺腹中有聲汩汩然意
專思存不得外縁斯須即覺元氣達於氣海
須臾則自達於涌泉則覺身體振動兩脚踡
曲亦令牀坐有聲拉拉然則名一通一通二
通乃至日别得三通五通則身體悅懌面色
光輝鬢毛潤澤耳目精明令人食美氣力强
健百病皆去五年十歲長存不忘得滿千萬
通則去仙不遠矣人身虚無但有遊氣氣息
得理即百病不生若消息失宜即諸痾競起
善攝養者須知調氣方焉調氣方療萬病大
患百日生眉鬚自餘者不足言也
凡調氣之法夜半後日中前氣生得調日中
後夜半前氣死不得調調氣之時則仰卧牀
鋪厚輭枕高下共身平舒手展脚兩手握大
拇指節去身四五寸兩脚相去四五寸數數
叩齒飲玉漿引氣從鼻入腹足則停止有力
更取久住氣悶從口細細吐出盡遠從鼻細
細引入出氣一准前法閉口以心中數數令
耳不聞恐有誤亂兼以手下籌能至千則去
仙不遠矣若天陰霧惡風猛寒勿取氣也但
閉之
苦患寒熱及卒患癰疽不問日中疾患未發
前一食間即調如其不得好瘥明日依式更
調之
若患心冷病氣即呼出苦熱病氣即吹出若
肺病即噓出若肝病即呵出若脾病即唏出
若腎病即呬出夜半後八十一雞鳴七十二
平旦六十三日出五十四辰時四十五已時
三十六欲作此法先左右導引三百六十徧
病有四種一冷痹二氣疾三邪風四熱毒若
有患者安心調氣此法無有不瘥也
凡百病不離五臟五臟各有八十一種疾冷
熱風氣計成四百四病事須識其相類善以
知之
心臟病者體冷熱相法心色赤患者夢中見
人著赤衣持赤刀杖火來怖人療法用呼吹
二氣呼療冷吹治熱
肺臟病者胷背滿脹四肢煩悶相法肺色白
患者喜夢見美女美男詐親附人共相抱持
或作父母兄弟妻子療法用噓氣出
肝臟病者憂愁不樂悲思喜頭眼疼痛相法
肝色青夢見人著青衣捉青刀杖或師子虎
狼來恐怖人療法用呵氣出
脾臟病者體上遊風習習徧身痛煩悶相法
脾色黄通土色夢或作小兒擊歷人邪猶人
或如旋風團圞轉治法用唏氣出
腎臟病者體冷陰衰面目惡痿相法腎色黑
夢見黑衣及獸物捉刀杖相怖用呬氣出
冷病者用大呼三十徧細呼十徧呼法鼻中
引氣入口中吐氣出當令聲相逐呼字而吐
之熱病者用大吹五十徧細吹十徧吹如吹
物之吹當使字氣聲似字肺病者用大噓三
十徧細噓十徧肝病者用大呵三十徧細呵
十徧脾病者用大唏三十徧細唏十徧腎病
者用大呬五十徧細呬三十徧此十二種調
氣法若有病依此法恭敬用心無有不瘥皆
須左右導引三百六十徧然後乃爲之
　　　服食法第六(論/方)
論曰凡人春服小續命湯五劑及諸補散各
一劑夏大熱則服腎瀝湯三劑秋服黄耆等
丸一兩劑冬服藥酒兩三劑立春日則止此
法終身常爾則百病不生矣俗人見淺但知
鉤吻之殺人不信黃精之益壽但識五穀之
療飢不知百藥之濟命但解施瀉以生育不
能閉固以頤養故有服餌方焉郄愔曰夫欲
服食當尋性理所宜審冷暖之適不可見彼
得力我便服之初御藥皆先草木次石是爲
將藥之大較也所謂精粗相代階粗以至精
者也夫人從少至長體習五穀卒不可一朝
頓遺之凡服藥物爲益遲微則無充飢之驗
然積年不已方能骨髓填實五穀居然而自
斷今人多望朝夕之效求目下之應腑臟未
充便以絶粒穀氣始除藥未有用又將御女
形神與俗無别以此致弊胡不恠哉服餌大
體皆有次第不知其術者非止交有所損卒
亦不得其力故服餌大法必先去三蟲三蟲
既去次服草藥好得藥力次服木藥好得力
訖次服石藥依此次第乃得遂其藥性庶事
安穩可以延齡矣
去三蟲圓方
　　生地黃汁三斗東向竈葦火煎三沸内
　　清漆二升以荆七攪之日移一尺内眞
　　丹三兩復移一尺内瓜子末三升復移
　　一尺内大黄末三兩微火勿令焦候可
　　丸丸如梧子大先食服一丸日三濁血
　　下鼻中三十日諸蟲皆下五十日百病
　　愈面色有光澤
又方
　　漆(二/升)　大黄(六兩/末)　酒(一升/半)
　　蕪菁子(三升/末)
　右四味以微火合煎令可丸如梧子大先
　食服三丸十日濁血下出鼻中三十日蟲
　皆爛下五十日身光澤一年行及奔馬消
　息四體安穩乃可服草藥其餘法在三蟲
　篇中備述(三蟲篇見前/第十八卷)
服天門冬方
　　天門冬曝乾擣下篩食後服方十七日
　　三可至十服小兒服尤良與松脂若蜜
　　丸服之益善惟多彌佳
又方擣取汁微火煎取五斗下白蜜一斗胡
　　麻炒末二升合煎攪勿息手可丸即止
　　火下大豆黃末和爲餅徑三寸厚半寸
　　一服一枚日三百日已上得益此方最
　　上妙包衆方一法釀酒服始傷多無苦
　　多即吐去病也(方見第十/四卷中)蒯道人年近
　　二百而少常告皇甫隆云但取天門冬
　　去心皮切乾之酒服方寸匕日三令人
　　不老補中益氣愈百病也天門冬生奉
　　高山谷在東嶽名淫羊食在中嶽名天
　　門冬在西嶽名管松在南嶽名百部在
　　北嶽名無不愈在原陸山阜名顛棘雖
　　然處處有之異名其實一也在北陰地
　　者佳取細切烈日乾之久服令人長生
　　氣力百倍治虛勞絶傷年老衰損羸瘦
　　偏枯不隨風濕不仁冷痺心腹積聚惡
　　瘡癰疽腫癩疾重者周身膿壞鼻柱敗
　　爛服之皮脫蟲出顔色肥白此無所不
　　治亦治陰痿耳聾目暗久服白髮黑齒
　　落生延年益命入水不濡服二百日後
　　恬泰疾損拘急者緩羸劣者强三百日
　　身輕三年走及奔馬又三年心腹痼疾
　　皆去
服地黄方
　　生地黄五十斤熟擣絞取汁澄去滓微
　　火上煎減過半内白蜜五升棗脂一升
　　攪令相得可丸乃止每服如雞子一枚
　　日三令人肥白
又方地黄十斤細切以醇酒二斗漬三宿出
　　曝乾反復内漬取酒盡止與甘草巴戟
　　天厚朴乾漆覆盆子各一斤擣下篩食
　　後酒服方寸七日三加至二七使人老
　　者還少强力無病延年
作熟乾地黄法
　　採地黄去其鬚葉及細根擣絞取汁以
　　漬肥者著甑中土若米無在已蓋上蒸
　　之一時出曝燥更内汁中又蒸汁盡止
　　便乾之亦可直切蒸之半日數以酒灑
　　之使周匝至夕出曝乾可擣蜜丸服之
種地黄法
　　先擇好地黄赤色虚軟者深耕之臘月
　　逆耕凍地彌好擇肥大好地黄根切長
　　四五分至一二寸許一斛可種一畝二
　　三月種之作畦畔相去一尺生後隨鋤
　　壅數耘之至九月十月視其葉小衰乃
　　掘取一畝得二十許斛擇取大根水净
　　洗其細根乃剪頭尾輩亦洗取之日曝
　　令極燥小䐢乃以竹刀切長寸餘許白
　　茅露甑下蒸之密蓋上亦可囊盛土填
　　之從旦至暮當黑不盡黑者明日又擇
　　取蒸之先時已擣其細碎者取汁銅器
　　煎之如薄飴遂以地黃内汁中周帀出
　　曝乾又内汁盡止率百斤生者令得一
　　二十斤取初八月九月中掘者其根勿
　　令太老强蒸則不消盡有筋脉初以地
　　黄内甑中時先用銅器承其下以好酒
　　淋地黄上令帀汁後下入器中取以併
　　和煎汁佳
黄精膏方
　　黄精一石去鬚毛洗令净潔打碎蒸令
　　好熟壓得汁復煎去上遊水得一斗内
　　乾薑末三兩桂心末一兩微火煎看色
　　鬱鬱然欲黄便去火待冷盛不津器中
　　酒五合和服二合常未食前日二服舊
　　皮脫顔色變光花色有異鬢髮更改欲
　　長服者不須和酒内生大豆黄絶穀食
　　之不饑渴長生不老
服烏麻法
　　取黑皮眞檀色者烏麻隨多少水拌令
　　潤勿過濕蒸令氣遍即出曝乾如此九
　　蒸九擣去上皮未食前和水若酒服二
　　方寸七日三漸漸不飢絶穀久服百病
　　不生常服延年不老
餌柏實方
　　柏子仁二升擣令細淳酒四升漬攪如
　　泥下白蜜二升棗膏三升擣令可丸入
　　乾地黄末白术末各一升攪和丸如梧
　　子每服三十丸日二服二十日萬病皆
　　愈
餌松子方
　　七月七日採松子過時即落不可得治
　　服方寸七日三四一云一服三合百日
　　身輕二百日行五百里絶穀服昇仙渴
　　飲水亦可和脂服之若丸如梧桐子大
　　服十丸
服松脂方
　　百鍊松脂下篩以蜜和内筒中勿令中
　　風日服如博棋子一枚(博棋長二/寸方一寸)日三
　　漸漸月别服一斤不飢延年亦可淳酒
　　和白蜜如餳日服一二兩至半斤凡取
　　松脂老松皮自有聚脂者最第一其根
　　下有傷折處不見日月者得之名曰陰
　　脂彌良惟衡山東行五百里有大松皆
　　三四十圍乃多脂又法五月刻大松陽
　　面使向下二十四株株可得半升亦煑
　　其老節根處有脂得用仙經云常以三
　　月入衡山之陰取不見日月松脂鍊而
　　餌之即不召而自來服之百日耐寒暑
　　二百日五臟補益服之五年即見西王
　　母仙經又云諸石所生三百六十五山
　　其可食者滿谷陰懷中松脂耳其谷正
　　從衡山嶺直東四百八十里當橫揵正
　　在横嶺東北行過其南入谷五十里窮
　　穴有石城白鶴其東方有大石四十餘
　　丈狀如白松松下二丈有小穴東入山
　　有丹砂可食其南方陰中有大松大三
　　十餘圍有三十餘株不見日月皆可取
　　服之
採松脂法
　　以日入時破其陰以取其膏破其陽以
　　取其脂脂膏等分食之可以通神靈鑿
　　其陰陽爲孔令方五寸深五寸還以皮
　　掩其孔無令風入風入則不可服以春
　　夏時取之取訖封塞勿泄以泥塗之東
　　北行丹砂穴有陰泉水可飲此弘農車
　　君以元封元年入此山食松脂十六年
　　復下居長安東市在上谷牛頭谷時往
　　來至秦嶺上年常如三十者
鍊松脂法
　　松脂七斤以桑灰汁一石煑脂三沸接
　　置冷水中凝復煑之凡十徧脂白矣可
　　服今谷在衡州東南攸縣界此松脂與
　　天下松脂不同
餌茯苓方
　　茯苓十斤去皮酒漬密封下十五日出
　　之取服如博棋日三亦可屑服方寸匕
　　凡餌茯苓皆湯煑四五沸或以水漬六
　　七日
茯苓酥方
　　茯苓(五斤灰汁煑十遍漿水/煑十徧清水煑十徧)
　　松脂(五斤煑如茯苓去/毎次煑四十徧)白蜜(三斤煎/令沫盡)
　　生天門冬(五斤去心皮/曝乾作末)蠟
　　牛酥(各三斤鍊/三十徧)
　右六味各擣篩以銅器重湯上先内酥次
　蠟次蜜消訖内藥急攪勿住手務令大均
　内甆器中密封勿令泄氣先一日不食欲
　不食先須喫好美食令極飽然後絶食即
　服二兩二十日後服四兩又二十日後八
　兩細丸之以咽中下爲度第二度以四兩
　爲初二十日後八兩又二十日二兩第三
　度服以八兩爲初二十日二兩二十日四
　兩合一百八十日藥成自後服三丸將補
　不服亦得恒以酥蜜消息之美酒服一升
　爲佳合藥須取四時王相日特忌刑殺厭
　及四激休廢等日大凶此彭祖法
茯苓膏方(千金翼名/凝靈膏)
　　茯苓(净去/皮)　松脂(二十/四斤)　松子仁
　　栢子仁(各十/二斤)
　右四味皆依法鍊之松柏仁不鍊擣篩白
　蜜二斗四升内銅器中湯上微火煎一日
　一夕次第下藥攪令相得微火煎七日七
　夜止丸如小棗毎服七丸日三欲絶穀頓
　服取飽即得輕身明目不老(此方後一本/有茯苓酥杏)
　(人酥地黄酥三方然諸本并無/又千金翼中已有今更不添録)
服枸杞根方(主養性/遐齡)
　　枸杞根切一石水一石二斗煑取六斗
　　澄清煎取三升以小麥一斗乾净擇内
　　汁中漬一宿曝二往反令汁盡曝乾擣
　　末酒服方寸匕日二一年之中以二月
　　八月各合一劑終身不老
枸杞酒方
　　枸杞根一百二十斤切以東流水四石
　　煑一日一夜取清汁一石漬麴一如家
　　醖法熟取清貯不津器中内乾地黃末
　　二斤半桂心乾薑澤瀉蜀椒末各一升
　　商陸末二升以絹袋貯内酒底緊塞口
　　埋入地三尺堅覆上三七日沐浴整衣
　　冠再拜平曉向甲寅地日出處開之其
　　酒赤如金色旦空腹服半升十日萬病
　　皆愈三十日瘢痕滅惡疾人以水一升
　　和酒半升分五服愈(千金翼又云若欲/服石者取河中青)
　　(白石如棗杏大者二升以水三升煑一/沸以此酒半合置中須臾即熟可食)
餌雲母水方(療萬/病)
　　上白雲母二十斤薄擘以露水八斗作
　　湯分半洮洗雲母如此再過又取二斗
　　作湯内芒消十斤以雲母木器中漬之
　　二十日出絹袋盛懸屋上勿使見風日
　　令燥以水漬鹿皮爲囊揉挻之從旦至
　　日中乃以細絹下篩滓復揉挻令得好
　　粉五斗餘者棄之取粉一斗内崖蜜二
　　斤攪令如粥内生竹筒中薄削之漆固
　　口埋北垣南崖下入地六尺覆土春夏
　　四十日秋冬三十日出之當如澤爲成
　　若洞洞不消者更埋三十日出之先取
　　水一合内藥一合攪和盡服之日三水
　　寒温盡自在服十日小便當變黄此先
　　療勞氣風疹也二十日腹中寒澼消三
　　十日齲齒除更新生四十日不畏風寒
　　五十日諸病皆愈顔色日少長生神仙
　　吾目驗之所以述録
鍊鍾乳粉法
　　鍾乳一斤不問厚薄但取白净光色好
　　者即任用非此者不堪用先泥鐵鐺可
　　受四五斗者爲竈貯水令滿去口三寸
　　内乳著金銀甆盎中任有用之乃下鐺
　　中令水没盎上一寸餘即得當令如此
　　勿使出水也微火燒日夜不絶水欲竭
　　即添成暖水每一周時輙易水洗鐺并
　　洮乳七日七夜出之净洮乾内甆鉢中
　　玉椎縛格少著水研之一日一夜急著
　　水攪令大濁澄取濁汁其乳粗者自然
　　著底作末者即自作濁水出即經宿澄
　　取其粗著底者准前法研之凡五日五
　　夜皆細逐水作粉好用澄鍊取曝乾即
　　更於銀鉢中研之一日候入肉水洗不
　　落者佳
鍾乳散治虚羸不足六十已上人瘦弱不能
食者百病方
　　上黨人參　石斛　乾薑(各三/分)
　　鍾乳粉(成鍊者/三兩)
　右四味擣下篩三味與乳合和相得均分
　作九貼平旦空腹温淳酒服一貼日午後
　服一貼黄昏後服一貼三日後准此服之
　凡服此藥法皆三日一劑三日内止用一
　升半飯一升肉肉及飯惟爛不得服葱豉
　問曰何故三日少食勿得飽也答曰三夜
　乳在腹中熏補臟腑若此飽食即推藥岀
　腹所以不得飽食也何故不得生食由食
　生故即損傷藥力藥力既損脂肪亦傷所
　以不得食生食也何故不得食葱豉葱豉
　殺藥故不得食也三日服藥既盡三日内
　須作羹食補之任意所便仍不用葱豉及
　鞭食也三日補訖還須准式服藥如前盡
　此一斤乳訖其氣力當自知耳不能具述
　一得此法其後服十斤二十斤任意方便
　可知也
西嶽眞人靈飛散方
　　雲母粉(一/斤)　茯苓(八/兩)　鍾乳粉
　　柏子仁　人參(千金翼/作白术)續斷
　　桂心(各七/兩)　菊花(十五/兩)　乾地黄(十二/兩)
　右九味爲末生天門冬十九斤取汁溲藥
　内銅器中蒸一石二斗黍米下米熟曝乾
　爲末先食飲服方寸匕日一三日力倍五
　日血脉充盛七日身輕十日面色悅澤十
　五日行及奔馬三十日夜視有光七十日
　白髮盡落故齒皆去更取二十一匕白蜜
　和擣二百杵丸如桐子大作八十一枚曝
　乾九皆映澈如水精珠欲令髮齒復生者
　吞七枚日三服即出髮未白齒不落者但
　服盡三百年乃白如前法服已白者餌藥
　至七百年乃落入山日吞七丸絶穀不飢
　余得此方已來將逾三紀頃面色美而悅
　之疑而未敢措手積年詢訪屢有好名人
　曾餌得力遂服之一如方說但能業之不
　已功不徒棄耳


孫眞人備急千金要方卷之八十二










孫眞人備急千金要方卷之八十三隠一
　　　　(宋朝奉郎守太常少卿充/祕閣校理林億等校正)
　　養性
　　　黃帝雜忌法第七
旦起勿開目洗面令人目澀失明饒淚清旦
常言善事勿惡言聞惡事即向所來方三唾
之吉又勿嗔怒勿叱咤咄呼勿嗟歎勿唱柰
何名曰請禍勿立膝坐而交臂膝上勿令髮
覆面皆不祥勿舉足向火勿對竈駡詈凡行
立坐勿背日吉勿面北坐久思不祥起凡欲
行來常存魁綱在頭上所向皆吉若欲征戰
存斗柄在前以指敵吉勿面北冠帶凶勿向
西北唾犯魁綱神凶勿欬唾唾不用遠成肺
病令人手足重及背痛欬漱亦勿向西北大
小便勿殺龜蛇勿怒目視日月喜令人失明
行及乘馬不用廻顧則神去人不用鬼行踖
粟凡過神廟愼勿輙入入必恭敬不得舉目
恣意顧瞻當如對嚴君焉乃享其福耳不爾
速獲其禍亦不得返首顧視神廟忽見龍蛇
勿興心驚怪亦勿注意瞻視忽見鬼怪變異
之物即强抑之勿怪呪曰見怪不怪其怪自
壞又路行及衆中見殊妙美女愼勿熟視而
愛之此當魑魅之物使人深愛無問空山曠
野稠人廣衆之中皆亦如之凡山水有沙虱
處勿在中浴害人欲渡者隨驢馬後急渡不
傷人有水弩處射人影即死欲渡水者以物
打水其弩即散急渡不傷凡諸山有孔穴入
採寶者惟三月九月餘月山閉氣交犯死凡
人空腹不用見尸臭氣入鼻舌上白起口常
臭欲見尸者皆須飲酒見之能辟毒凶行觸
熱途中逢河勿洗面生烏䵟
　　　房中補益第八
論曰人年四十已下多有放恣四十已上即
頓覺氣力一時衰退衰退既至衆病蜂起久
而不治遂至不救所以彭祖曰以人療人眞
得其眞故年至四十須識房中之術夫房中
術者其道甚近而人莫能行其法一夕御十
人閉固爲謹此房中之術畢矣兼之藥餌四
時勿絶則氣力百倍而智慧日新然此方之
作也非欲務於淫佚苟求快意務存節欲以
廣養生也非苟欲强身力行女色以縱情意
在補益以遣疾也此房中之微㫖也是以人
年四十已下即服房中之藥者皆所以速禍
愼之愼之故年未滿四十者不足與論房中
之事慾心未止兼餌補藥倍力耗喪不過半
年精髓枯竭惟向死近少年極須愼之人年
四十已上常固精養氣不耗可以不老又餌
雲母足以愈疾延年人年四十已上勿服瀉
藥常餌補藥大佳昔黃帝御女一千二百而
登仙而俗人以一女伐命知與不知豈不遠
矣其知道者御女苦不多耳凡婦人不必須
有顔色妍麗但得少年未經生乳多肌肉益
也若足財力選取細髮目精黑白分明體柔
骨輭肌膚細滑言語聲音和調四肢骨節皆
欲足肉而骨不大其體及腋皆不欲有毫有
毫當輭細不可極於相者但蓬頭蠅面槌項
結喉雄聲大口高鼻麥齒目精渾濁口頷有
毫骨節高大髮黄少肉隱毫多而且强又生
逆毫此相不可皆賊命損壽也凡御女之道
不欲令氣未感動陽氣微弱即以交合必須
先徐徐調和使神和意感良久乃可令得陰
氣陰氣推之須臾自强所謂弱而内迎堅急
出之進退欲令踈遲情動而止不可高自投
擲顛倒五臟傷絶精脉生致百病但數交而
愼密者諸病皆愈年壽日益去仙不遠矣不
必九一三五之數也能百接而不施瀉者長
生矣若御女多者可採氣採氣之道但深接
勿動使良久氣上面熱以口相當引取女氣
而吞之可踈踈進退意動便止緩息眠目偃
卧道引身體更强可復御他女也數數易之
則得益多人常御一女陰氣轉弱爲益亦少
陽道法火陰家法水水能制火陰亦消陽久
用不止陰氣逾陽陽則轉損所得不補所失
但能御十二女而不復施瀉者令人不老有
美色若御九十三女而自固者年萬歲矣凡
精少則病精盡則死不可不思不可不愼之
也昔正觀初有一野老年七十餘詣余云數
日來陽氣益盛自思氣血已衰何有此盛未
知垂老有此爲善惡耶余答之曰是大不祥
子獨不聞膏火乎夫膏火之將竭也必先暗
而後明明止則滅今足下年邁桑榆久當閉
精息欲兹忽春情猛發豈非反常耶竊爲足
下憂之子其勉歟後四旬發病而死此其不
愼之效也如斯之輩非一且䟽一人以朂將
來耳所以善攝生者凡覺陽事輙盛必謹而
抑之不可縱心竭意以自賊也若一度制得
則一度火滅一度增油若不能制縱情施瀉
即是膏火將滅更去其油可不深自防所患
人少年時不知道知道亦不能信行之至老
乃知道便已晩矣病難養也晩而自保猶得
延年益壽若年少壯而能行道者神仙速矣
或曰年未六十當閉精守一爲可爾否曰不
然男不可無女女不可無男無女則意動意
動則神勞神勞則損壽若念眞正無可思者
則大佳長生也然而萬無一有强抑鬱閉之
難持易失使人漏精尿濁以致鬼交之病損
一而當百也其服食藥物見别卷中
御女之法交會者當避丙丁日及弦望晦朔
大風大雨大霧大寒大暑雷電霹靂天地晦
冥日月薄蝕虹霓地動若御女者則損人神
不吉損男百倍令女得病有子必癲癡頑愚
瘖逋聾聵攣跛盲眇多病短壽不孝不仁又
避日月星辰火光之下神廟佛寺之中井竈
圊厠之側冢墓尸柩之傍皆所不可夫交合
如法則有福德大智善人降託胎中仍令性
行調順所作和合家道日隆祥瑞競集若不
如法則有薄福愚痴惡人來託胎中仍令父
母性行凶險所作不成家道日否殃咎屢至
雖生成長家國滅亡夫禍福之應有如影響
此乃必然之理可不再思之
黄帝雜禁忌法曰人有所怒血氣未定因以
交合令人發癰疽又不可忍小便交合使人
淋莖中痛面失血色及遠行疲乏來入房爲
五勞虚損少子且婦人月事未絶而與交合
令人成病得白駮也水銀不可近陰令人消
縮鹿猪二脂不可近陰令陰痿也



孫眞人備急千金要方卷之八十三
孫眞人備急千金要方卷之八十四隱二
　　　　(宋朝奉郎守太常少卿充/祕閣校理林億等校正)
　　養性平脉方
　　　平脉大法第一(論七/條)
論曰夫脉者醫之大業也既不深究其道何
以爲醫者哉是以古之哲醫寤寐俯仰不與
常人同域造次必於醫顛沛必於醫故能感
於鬼神通於天地可以濟衆可以依憑若與
常人混其波瀾則庶事隳壞使夫物類將何
仰焉由是言之學者必當屏棄俗情凝心於
此則和鵲之功因兹可得而致也
經曰診脉之法常以平旦陰氣未動陽氣未
散飲食未進經脉未盛絡脉調均氣血未亂
故乃可診有過之脉(脉經云過/此非也)切脉動靜而
視精明察五色觀五藏有餘不足六腑彊弱
形之盛衰可以此參互訣生死之分也
又曰平脉者皆於平旦勿食勿語消息體氣
設有所作亦如食頃師亦如之既定先診寸
口初重指切骨定畢便漸舉指令指不厚不
薄與皮毛相得如三菽之重於輕重之間隨
人强弱肥瘦以意消息進退舉按之宜稱其
浮沉諸類應於四時五行與人五臟相應不
爾者以其輕重相薄尋狀論寒暑得失
凡人禀形氣有中適有躁靜各各不同氣脉
潮動亦各隨其性韵故一呼而脉再至一吸
而脉再至呼吸定息之間復一至合爲五至
此爲平和中適者也春秋日夜正等無餘分
時也其餘日則其呼而脉至多吸而脉至少
或吸而脉至多呼而脉至少此則不同如冬
夏日夜長短之異也凡氣脉呼吸法晝夜變
通效四時然於呼吸定息應五至之限無有
虧僻猶晷刻與四時有長短而歲功日數無
遺也若人有羸有壯其呼吸雖相壓遏而晝
夜息度隨其漏刻是謂呼吸象晝夜變通效
四時
夫診脉當以意先自消息壓取病人呼吸以
自同而後察其脉數計於定息之限五至者
爲平人若有盈縮尋狀論病源之所宜也
問曰何謂三部脉答曰寸關尺也凡人脩短
不同其形各異有尺寸分三關之法從肘腕
中横文至掌魚際後文却而十分之而入取
九分是爲尺從魚際後文却還度取十分之
一則是寸寸十分之而入取九分之中則寸
口也此處其骨自高故云陰得尺内一寸陽
得寸内九分從寸口入却行六分爲關分從
關分又入六分爲尺分
又曰從魚際至高骨却行一寸其中名曰寸
口從寸口至尺名曰尺澤故曰尺寸寸後尺
前名曰關陽出陰入以關爲界如天地人爲
三界寸主射上焦頭及皮毛竟手上部關主
射中焦腹及腰中部尺主射下焦小腹至足
下部此爲三部法象三才天地人頭腹足爲
三元也夫十二經皆有動脉獨取寸口以訣
五臟六腑死生吉凶之候者何謂也然寸口
者脉之大會手太陰之動脉也人一呼脉行
三寸一吸脉行三寸呼吸定息脉行六寸人
一日一夜凡一萬三千五百息脉行五十度
周於其身漏水下百刻榮衛行陽二十五度
行陰亦二十五度爲一周(晬時/也)故五十度而
復會於手太陰太陰者寸口也即五臟六腑
之所終始故法取於寸口人有三百六十脉
法三百六十日也
　　　診五臟脉輕重法第二
初持脉如三菽之重與皮毛相得者肺部(金/秋)
(三月庚/辛之氣)
如六菽之重與血脉相得者心部(火夏三月/丙丁之氣)
如九菽之重與肌肉相得者脾部(土王四季/季夏六月)
(戊己/之氣)
如十二菽之重與筋平者肝部(木春三月/甲乙之氣)
按之至骨舉之來疾者腎部(水冬三月/壬癸之氣)
心肺俱浮何以别之然浮而大散者心也(象/火)
(浮/散)浮而短濇者肺也(法金/吝澁)
腎肝俱沉何以别之然牢而長者肝也(如卉/生苗)
(吐/穎)
按之耎舉指來實者腎也(濡弱如水/舉重勝船)
脾者中州故其脉在中是陰陽之脉也(千金/翼云)
(遲緩而長/者脾也)
　　　指下形狀第三
浮脉舉之有餘按之不足(浮於/指下)沉脉舉之不
足按之有餘(重按之/乃得)濇脉細而遲往來難且
散或一止復來(一曰浮而短一曰/短而止或如散)滑脉往來
前却流利展轉替替然與數相似(一曰浮中/如有九一)
(曰漉漉/如欲脫)洪脉極大在指下(一曰浮/而大)細脉小大
於微常有但細耳微脉極細而輭或欲絶若
有若無(一曰小也一曰手下快一/曰薄一曰按之如欲盡也)弦脉舉之
無有按之如張弓弦狀(一曰如張弓弦按之/不移又曰浮緊弓爲)
(弦/也)緊脉數如切繩狀(一曰如轉/索之無常)遲脉呼吸三
至去來極遲(一曰舉之不足按之盡牢/一曰按之盡牢舉之無有)散脉
去來促急(一曰一息六七至/一曰數者進之名)緩脉去來亦遲
小駃於遲(一曰浮大而輭/陰與陽同著)弱脉極軟而沉細
按之欲絶指下(一曰按之乃/得舉之即無)動脉見於關上
無頭尾大如豆厥厥動揺伏脉極重指著骨
乃得(一曰關上沉不出名曰伏一曰手/下裁動一曰按之不足舉之無有)芤脉
浮大而輭按之中央空兩邊實(一曰指下/無兩傍有)輭
脉極輭而浮細(一曰按之無有舉之有餘一/曰細小如軟千金翼輭作濡)
虚脉遲大而軟按之不足隱指豁豁然空實
脉大而長微强按之隱指愊愊然(一曰沉/浮皆得)促
脉來去數時一止結脉往來緩時一止復來
脉結者生代脉來數中止不能自還因而復
動脉代者死散脉大而散散者氣實血虚有
表無裏革脉有似沉伏實大而長微弦(千金/翼以)
(革爲/牢)弦與緊相類輭與弱相類浮與芤相類
(又曰浮與/洪相類)微與濇相類沉與伏相類緩與遲
相類(又曰輭與/遲相類)革與實相類(翼作牢與/實相類)滑與
數相類
　　　五臟脉所屬第四
心部在左手關前寸口(亦名/人迎)肝部在左手關
上腎部在左手關後尺中
肺部在右手關前寸口(亦名/氣口)脾部在右手關
上腎部在右手關後尺中脉法讃云
　　肝心出左　脾肺出右　腎與命門
　　俱出尺部　魂魄穀神　皆見寸口
　　左主司官　右主司府　左大順男
　　右大順女　關前一分　人命之主
　　左爲人迎　右爲氣口　神門决斷
　　兩在關後　人無二脉　病死不愈
　　諸經損減　各隨其部　三陰三陽(一/云)
　　(按察/陰陽)　誰先誰後　陰病治官(官/藏)
　　(内/也)　陽病治府(府外/也)
　　奇邪所舍　如何捕取　審而知之
　　針入病愈
　　脉有三部　陰陽相乘　榮衛氣血
　　而行人躬　呼吸出入　上下於中
　　因息遊布　津液流通　隨時動作
　　傚象形容　春弦秋浮　冬沈夏洪
　　察色觀脉　大小不同　一時之間
　　變無經常　尺寸參差　或短或長
　　上下乖錯　或存或亡　病輙改易
　　進退低昂　心迷意惑　動失紀綱
　　願爲縷陳　令得分明(師/曰)子之所問
　　道之根源　脉有三部　尺寸及關
　　榮衛流行　不失衡銓　腎沉心洪
　　肺浮肝弦　此自常經　不失銖分
　　出入昇降　漏刻周旋　水下二刻
　　脉一周身　旋復寸口　虛實見焉
　　變化相乘　陰陽相干　風則浮虛
　　寒則緊弦　沉潜水畜　支飲急弦
　　動弦爲痛　數洪熱煩　設有不應
　　知變所縁　三部不同　病各異端
　　太過可怪　不及亦然　邪不空見
　　終必有奸　審察表裏　三焦别分
　　知邪所舍　消息診看　料度腑臟
　　獨見若神
　　　分别病形狀第五
脉數則在腑遲在臟脉長而弦病在肝(脉經/作出)
(於/肝)脉小血少病在心(扁鵲云脉大/而洪出於心)脉下堅上
虚病在脾胃脉滑(一作/澀)而微浮病在肺脉大
而堅病在腎(扁鵲云/小而緊)脉滑者多血少氣脉澀
者少血多氣脉大者血氣俱多又云脉來大
而堅者血氣俱實脉小者血氣俱少又云脉
來細而微者血氣俱虛沈細滑疾者熱遲緊
爲寒(脉經云洪數滑疾爲/熱澀遲沉細爲寒)脉盛滑緊者病在
外熱脉小實而緊者病在内冷脉小弱而濇
謂之久病脉滑浮而疾者謂之新病脉浮滑
其人外熱風走刺有飲難治脉沈而緊上焦
有熱下寒得冷即便下脉沈而細下焦有寒
小便數時苦絞痛下利重脉浮緊且滑直者
外熱内冷不得大小便脉洪大緊急病速進
在外苦頭發熱癰腫脉細小緊急病速進在
中寒爲疝瘕積聚腹中刺痛脉沈重而直前
絶者病血在腸間脉沈重而中散者因寒食
成癥脉直前而中散絶者病消渴(一云病/浸淫瘡)脉
沉重前不至寸口徘徊絶者病在肌肉遁尸
脉左轉而沉重者氣微陽在胷中脉右轉出
不至寸口者内有肉癥脉累累如貫珠不前
至有風寒在大腸伏留不去脉累累如止不
至寸口輭者結熱在小腸膜中伏留不去脉
直前左右彈者病在血脉中肧血也脉後而
左右彈者病在筋骨中也脉前大後小即頭
痛目眩脉前小後大即胷滿短氣上部有脉
下部無脉其人當吐不吐者死上部無脉下
部有脉雖困無所苦夫脉者血之府也長則
氣治短則氣病數則煩心大則病進上盛則
氣高下盛則氣脹代則氣衰細(太素/作滑)則氣少
濇則心痛渾渾革革至如涌泉病進而危弊
弊綽綽其去如弦絶者死短而急者病在上
長而緩者病在下沈而弦急者病在内浮而
洪大者病在外脉實者病在内脉虚者病在
外在上爲表在下爲裏浮爲在表沈爲在裏
滑爲實爲下(又爲陽/氣裏)數爲虚爲熱浮爲風爲
虚動爲痛爲驚沈爲水爲實(又爲/鬼疰)弱爲虚爲
悸遲則爲寒濇則少血緩則爲虛洪則爲氣
(一作/熱)緊則爲寒弦數爲瘧瘧脉自弦弦數多
熱弦遲多寒微則爲虛代散則死弦爲痛痺
(一作浮/爲風疰)偏弦爲飲雙弦則脇下拘急而痛其
人濇濇惡寒脉大寒熱在中伏者霍亂安卧
脉盛謂之脫血凡亡汗肺中寒飲冷水欬嗽
下利胃中虚冷此等其脉并緊浮而大者風
浮大者中風頭重鼻塞浮而緩皮膚不仁風
寒入肌肉滑而浮散者攤緩風滑爲鬼疰澀
而緊痺病浮洪大長者風眩癲疾大堅疾者
癲病弦而鈎脅下如刀刺狀如蜚尸至困不
死緊而急者遁尸洪大者傷寒熱病浮洪大
者傷寒秋吉春成病浮而滑者宿食浮滑而
疾者食不消脾不磨短疾而滑酒病浮而細
滑傷飲遲而濇中寒有癥結駃而緊積聚有
擊痛弦急疝瘕小腹痛又爲癖病(一作/痺病)遲而
滑者脹盛而緊曰脹弦小者寒澼沈而弦者
懸飲内痛弦數有寒飲冬夏難治緊而滑者
吐逆小弱而濇胃反遲而緩者有寒微而緊
者有寒沉而遲腹藏有冷病微弱者有寒少
氣實緊胃中有寒苦不能食時時利者難治
(一作時時/嘔稽難治)滑數心下結熱盛滑疾胃中有熱
緩而滑曰熱中沈而急病傷暑暴發虚熱浮
而絶者氣辟大而滑中有短氣浮短者其人
肺傷諸氣微少不過一年死法當嗽也沈而
數中水冬不治自愈短而數心痛心煩弦而
緊脅痛臟傷有瘀血(一作有/寒血)沈而滑爲下重
亦爲有膂痛脉來細而滑按之能虚因急持
直者僵仆從高墮下病在内微浮秋吉冬成
病微數雖甚不成病不可勞浮滑疾緊者以
合百病久易愈陽邪來見浮洪陰邪來見沈
細水穀來見堅實脉來乍大乍小乍長乍短
者爲祟脉來洪大嫋嫋者祟脉來沈沈澤澤
四肢不仁而重土祟脉與肌肉相得久持之
至者可下之弦小緊者可下之緊而數寒熱
俱發必下乃愈弦遲者宜温藥緊數者可發
其汗
　　　三關主對法第六
諸浮諸弦諸沈諸緊諸澀諸滑若在寸口膈
以上病(頭/部)若在關上胃以下病(腹/部)若在尺中
腎以下病(腰脚/部)平寸口脉主對法寸口脉滑
而遲不沈不浮不長不短爲無病左右同法
寸口太過與不及寸口之脉中手短者曰頭
痛中手長者曰足脛痛中手促上擊者曰肩
背痛寸口脉沈而堅者曰病在中寸口脉浮
而盛者曰病在外寸口脉沈而弱者曰寒熱
及疝瘕小腹痛(熱一作氣/又作中)寸口脉沈而弱髮
必墮落寸口脉沈而緊苦心下有寒時時痛
有積邪寸口脉沈而滑者胷中有水氣面目
腫有微熱爲風水寸口脉沈大而滑沈即爲
血實滑即爲氣實血氣相搏入臟即死入腑
即愈寸口脉沈胷中短氣寸口脉沈而喘者
寒熱寸口脉浮而滑頭中痛寸口脉浮大按
之反澀尺中亦微而澀故知有滯氣宿食寸
口脉弦而緊弦即衛氣不行衛氣不行即惡
寒水流走腸間寸口脉緊或浮膈上有寒肺
下有水氣脉緊上寸口者中風風頭痛亦如
之(翼云亦爲/傷寒頭痛)脉弦上寸口者宿食降者頭痛
寸口脉弦大婦人半生漏下男子亡血失精
寸口脉微而弱微即惡寒弱則發熱當發不
發骨節疼煩當煩不煩與極汗出寸口脉微
而弱氣血俱虚男子吐血婦人下血嘔汗出
寸口脉動而弱動即爲驚弱即爲悸寸口脉
緩而遲緩即爲虚遲即爲寒虚寒相搏則欲
温食食冷即咽痛寸口脉遲而緩遲則爲寒
緩即爲氣寒氣相搏則絞而痛寸口脉遲而
澀遲即爲寒澀爲少血脉來過寸入魚際者
遺尿脉出魚際逆氣喘息寸口脉但實者心
勞寸口脉潎潎如羹上肥陽氣微連連如蜘
蛛絲陰氣衰兩手前部陽絶者苦心下寒毒
喙中熱寸口脉偏絶則臂偏不遂其人兩手
俱絶者不可治寸口脉來暫大暫小者陰絡
也苦陰風痺應時自發身洗洗也寸口脉來
暫小暫大者陽絡也苦皮膚病汗出惡寒下
部不仁寸口脉浮中風發熱頭痛宜服桂枝
湯葛根湯針風池風府向火炙身摩治風膏
覆令汗出寸口脉緊苦頭痛是傷寒宜服麻
黄湯發汗針眉衝顳顬摩傷寒膏寸口脉微
苦寒爲衂宜服五味子湯麻黄茱萸膏令汗
出寸口脉數即爲吐以有熱在胃管熏胷中
宜服藥吐之及針胃管服除熱湯若傷寒七
八日至十日熱在中煩滿渴者宜服知母湯
寸口脉洪大胷脇滿宜服生薑湯白薇丸亦
可紫菀湯下之針上管期門章門寸口脉緩
皮膚不仁風寒在肌肉宜服防風湯以藥薄
熨之佳灸諸治風穴寸口脉滑陽實胷中壅
滿吐逆宜服前胡湯針太陽巨闕瀉之寸口
脉弦心下愊愊微頭痛心下有水氣宜服甘
遂丸針期門瀉之寸口脉弱陽氣虚弱自汗
出宜服茯苓湯内補散將適飲食消息勿極
勞針胃管補之寸口脉澀是胃氣不足宜服
乾地黄湯自養調和飲食針胃管(一作/三里)補之
寸口脉芤吐血微芤者衂血空虛去血故也
宜服竹皮湯黄土湯灸膻中寸口脉伏胷中
逆氣噎塞是諸氣上衝胷中宜服前胡湯大
三建丸針巨闕瀉寸口脉沉胷中引脅痛胷
中有水氣宜服澤㯃湯針巨闕瀉之寸口脉
輭弱自汗出是虚損病宜服乾地黄湯薯蕷
丸内補散牡蠣散并粉針太衝補之寸口脉
遲上焦有寒心痛咽酸吐酸水宜服附子湯
生薑湯茱萸丸調和飲食以暖之寸口脉實
即生熱在脾肺嘔逆氣塞虚則生寒在脾胃
食不消化熱即宜服竹葉湯葛根湯寒即茱
萸丸生薑湯寸口脉細發熱嘔吐宜服黄芩
龍膽湯吐不止宜服橘皮桔梗湯灸中府平
關脉主對法關上脉浮而大風在胃中張口
肩息心下澹澹食欲嘔關上脉微浮積熱在
胃中嘔吐蚘蟲心健忘關上脉滑而大小不
均必吐逆是爲病方欲來不出一二日復欲
發動其人欲多飲飲即注利如利止者生不
止者死關上脉緊而滑者蚘動關上脉弦而
長(翼作/大)有痛如刀刺之狀在臍左右上下(脉/經)
(云有積在臍/左右上下)關上脉澀而堅大而實按之不
減有力爲中焦實有伏結在脾肺氣塞實熱
在胃中關上脉䄡䄡大而尺寸細者其人必
心腹冷積癥瘕結聚欲熱飲食關上脉時來
時去乍大乍小乍踈乍數者胃中寒熱羸劣
不欲飲食如瘧狀關上脉浮腹滿不欲食浮
爲虚滿宜服平胃丸茯苓湯生薑前胡湯針
胃管先瀉後補之關上脉緊心下苦滿痛脉
緊爲實宜服茱萸當歸湯又加大黃二兩佳
(脉經云又大黃/湯兩治之佳)針巨闕下管瀉之關上脉微
胃中冷心下拘急宜服附子湯生薑湯附子
丸針巨闕補之關上脉數胃中有客熱宜服
知母湯(一作/丸)除熱湯針巨闕上管瀉之關上
脉緩不欲食此脾胃氣不足宜服平胃丸補
脾湯又針章門補之關上脉滑胃中有熱滑
爲熱實氣滿故不欲食食即吐逆宜服朴硝
麻黄湯平胃丸(一作宜服紫菀湯/人參大平胃丸)針胃管瀉
之關上脉弦胃中有冷心下厥逆脉弦胃氣
虚宜服茱萸湯温調飲食針胃管補之關上
脉弱胃氣虚胃中有客熱脉弱爲虛熱作病
且說云有熱不可大攻之熱去即寒起正宜
服竹葉湯針胃管補之關上脉細虛腹滿宜
服生薑湯茱萸蜀椒湯白微丸針灸三管關
上脉澀血氣逆冷脉澀爲血虛宜服乾地黄
湯四補散針足太衝上補之關上脉芤大便
去血宜服生地黄并生竹皮湯灸膈輸若重
下去血針關元甚者服龍骨丸(關元一/作巨闕)關上
脉伏有水氣溏泄宜服水銀丸針關元利小
便止溏泄便止關上脉洪胃中熱必煩滿宜
服平胃丸針胃管先瀉後補之關上脉沈心
下有冷氣苦滿吞酸宜服白薇丸茯苓丸附
子湯針胃管補之關上脉輭苦虚冷脾氣弱
重下病宜服赤石脂湯女萎丸針關元補之
關上脉遲胃中寒宜服桂枝丸茱萸湯針胃
管補之關上脉實胃中痛宜服栀子湯茱萸
烏頭丸針胃管補之關上脉牢脾胃氣塞盛
熱即腹滿嚮嚮宜服紫菀丸瀉脾丸針灸胃
管瀉之平尺脉主對法尺脉浮者客陽在下
焦尺脉弱下焦冷無陽氣上熱衝頭面尺脉
弱寸彊胃絡脉傷尺脉偏滑疾面赤如醉外
熱則病尺脉細微溏泄下冷利(素問云尺寒/脉細謂之後)
(泄)尺脉虚小者足脛寒痿痺脚疼尺脉澀下
血不利多汗(素問云尺澀脉/滑謂之多汗)尺脉沈而滑者
寸白蟲尺脉細而急者筋攣痹不能行尺脉
大者熱在脬中小便赤痛尺脉粗常熱者謂
之熱中腰胯疼小便赤熱尺脉按之不絶婦
人血閉與關相應和滑者男子氣血實婦人
即爲姙娠尺脉來而斷絶者男子小腹有滯
氣婦人月水不利尺脉俱輭弱内愠熱手足
逆冷汗出尺脉俱沈關上無有者苦心下喘
尺脉俱沈關上若有苦寒心下痛陰中冷脚
痺尺脉俱微少心力不欲言血氣不足其人
脚弱短氣尺脉俱數手足頭面有熱俱遲有
寒手足頭面有冷風尺脉浮下熱風小便難
宜服瞿麥湯滑石散針橫骨關元瀉之尺脉
緊臍下痛宜服當歸湯灸天樞針關元補之
尺脉微厥逆小腹中拘急有寒氣宜服小建
中湯針氣海尺脉數惡寒臍下熱痛小便赤
黄宜服鷄子湯白魚散針橫骨瀉之尺脉緩
脚弱下腫(一無此/四字)小便難有餘瀝宜服滑石
湯瞿麥散針橫骨瀉之尺脉滑血氣實經脉
不利宜服朴硝煎大黄湯下去經血針關元
瀉之尺脉弦小腹疼小腹及脚中拘急宜服
建中湯當歸湯針氣海瀉之尺脉弱氣少發
熱骨煩宜服前胡湯乾地黃茯苓湯針關元
補之尺脉澀足脛逆冷小便赤宜服附子四
逆湯針足太衝補之尺脉芤下焦虚小便去
血宜服竹皮生地黄湯灸丹田關元尺脉伏
小腹痛癥疝水穀不化宜服大平胃丸桔梗
丸針關元補之尺脉沉腰背痛宜服腎氣丸
針京門補之尺脉輭脚不收風痺(一無此/五字)小
便難宜服瞿麥湯白魚散針關元瀉之尺脉
牢腹滿陰中急宜服葶藶子茱萸丸針丹田
關元中極尺脉遲下焦有寒宜服桂枝丸針
氣海關元瀉之尺脉實小腹痛小便不禁宜
服當歸湯加大黄一兩利大便針關元𥙷之
孫眞人備急千金要方卷之八十四










孫眞人備急千金要方卷之八十五隠三
　　　　(宋朝奉郎守太常少卿充/祕閣校理林億等校正)
　平脉方
　　　五臟積聚第七
人病有積有聚有穀氣(穀一/作繫)夫積者臟病終
不移也聚者腑病發作有時展轉痛移爲可
治也穀氣者脇下牽痛按之則愈愈復發爲
穀氣夫病已愈不得復發今病復發即爲穀
氣也諸積大法脉來而細軟附骨者爲積也
寸口結積在胷中微出寸口積在喉中關上
結積在臍傍微下關者積在小腹尺中結積
在氣衝上關上積在心下脉出在左積在左
脉出在右積在右脉兩出積在中央各以其
部處之寸口沉而橫者脇下及腹中有橫積
痛其脉弦腹中急痛腰背痛相引腹中有寒
疝瘕
脉弦緊而細微者癥也夫寒痺癥瘕積聚之
脉狀皆弦緊若在心下即寸弦緊在胃管即
關弦緊在臍下即尺弦緊一曰關脉長弦有
積在臍左右上下
又脉癥法左手脉横癥在左右手脉橫癥在
右脉頭大在上頭小在下
又一法横脉見左積在右見右積在左偏得
洪實而滑亦爲積弦緊亦爲積爲寒痺爲疝
痛内有積不見脉難治見一脉相應爲易治
諸不相應爲不合治也左手脉大右手脉小
上病在左脇下病在左足右手脉大左手脉
小上病在右脇下病在右足脉弦而伏者腹
中有癥不可轉也必死不治脉來細而沈時
直者身有癰腫若腹中有伏梁脉來沈而虚
者泄注也脉來小沈實者胃中有積聚不可
下食即吐
　　　陰陽表裏虛實第八
弦爲少陽緩爲陽明洪爲太陽三陽也微爲
少陰遲爲厥陰沈爲太陰三陰也
脉有一陰一陽一陰二陽一陰三陽有一陽
一陰一陽二陰一陽三陰如此言之寸口有
六脉俱動耶然經言如此者非有六脉俱動
也謂浮沈長短滑濇也凡脉浮滑長者陽也
沈濇短者陰也所以言一陰一陽者謂脉來
沈而滑也一陰二陽者謂脉來沈滑而長也
一陰三陽者謂脉來浮滑而長時一沈也所
以言一陽一陰者謂脉來浮而濇也一陽二
陰者謂脉來長而沈濇也一陽三陰者謂脉
來沈濇而短時一浮也各以其經所在言病
之逆順也
脉有陽盛陰虛陰盛陽虚何謂也然浮之損
小沈之實大故曰陰盛陽虛沈之損小浮之
實大故曰陽盛陰虛是謂陰陽虛實之意也
凡脉浮大數動長滑陽也沈濇弱弦短微陰
也陽病見陰脉者逆也主死陰病見陽脉者
順也主生關前爲陽關後爲陰陽數即吐陰
微即下陽弦則頭痛陰弦即腹痛以依陰陽
察病也又尺脉爲陰陰脉常沈而遲寸關爲
陽陽脉但浮而速有表無裏邪之所止得鬼
病何謂表裏寸尺爲表關爲裏兩頭有脉關
中絶不至也尺脉上不至關爲陰絶寸脉下
不至關爲陽絶陰絶而陽微死不治呼爲表
屬腑吸爲裏屬臟陽微不能呼陰微不能吸
呼吸不足胷中短氣
弱反在關濡反在巔微在其上濇反在下微
即陽氣不足沾熱汗出濇即無血厥而且寒
諸腑脉爲陽主熱諸臟脉爲陰主寒陽微則
汗陰浮自下(脉經作/陰微)陽數口生瘡陰數加微
必惡寒而煩擾不得眠陽芤吐血(脉經作陽/數則吐血)
陰芤下血(脉經作陰/澀即下血)無陽即厥無陰即嘔
寸口脉浮大而疾者名曰陽中之陽病苦煩
滿身熱頭痛腹中熱寸口脉沈細者名曰陽
中之陰病苦悲傷不樂惡聞人聲少氣時汗
出陰氣不通(不通一/作併)臂不能舉(巢源作/臂偏不舉)
尺脉沈細者名曰陰中之陰病苦兩脛酸疼
不能久立陰氣衰小便餘瀝陰下濕癢
尺脉滑而浮大者名曰陰中之陽病苦小腹
痛滿不能溺溺即陰中痛大便亦然
尺脉牢而長關上無有此爲陰干陽其人苦
兩脛重小腹引腰痛
寸口壯大尺中無有此爲陽干陰其人苦腰
背痛陰中傷足脛寒
人有三虚三實者何謂也然有脉之虚實有
病之虚實有診之虚實脉之虚實者脉來濡
者爲虚牢者爲實也病之虚實者出者爲虚
入者爲實言者爲虛不言者爲實緩者爲虛
急者爲實也診之虚實者癢者爲虚痛者爲
實外痛内快爲外實内虚内痛外快爲内實
外虚故曰虚實也
問曰何謂虚實答曰邪氣盛則實精氣奪則
虛何謂重實所謂重實者大熱病氣熱脉滿
是謂重實也
脉盛皮熱腹脹前後不通悗瞀爲五實
脉細皮寒氣少泄痢注前後飲食不入爲五
虚也
　　　何時得病第九
何以知人露卧得病陽中有陰也何以知人
夏月得病諸陽入陰也何以知人春得病無
肝脉也無心脉夏得病無肺脉秋得病無腎
脉冬得病無脾脉四季之月得病
　　　扁鵲華佗察聲色要訣第十
病人五臟已奪神明不守聲嘶者死病人循
衣縫譫言者不可治病人陰陽俱絶掣衣掇
空妄言者死病人妄語錯亂及不能語者不
治熱病者可治病人陰陽俱絶失音不能言
者三日半死病人兩目眥有黄色起者其病
方愈病人面黄目青者不死青如草滋死病
人面黄目赤者不死赤如衃血死病人面黄
目白者不死白如枯骨死病人面黃目黑者
不死黑如炲死病人面目俱等者不死病人
面黑目青者不死病人面青目白者死病人
面赤目青者六日死病人面黄目青者九日
必死是謂亂經飲酒當風邪入胃經膽氣妄
洩目則爲青雖有天救不可復生病人面赤
目白者十日死憂恚思慮心氣内索面色反
好急求棺槨病人面白目黑者死此謂榮華
已去血脉空索病人面黑目白者八日死腎
氣内傷病因留積病人面青目黄者五日死
病人著牀心痛短氣脾竭内傷百病復愈能
起彷徨因坐於地其立倚牀能治此者可謂
神良病人面無精光若土色不受飲食者四
日死病人目無精光及牙齒黑色者不治病
人耳目鼻口有黑色起入於口者必死病人
耳目及顴頰赤者死在五日中病人黑色出
於額上髮際下直鼻脊兩顴上者亦死在五
日中病人及健人黑色若白色起入目及鼻
口者死在三日中病人及健人面忽如馬肝
色望之如青近之如黑者死病人面黑目直
視惡風者死病人面黑脣青者死病人面青
脣黑者死病人面黑兩脇下滿不能自轉反
者死病人目回回直視肩息者一日死病人
陰結陽絶目精脫恍惚者死病人陰陽絶竭
目眶陷者死病人眉系傾者七日死病人口
如魚口不能復閉而氣出多不返者死病人
口張者三日死病人脣青人中反者三日死
病人脣反人中滿者死病人脣口忽乾者不
治病人脣腫齒焦者死病人齒忽變黑者十
三日死病人舌卷卵縮者必死病人汗出不
流舌卷黑者死病人髮直者十五日死病人
髮如乾麻善怒者死病人髮與眉衝起者死
病人爪甲青者死病人爪甲白者不治病人
手足爪甲下肉黑者八日死病人榮衛竭絶
面浮腫者死病人卒腫其面蒼黑者死病人
手掌腫無文者死病人臍腫反出者死病人
陰囊莖俱腫者死病人脉絶口張足腫者五
日死病人足趺腫嘔吐頭重者死病人足趺
上腫兩膝大如斗者十日死病人卧遺屎不
覺者死病人尸臭者不可治肝病皮白肺之
日庚辛死心病目黑腎之日壬癸死脾病脣
青肝之日甲乙死肺病頰赤目腫心之日丙
丁死腎病面腫脣黃脾之日戊己死青欲如
蒼璧之澤不欲如藍赤欲如帛裹朱不欲如
赭白欲如鵝羽不欲如鹽黑欲如重漆不欲
如炭黄欲如羅裹雄黄不欲如黃土
　　　診五臟六腑氣絕證候第十一
病人肝絶八日死何以知之面青但欲伏眠
目視而不見人汗(一作/泣)出如水不止(一日二/日死)
病人膽絶七日死何以知之眉爲之傾病人
筋絶九日死何以知之手足爪甲青呼駡不
休(一日八/日死)病人心絶一日死何以知之肩息
回視立死(一日目亭/亭二日死)病人腸(一云/小腸)絶六日死
何以知之髮直如乾麻不得屈伸白汗不止
病人脾絶十二日死何以知之口冷足腫腹
熱臚脹泄利不覺出無時度(一日五/日死)病人胃
絶五日死何以知之脊痛腰中重不可反覆
(一日腓腸/平九日死)病人肉絶六日死何以知之耳乾
舌皆腫溺血大便赤泄(一日足腫/九日死)病人肺絶
三日死何以知之口張但氣出而不還(一日/鼻口)
(虛張/短氣)病人大腸絶不治何以知之泄利無度
利絶則死病人腎絶四日死何以知之齒爲
暴枯面爲正黑目中黄色腰中欲折白汗出
如流水(一日人中/平七日死)病人骨絶齒黄落十日死
諸浮脉無根者皆死已上五臟六腑爲根也
　　　診四時相反脉第十二
春三月木旺肝脉治當先至心脉次之肺脉
次之腎脉次之此爲王相順脉也到六月土
王脾脉當先至而反不至反得腎脉此爲腎
反脾也七十日死何謂腎反脾夏火王心脉
當先至肺脉次之而反得腎脉是謂腎反脾
期五月六月忌丙丁脾反肝三十日死何謂
脾反肝春肝脉當先至而反不至脾脉先至
是謂脾反肝期正月二月忌甲乙腎反肝三
歲死何謂腎反肝春肝脉當先至而反不至
腎脉先至是謂腎反肝期七月八月忌庚辛
腎反心二歲死何謂腎反心夏心脉當先至
而反不至腎脉先至是謂腎反心期六月忌
戊己此中不論肺金之氣踈略未諭指南又
推五行亦頗顛倒待求别録上
凡療病察其形貌神氣色澤脉之盛衰病之
新故乃可治之形氣相得色澤以浮脉從四
時此爲易治形氣相失色夭不澤脉實堅甚
脉逆四時此爲難治
逆四時者春得肺脉夏得腎脉秋得心脉冬
得脾脉其至皆懸絶澀者曰逆春夏沈澀秋
冬浮大病熱脉靜泄痢脉大脫血脉實病在
中脉堅實病在外脉不實名逆四時皆難療
也凡四時脉皆以胃氣爲本雖有四時王相
之脉無胃氣者難瘥也何謂胃脉來弱以滑
者是也命曰易治
　　　診脉動止投數踈數死期年月第十三
脉一動一止二日死一經云一日死脉二動
一止三日死脉三動一止四日死或五日死
脉四動一止六日死脉五動一止七日死或
五日死脉六動一止八日死脉七動一止九
日死脉八動一止十日死脉九動一止九日
死又云十一日死一經云十三日死若立春
死脉十動一止立春死一經云立夏死脉十
一動一止立夏死一經云夏至死又云立秋
死脉十二動十三動一止立秋死一經云立
冬死脉十四動十五動一止立冬死一經云
立夏死脉二十動一止一歳死若立秋死脉
二十一動一止二歳死脉二十五動一止二
歲死一經云一歲死又云立冬死脉三十動
一止二歲死若三歲死脉三十五動一止三
歲死脉四十動一止四歲死脉五十動一止
五歲死不滿五十動一止五歳死五行氣畢
陰陽數同榮衛出入經脉通流晝夜百刻五
德相生脉來五十投而不止者五臟皆受氣
即無病也脉來四十投而一止者一臟無氣
却後四歳春草生而死脉來三十投而一止
者二臟無氣却後三歳麥熟而死脉來二十
投而一止者三臟無氣却後二歲桑椹赤而
死脉來十投而一止者四臟無氣歲中死得
節不動出清明死遠不出穀雨死矣脉來五
動而一止者五臟無氣却後五日而死脉一
來而久住者宿病在心主中治脉二來而久
住者病在肝枝中治脉三來而久住者病在
脾下中治脉四來而久住者病在腎間中治
脉五來而久住者病在肺枝中治五脉病虚
羸人得此者死所以然者藥不得而治針不
得而及盛人可治氣全故也


孫眞人備急千金要方卷之八十五










孫眞人備急千金要方卷之八十六隱四
　　　　(宋朝奉郎守太常少卿充/祕閣校理林億等校正)
　　平脉方
　　　扁鵲診諸反逆死脉要訣第十四
扁鵲曰夫相死脉之氣如羣鳥之聚一馬之
馭系水交馳之狀如懸石之落出筋之上藏
筋之下堅關之裏不在榮衛伺候交射不可
知也
脉病人不病脉來如屋漏雀啄者死(屋漏者/其來既)
(絶而止時時復起而不相連屬也雀/啄者脉來其數而疾絶止復頓來也)又經言
得病七八日脉如屋漏雀啄者死(脉彈人手/如黍米也)
脉來如彈石去如解索者死(彈石者辟辟急/也解索者動數)
(而隨散亂無/復次緒也)脉困病人脉如蝦之游如魚之
翔者死(蝦游者苒苒而起尋復退没不知所/在久乃復起起輙遲而沒去速者是)
(也魚翔者似魚不行而但掉/尾動頭身揺而久住者是也)脉如懸薄卷索
者死脉如轉豆者死脉如偃刀者死脉涌涌
不去者死脉忽去忽來暫止復來者死脉中
侈者死脉分絶者死(上下分/散也)脉有表無裏者
死經名曰結去即死何謂結脉在指下如麻
子動揺屬腎名曰結去死近也
脉五來不復增減者死經名曰代何謂代脉
五來一止也脉七來是人一息半時不復增
減亦名曰代正死不疑經言病或有死或有
不治自愈或有連年月而不已其死生存亡
可切脉而知之耶然可具知也設病者若閉
目不欲見人者脉當得肝脉弦急而長而反
得肺脉浮短而澀者死病若開目而渴心下
牢者脉當得緊實而數反得沈滑而微者死
病若吐血復鼽衂者脉當得沈細而反得浮
大牢者死病若譫言妄語身當有熱脉當洪
大而反得手足四逆脉反沈細微者死病若
大腹而泄脉當微細而澀反得緊大而滑者
死此之謂也經言形脉與病相反者死奈何
然病若頭痛目痛脉反短濇者死病若腹痛
脉反浮大而長者死病若腹滿而喘脉反滑
利而沈者死病若四肢厥逆脉反浮大而短
者死病若耳聾脉反浮大而濇者死(千金翼/云脉大)
(者生沉遲/細者難治)病若目𥆨𥆨脉反大而緩者死左
有病而右痛右有病而左痛下有病而上痛
上有病而下痛此爲逆逆者死不可治脉來
沈之絶濡浮之不止推手者半月死(一作/半日)脉
來微細而絶者人病當死人病脉不病者生
脉病人不病者死人病尸厥呼之不應脉絶
者死脉當大反小者死肥人脉細小如絲欲
絶者死羸人得躁脉者死人身澀而脉來往
滑者死人身滑而脉來往澀者死人身小而
脉來往大者死人身大而脉來往小者死人
身短而脉來往長者死人身長而脉來往短
者死尺脉上應寸口大遲者半日死(脉經云/尺脉不)
(應寸時如/馳半日死)診五臟六腑十二經脉皆有相反
有一反逆即爲死候也
　　　　診百病死生要訣第十五
凡診脉當視其人大小長短及性氣緩急脉
之遲速大小長短皆如其人形性者吉反之
者凶
診傷寒熱盛脉浮大者生沈小者死傷寒已
得汗脉沉小者生浮大者死
温病三四日以下不得汗脉大疾者生脉細
小難得者死不治
温病時行大熱其脉細小者死(脉經時行/作穰穰)
温病下利腹中痛甚者死不治温病汗不出
出不至足者死厥逆汗出脉堅强急者生虛
緩者死
熱病二三日身體熱腹滿頭痛食飲如故脉
直而疾者八日死四五日頭痛腹痛而吐脉
來細彊十二日死八九日頭不疼身不痛目
不赤色不變而反利脉來牒牒按之不彈手
時大心下堅十七日死
熱病七八日脉不輭(一作/喘)不散(一作/數)者當瘖
瘖後三日若汗不出者死
熱病七八日其脉微細小便不利加暴口燥
脉代舌焦枯黑者死
熱病未得汗脉盛躁疾得汗者生不得汗者
難瘥熱病己得汗脉靜安者生脉躁者難治
熱病脉躁盛而不得汗者此陽之極也十死
不治熱病已得汗脉常躁盛陰氣之極也亦
死(太素作/陽極)熱病已得汗常大熱不去者亦死
(大一/作專)熱病已得汗熱未去脉微躁者愼不得
刺治也熱病發熱甚者其脉陰陽皆竭愼勿
刺不汗出必下利診人被風不仁痿蹷其脉
虛者生(巢源云虛/數者生)堅急疾者死診癲病虚則
可治實則死癲疾脉實堅者生脉沈細小者
死癲疾脉搏大滑者久久自已其脉沈小急
實不可治小堅急亦不可療診頭痛目痛久
視無所見者死(久視一/作卒視)診人心腹積聚其脉
堅彊急者生虛弱者死又實强者生沈者死
其脉大腹大脹四肢逆冷其人脉形長者死
腹脹滿便血脉大時絶極下血脉小疾者死
心腹痛痛不得息脉細小遲者生堅大疾者
死腸澼便血身熱則死寒則生腸澼下白沫
脉沈則生浮則死腸澼下膿血脉懸絶則死
滑大則生腸澼之屬身熱脉不懸絶滑大者
生懸濇者死以藏期之腸澼下膿血脉沈小
流連者生數疾且大有熱者死腸澼筋攣其
脉小細安靜者生浮大緊者死洞洩食不化
下膿血脉微小者生緊急者死洩注脉緩時
小結者生浮大數者死𧏾蝕陰疰其脉虚小
者生緊急者死欬嗽脉沈緊者死浮直者生
浮輭者生小沈伏匿者死欬嗽羸瘦脉形堅
大者死欬脫形發熱脉小堅急者死肌瘦下
脫形熱不去者死欬而嘔腹脹且洩其脉弦
急欲絶者死吐血衂血脉滑小弱者生實大
者死汗出若衂其脉小滑者生大躁者死唾
血脉緊彊者死滑者生吐血而欬上氣其脉
數有熱不得卧者死傷寒家欬而上氣其脉
數散者死謂其人形損故也上氣脉數者死
謂其形損故也上氣喘息低昂其脉滑手足
温者生脉澀四肢寒者死上氣面浮腫肩息
其脉大不可治加利必死(一作/又甚)上氣注液其
脉虛寧寧伏匿者生堅强者死寒氣上攻脉
實而順滑者生實而逆澀則死(太素云寒氣/暴上脉滿實)
(何如曰實而滑則生實而逆則死其形盡滿/何如曰舉形盡滿者脉急大堅尺滿而不應)
(如是者順則生逆則死何謂順則生逆則死/曰所謂順者手足温也所謂逆者手足寒也)
消渴其脉數大者生細小浮短者死痟癉脉
實大病久可治脉懸小堅急病久不可治消
渴脉沈小者生實堅大者死水病脉洪大者
可治微細者不可治水病脹閉其脉浮大軟
者生沈細虚小者死水病腹大如鼓脉實者
生虛者死卒中惡吐血數升脉沉數細者死
浮大疾快者生卒中惡腹大四肢滿脉大而
緩者生緊而浮者死緊細而微者亦生病瘡
腰脊强急瘈瘲者皆不可治寒熱瘈瘲其脉
代絶者死金瘡血出太多其脉虚細者生數
實大者死金瘡出血脉沈小者生浮大者死
斫瘡出血一二石脉來大二十日死斫刺俱
有病多少血出不自止斷者脉止脉來大者
七日死從高頓仆内有血腹脹滿其脉堅彊
者生小弱者死人爲百藥所中傷脉微細者
死洪大而速者生(脉經速/作遲)人病甚而脉不調
者難瘥人病甚而脉洪易瘥人陰陽俱結者
見其上齒如熟小豆其脉躁者死(結一/作竭)人内
外俱虚身體冷而汗出微嘔而煩擾手足厥
逆體不得安靜者死脉實滿手足寒頭熱春
秋生冬夏死老人脉微陽羸陰彊者生脉焱
大加息者死陰弱陽彊脉至而代奇月而死
尺脉濇而堅爲血實氣虚也其發病腹痛逆
滿氣上行此爲婦人胞中絶傷有惡血久成
結瘕得病以冬時黍穄赤而死
尺脉細而微者血氣俱不足細而來有力者
是穀氣不足病得節輙動棗葉生而死此病
秋時得之
左手寸口脉偏動乍大乍小不齊從寸口至
關關至尺三部之位處處動揺各異不同其
人病仲夏得之此脉桃花落而死(花一/作葉)
右手寸口脉偏沈伏乍小乍大朝來浮大幕
夜沈伏浮大即太過上出魚際沈伏即下不
至關中往來無常時時復來者榆葉枯落而
死(葉一/作莢)
右手尺部脉三十動一止有頃更還二十動
一止乍動乍踈不與息數相應其人雖食穀
猶不愈藝草生而死
左手尺部脉四十動而一止止而復來來逆
如循直木如循張弓弦絙絙然如兩人共引
一索至立春而死(脉經作至/立冬死)
　　　診三部脉虛實訣死生第十六
凡三部脉大都欲等只如小人細人婦人脉
小輭小兒四五歲者脉呼吸八至細數吉(千/金)
(翼云人大而脉細人細而脉大人樂而脉實/人苦而脉虛性急而脉緩性緩而脉躁人壯)
(而脉細人羸而脉大此皆爲逆逆則難治反/此爲順順則易治凡婦人脉常欲濡弱於丈)
(夫小兒四五歲者脉/自快疾呼吸八至也)
三部脉或至或不至冷氣在胃中故令脉不
通三部脉虛其人長病得之死虛而濇長病
亦死虛而滑亦死虛而緩亦死虛而弦急癲
病亦死三部脉實而長長病得之死實而滑
長病得之生卒病得之死實而緩亦生實而
緊亦生實而緊急癲病可治三部脉强非稱
其人病便死三部脉羸非其人得之死三部
脉粗長病得之死卒病得之生三部脉細而
輭長病得之生細而數亦生微而緊亦生三
部脉微而伏長病得之死三部脉輭長病得
之不治自愈治之死卒病得之生三部脉浮
而結長病得之死浮而滑長病亦死三部脉
浮而數長病風得之生卒病得之死三部脉
芤長病得之生三部脉弦而數長病得之生
卒病得之死三部脉革長病得之死卒病得
之生三部脉堅而數如銀釵股蠱毒病必死
數而軟蠱毒病得之生三部脉潎潎如羹上
肥長病得之死卒病得之生三部脉連連如
蜘蛛絲長病得之死卒病得之生三部脉如
霹靂長病得之死三部脉如角弓長病得之
死三部脉累累如貫珠長病得之死三部脉
如水淹然流長病不治自愈治之反死三部
脉如屋漏長病十四日死(脉經云/十日死)三部脉如
雀啄長病七日死三部脉如釜中湯沸朝得
暮死夜半得日中死日中得夜半死
三部脉急切腹間病又婉轉腹痛針上下瘥



孫眞人備急千金要方卷八十六










孫眞人備急千金要方卷之八十七隱五
　　　　(宋朝奉郎守太常少卿充/祕閣校理林億等校正)
　　針灸方
　　　明堂三人圖第一(仰人十四門伏人/十門側人六門)
夫病源所起本於臟腑臟腑之脉竝出手足
循環腹背無所不至往來岀没難以測量將
欲指取其穴非圖莫可預備之要非灸不精
故經曰湯藥攻其内針灸攻其外則病無所
逃矣方知針灸之功過半於湯藥矣然去聖
久遠學徒蒙昧孔穴岀入莫測經源濟弱扶
危臨事多惑余慨其不逮聊因暇隙鳩集今
古名醫明堂以述針灸經一篇用補私闕庶
依圖知穴按經識分則孔穴親踈居然可見
矣舊明堂圖年代久遠傳寫錯誤不足指南
今一依甄權等新撰爲定云耳若依明堂正
經人是七尺六寸四分之身今半之爲圖人
身長三尺八寸二分其孔穴相去亦皆半之
以五分爲寸其尺用夏家古尺司馬六尺爲
步即江淮吴越所用八寸小尺是也其十二
經脉五色作之奇經八脉以緑色爲之三人
孔穴共六百五十穴圖之於後亦覩之便令
了耳仰人二百八十二穴背人一百九十四
穴側人一百七十四穴穴名共三百四十九
單穴四十八名雙穴三百一名
　　　仰人明堂圖(十四門一百五十七穴内三/十二穴單一百二十五穴雙)
　仰人頭面三十六穴遠近法第一
頭部中行上星在顱上直鼻中央入髮際一
寸陷容豆
顖會在上星後一寸陷者中
前頂在顖會後一寸半骨陷中
百會在前頂後一寸半頂中心
頭第二行五處在頭上去上星傍一寸半
承光在五處後一寸不灸(一本言/一寸半)
通天在承光後一寸半
頭第三行臨泣在目上眥直上入髮際五分
陷者中
目窻在臨泣後一寸
正營在目窻後一寸
正面部中行神庭在髮際直鼻不刺
素窌在鼻柱端
水溝在鼻柱下人中
兊端在脣上端
齦交在脣内齒上齗縫
承漿在頤前下腎之下
廉泉在頷下結喉上舌本
面部第二行曲差俠神庭傍一寸半在髮際
攅竹在眉頭陷中
精明在目内眥外
巨窌俠鼻傍八分直瞳子
迎香在禾窌上一寸鼻孔傍
禾窌直鼻孔下俠水溝傍五分
面部第三行陽白在眉上一寸直瞳子
承泣在目下七分直瞳子不灸
四白在目下一寸
地倉俠口傍四分
大迎在曲頷前一寸二分骨陷中動脉
面部第四行本神俠曲差傍一寸半在髮際
(一云直耳上/入髮際四分)
絲竹空在眉後陷中不灸
腫子窌在目外去眥五分(一名太陽/一名前關)
面部第五行頭維在額角髮際本神傍一寸
半不灸
顴窌在面鼽骨下下廉陷中
上關在耳前上廉起骨開口取之(一名客/主人)
下關在客主人下耳前動脉下空下廉合口
有空張口則閉
頰車在耳下曲頰端陷者中
　胷部中央直下七穴遠近法第二
天突在頸結喉下五寸宛宛中
旋機在天突下一寸陷中仰頭取之
華蓋在旋機下一寸陷中仰而取之
紫宫在華蓋下一寸六分陷中仰而取之
玉堂在紫宫下一寸六分陷中
亶中在玉堂下一寸六分橫直兩乳間
中庭在亶中下一寸六分陷中
　胷部第二行六穴遠近法第三
俞府在巨骨下去旋機傍各二寸陷者中仰
而取之
或中在俞府下一寸六分陷中仰卧取之
神藏在或中下一寸六分陷中仰而取之
靈墟在神藏下一寸六分陷中仰卧取之墟
或作墻
神封在靈墟下一寸六分
步廊在神封下一寸六分陷中仰而取之
　胷部第三行六穴遠近法第四
氣户在巨骨下俠俞府兩傍各二寸陷中仰
而取之
庫房在氣户下一寸六分陷中仰而取之
屋翳在庫房下一寸六分陷中仰而取之
膺窗在屋翳下一寸六分乳中禁不灸刺
乳根在乳下一寸六分陷中仰而取之
　胷部第四行六穴遠近法第五
雲門在巨骨下俠氣户兩傍各二寸陷中動
脉應手舉臂取之
中府在雲門下一寸(方云一/寸六分)乳上三肋間動
脉應手陷中
周榮在中府下一寸六分陷中仰而取之
胷鄉在周榮下一寸六分陷中仰而取之
天谿在胷鄉下一寸六分陷中仰而取之
食竇在天谿下一寸六分舉臂取之
　腹中第一行十四穴遠近法第六
鳩尾在臆前蔽骨下五分不灸刺
巨闕在鳩尾下一寸
上管在巨闕下一寸去蔽骨三寸
中管在上管下一寸
建里在中管下一寸
下管在建里下一寸
水分在下管下一寸臍上一寸
臍中禁不刺
陰交在臍下一寸
氣海在臍下一寸半
石門在臍下二寸女子不灸
關元在臍下三寸
中極在臍下四寸
曲骨在横骨之上中極下一寸毛際陷中
　腹第二行十一穴遠近法第七
幽門在巨闕傍半寸陷中(心臟卷云俠巨闕/兩邊相去各一寸)
通谷在幽門下一寸
陰都在通谷下一寸
石關在陰都下一寸(一名/右關)
商曲在石關下一寸一名高曲
肓輸在商曲下一寸直臍傍各五分
中注在肓輸下五分
四滿在中注下一寸(肺藏卷云/俠丹田)
氣穴在四滿下一寸(婦人方上卷云在關元/左邊二寸是右二寸名)
(子/户)
大赫在氣穴下一寸(腎藏卷云在/屈骨端三寸)
横骨在大赫下一寸(腎藏卷云名屈骨在陰/上横骨中央宛曲如却)
(月中/央是)
　腹第三行十二穴遠近法第八
不容在幽門傍各一寸五分去任脉二寸直
四肋端相去四寸
承滿在不容下一寸
梁門在承滿下一寸
關門在梁門下一寸太乙上
太乙在關門下一寸
滑肉門在太乙下一寸
天樞一名長谿去肓輸一寸半直臍傍二寸
(脾藏卷云名長谷俠臍/相去一寸一名循際)
外陵在天樞下半寸大巨上
大巨在臍下一寸兩傍各二寸長谿下二寸
水道在大巨下三寸
歸來在水道下二寸(外臺作/三寸)
氣衝在歸來下一寸鼠鼷上一寸(素問刺熱/論注云在)
(腹臍下横骨兩端鼠/鼷上一寸動脉應手)
　腹第四行七穴遠近法第九
期門在第二肋端不容傍各一寸半上直兩
乳
日月在期門下五分
腹哀在日月下一寸半
大横在腹哀下二寸直臍傍(甲乙云/三寸)
腹結在大横下一寸三分
府舍在腹結下三寸
衝門上去大横五寸在府舍下横骨兩端約
中
　手太陰肺經十穴第十
少商在手大指端内側去爪甲角如韭葉
魚際在手大指本節後内側散脉中
大泉在手掌後陷者中(此即太淵也避唐祖/名當時改之今存此)
(名不改正恐後人/將爲别是一穴也)
經渠在寸口陷者中不灸
列缺在腕上一寸半手太陰胳别走陽明
孔最在腕上七寸手太陰郄也
尺澤在肘中約上動脉
俠白在天府下去肘五寸動脉
天府在腋下三寸不灸
臑會在臂前廉去肩頭三寸(甲乙此穴在肩/部外臺屬大腸)
(銅人經/屬三焦)
　手厥陰心主經八穴第十一
中衝在手中指端去爪甲如韭葉陷者中
勞宫在掌中央動脉
大陵在掌後兩骨間
内關在掌後去腕二寸(外臺作/五寸)
手心主胳别走太陽
間使在掌後三寸兩筋間
郄門在掌後去腕五寸(外臺云去/内關五寸)手厥陰郄
也
曲澤在肘内廉下陷者中屈肘得之
天泉在腋下二寸舉腋取之
　手少陰心經八穴第十二
少衝在手小指内廉之端去爪甲如韭葉
少府在手小指大節後陷者中直勞宫(大節/又作)
(本/節)
神門在掌後兌骨端陷者中
陰郄在掌後動脉中去腕半寸手少陰郄也
通理在腕後一寸手少陰胳别走太陽
靈道在掌後一寸半
少海在肘内廉節後陷中
極泉在腋下筋間動脉入骨
　足太陰脾經十一穴第十三
隱白在足大趾端内側去爪甲如韭葉
大都在足大趾内本節後陷中(肝藏卷云右/足大趾本節)
(内側白/肉際)
太白在足大趾内側核骨下陷中
公孫在足大趾本節後一寸足太陰胳别走
陽明
商丘在足内踝下微前陷中
三陰交在内踝上八寸骨下陷中
漏谷在内踝上六寸骨下陷中太陰胳(銅人/經云)
(亦名太/陰胳)
地機一名脾舍在膝下五寸足太陰郄也
陰陵泉在膝下内側輔骨下陷者中伸足得
之
血海在膝臏上内廉白肉際二寸半(一作/三寸)
箕門在魚腹上筋間動應手陰市内
　足陽明胃經十五穴第十四
厲兌在足大趾次趾之端去爪甲角如韭葉
内庭在足大趾次趾外間
陷谷在足大趾次趾外間本節後去内庭二
寸
衝陽在足跗上五寸骨間去陷谷三寸(一云/二寸)
解谿在衝陽後一寸半
豐隆在外踝上八寸足陽明絡别走太陰
下廉一名下巨虚在上廉下三寸
條口在下廉上一寸
巨虛上廉在三里下三寸
三里在膝下三寸胻骨外
犢鼻在膝臏下骭上俠解大筋中
陰市一名陰鼎在膝上三寸伏兔下(第二十/卷云在)
(膝上當伏兔下行/二寸臨膝取之)
伏兔在膝上六寸不灸
髀關在膝上伏兔後交分中
梁丘在膝上二寸兩筋間(或云/三寸)足陽明郄也
　　　伏人明堂圖(十門一百五穴内十/六穴單八十九穴雙)
　伏人頭上第一行五穴遠近法第一
後頂在百會後一寸半
强間在後頂後一寸半
腦户在枕骨上强間後一寸半不灸
風府在項後入髮際一寸大筋内宛宛中不
灸
瘖門在項後髮際宛宛中不灸
　頭上第二行三穴遠近法第二
玉枕在胳却後七分半俠腦户傍一寸三分
起肉枕骨上入髮際三寸
胳却在通天後一寸半
天柱俠項後髮際大筋外廉陷者中
　頭上第三行三穴遠近法第三
風池在顳顬後髮際陷中
承靈在正營後一寸半
腦空在承靈後一寸半俠玉枕傍枕骨下陷
中一名顳顬
　㐲人耳後六穴遠近法第四
顱息在耳後青脉間
瘈脉在耳本鷄足青脉不灸
完骨在耳後入髮際四分
竅陰在完骨上枕骨下
浮白在耳後入髮際一寸
翳風在耳後陷中按之引耳中
　脊中第一行十一穴遠近法第五
大椎在第一椎上陷中
陶道在大椎下節間
身柱在第三椎下節間
神道在第五椎下節間
至陽在第七椎下節間
筋縮在第九椎下節間
脊中在第十一椎下節間不灸
懸樞在第十三椎下節間
命門在第十四椎下節間
腰輸在第二十一椎下節間
長强在脊骶端
　脊中第二行二十一穴遠近法第六
大杼在項後第一椎下兩傍各一寸半陷中
風門一名熱府在第二椎下兩傍各一寸半
肺輸在第三椎下兩傍各一寸半(第藏卷云/對乳引繩)
(度/之)
心輸在第五椎下兩傍各一寸半
膈輸在第七椎下兩傍各一寸半
肝輸在第九椎下兩傍各一寸半(第八卷云/第九椎節)
(脊/中)
膽輸在第十椎下兩傍各一寸半
脾輸在第十一椎下兩傍各一寸半(第八卷/云脾輸)
(無定所隨四季月應/病即灸藏輸是脾穴)
胃輸在第十二椎下兩傍各一寸半
三膲輸在第十三椎下兩傍各一寸半
腎輸在第十四椎下兩傍各一寸半
大腸輸在第十六椎下兩傍各一寸半
小腸輸在第十八椎下兩傍各一寸半
膀胱輸在第十九椎下兩傍各一寸半
中膂輸在第二十椎下兩傍各一寸半
白環輸在第二十一椎下兩傍各一寸半
上窌在第一空腰髁下一寸俠脊兩傍
次窌在第二空俠脊陷中
中窌在第三空俠脊陷中
下窌在第四空俠脊陷中
會陽在陰尾骨兩傍
　脊中第三行十三穴遠近法第七
附分在第二椎下附項内廉兩傍各三寸
魄户在第三椎下兩傍各三寸
神堂在第五椎下兩傍各三寸
譩譆在肩膊内廉俠第六椎下兩傍各三寸
膈關在第七椎下兩傍各三寸
魂門在第九椎下兩傍各三寸(外臺云/十椎下)
陽綱在第十椎下兩傍各三寸(外臺云/十一椎)
意舍在第十一椎下兩傍各三寸(外臺云/九椎下)
胃倉在第十二椎下兩傍各三寸
肓門在第十三椎下兩傍各三寸
志室在第十四椎下兩傍各三寸
胞肓在第十九椎下兩傍各三寸
秩邊在第二十一椎下兩傍各三寸
　手少陽三焦經十七穴第八
關衝在手小指次指之端去爪甲角如韭葉
掖門在小指次指間陷者中
中渚在小指次指本節後間陷中
陽池在手表腕上陷者中
外關在腕後二寸陷中手少陽絡别走心主
支溝在腕後三寸兩骨間陷中
會宗在腕後三寸空中手少陽郄也
三陽絡在臂上大交脉支溝上一寸不刺
四瀆在肘前五寸外廉陷中
天井在肘後外大骨後一寸兩筋間陷者中
屈肘得之
清泠泉在肘上三寸伸肘舉臂取之(泉亦是/淵字)
消濼在肩下臂外開腋斜肘分下行
天宗在秉風後大骨下陷中(外臺屬/小腸經)
臑輸俠肩窌後大骨下胛上廉陷下
肩外輸在肩胛上廉去脊三寸陷者中
肩中輸在肩胛内廉去脊二寸陷者中
曲垣在肩中央曲胛陷者中按之應手痛
　手太陽小腸經九穴第九
少澤在手小指端外側去爪甲一分陷中
前谷在手小指外側本節前陷中
後谿在手小指外側本節後陷中
腕骨在手外側腕前起骨下陷中
陽谷在手外側腕中兌骨之下陷中
養老在手踝骨上一空在後一寸陷者中手
太陽郄也
支正在腕後五寸手太陽絡别走少陰
小海在肘内大骨外去肘端五分
肩貞在肩曲胛下兩骨解間肩髃後陷者中
(外臺在/三焦經)
　足太陽膀胱經十七穴第十
至陰在足小趾外側去爪甲角如韭葉
通谷在足小趾外側本節前陷中
束骨在足小趾外側本節後陷中
京骨在足外節大骨下赤白肉際陷中
申脉陽蹻所生在外踝下陷中容爪甲
金門在足外踝下陷中一名關梁足太陽郄
也
僕參一名安耶在足跟骨下陷中
崑崙在足外踝外跟骨上陷中
承山一名魚腹一名傷山一名肉柱在兌踹
腸下分肉間陷者中
飛揚一名厥陽在外踝上七寸足太陽胳别
走少陽
承筋一名踹腸一名直腸在脛後從脚跟上
七寸腨中央陷中不刺
合陽在膝約中央下三寸
委中在膕中央約文中動脉
委陽在足太陽之前少陽之後出於膕中外
廉兩筋間扶承下六寸
浮郄在委陽上一寸展足得之
殷門在肉郄下六寸
扶承一名肉郄一名陰關一名皮部在尻臀
下股陰下文中(一云尻臀/下陷文中)
　　　側人明堂圖(六門八十/七穴雙)
　側人耳頸二十穴遠近法第一
頷厭在曲周顳顬上廉
懸顱在曲周顳顬中
懸釐在曲周顳顬下廉
天衢在耳上如前三寸
率谷在耳上入髮際一寸半
曲鬢在耳上髮際曲隅陷中
角孫在耳廓中間開口有空
和窌在耳前兌髮下動脉
耳門在耳前起肉當耳缺
聽會在耳前陷中張口得之
聽宫在耳中珠子大如赤小豆
天容在耳下曲頰後
天牖在頸筋缺盆上天容後天柱前完骨下
髮際上一寸
缺盆在肩上横骨陷中
扶突在氣舍後一寸半
天窻在曲頰下扶突後動應手陷中
天鼎在頸缺盆直扶突曲頰下一寸人迎後
人迎在頸大脉應手俠結喉傍以候五藏氣
不灸
水突在頸大筋前直人迎下氣舍上(一本云/水突在)
(曲頰下一/寸近後)
氣舍在頸直人迎挾天突陷中
　側脅十穴遠近法第二
章門一名長平在大横文外直臍季肋端
京門在監骨腰中季肋本俠脊
帶脉在季肋下一寸八分
五樞在帶脉下三寸一云在水道下一寸半
維道在章門下五寸三分
居髎在長平下八寸三分監骨上
泉腋在腋下三寸宛宛中舉臂得之(中風卷/云腋門)
(在腋下攢毛中一名/泉腋即淵腋是也)
大包在泉腋下三寸
輙筋在腋下三寸復前行一寸著脇
天池在乳後一寸腋下著肋直腋撅肋間
　側人手陽眀大腸經二十穴遠近法第三
商陽在手大指次指内側去爪甲角如韭葉
二間在手大指次指本節前内側陷者中
三間在手大指次指本節後内側陷者中
合谷在手大指次指歧骨間
陽谿在腕中上側兩筋間陷中
偏歷在腕後三寸手陽明胳别走太陰
温留在腕後小士五寸大士六寸(一作小/上大上)手
陽明郄也
下廉在輔骨下去上廉一寸
上廉在三里下一寸
三里在曲池下二寸按之肉起兌肉之端
曲池在肘後轉屈肘曲骨之中
肘窌在肘大骨外廉陷中
五里在肘上行向裏大脉中不刺
臂臑在肘上七寸䐃肉端
肩窌在肩端臑上斜舉臂取之
秉風俠天窌外肩上髃後舉臂有空
肩井在肩上陷解中缺盆上大骨前
天窌在肩缺盆中上毖骨之際陷者中
肩髃在肩端兩骨間(脉極篇云在肩外頭近/後以手按之有解宛宛)
(中外臺/名扁骨)
巨骨在肩端上行兩又骨間陷中
　足少陽膽經十五穴遠近法第四
竅陰在足小趾次趾之端去爪甲如韭葉
俠谿在足小趾次趾歧間本節前
地五會在足小趾次趾本節後不灸
臨泣在足小趾本節後間陷者中去俠谿一
寸半
丘墟在足外踝如前陷者中去臨泣三寸
付陽在外踝上三寸太陽前少陽後筋骨間
懸鍾一名絶骨在外踝上三寸動者中足三
陽胳
陽輔在外踝上輔骨前絶骨端如前三分許
去丘墟七寸
光明在足外踝上五寸足少陽胳别走厥陰
外丘在外踝上七寸足少陽郄也少陽所生
陽交一名别陽一名足窌陽維郄在外踝上
七寸邪屬三陽分肉間(本云踝/上三寸)
陽陵泉在膝下一寸外廉陷中
關陽在陽陵泉上三寸犢鼻外(一本云/關陵)
中瀆在髀骨外膝上五寸分肉間
鐶銑在髀樞中
　足厥陰肝經十一穴第五
大敦在足大趾端去爪甲如韭葉及三毛中
行間在足大趾間動應手陷中
大衝在足大趾本節後二寸或一寸半陷中
中封在足内踝前一寸仰足取之伸足乃得
蠡溝在足内踝上五寸足厥陰胳别走少陽
中郄在内踝上七寸胻骨中與少陰相值一
名中都
膝關在犢鼻下三寸陷者中足厥陰郄也(甲/乙)
(銅人經云二寸甲乙/又以中郄爲厥陰郄)
曲泉在膝輔骨下大筋上小筋下陷中屈膝
乃得
陰包在膝上四寸股内廉兩筋間
五里在陰廉下二寸
陰廉在羊矢下去氣衝二寸動脉
　足少陰腎經十一穴第六
涌泉一名地衝在足心陷中屈足捲趾宛宛
中(肝藏卷云在脚/心大趾下大筋)
然骨一名龍泉在足内踝前起大骨下陷者
中(婦人方上卷云在/内踝前直下一寸)
太谿在足内踝後跟骨上動脉陷者中
大鍾在足跟後衝中足少陰胳别走太陽
水泉在太谿下一寸内踝下足少陰郄也
照海陰蹻脉所生在足内踝下
伏留一名昌陽一名伏白在足内踝上二寸
陷中
交信在内踝上二寸少陰前太陰後廉筋骨
間築賓在内踝上踹分中
陰谷在膝内輔骨之後大筋之下小筋之上
按之應手屈膝而得之
會陰一名屏翳在大便前小便後兩陰間
　　已上三人圖共三百四十九穴
　手三陰三陽穴流注法第二上
凡孔穴
　　所出爲井　所流爲滎　所注爲輸
　　所過爲源　所行爲經　所入爲合
灸刺大法
　　春取滎　夏取輸　季夏取經
　　秋取合　冬取井
肺出少商爲井手太陰脉也流於魚際爲滎
注於大泉爲輸過於列缺爲源行於經渠爲
經入於尺澤爲合
心出於中衝爲井心包胳脉也流於勞宫爲
滎注於大陵爲輸過於内關爲源行於間使
爲經入於曲澤爲合
心出於少衝爲井手少陰脉也流於少府爲
滎注於神門爲輸過於通里爲源行於靈道
爲經入於少海爲合
大腸出於商陽爲井手陽明脉也流於二間
爲滎注於三間爲輸過於合谷爲源行於陽
谿爲經入於曲池爲合
三膲出於關衝爲井手少陽脉也流於腋門
爲滎注於中渚爲輸過於陽池爲源行於支
溝爲經入於天井爲合
小腸出於少澤爲井手太陽脉也流於前谷
爲滎注於後谿爲輸過於腕骨爲源行於陽
谷爲經入於小海爲合
　足三陰三陽穴流注法第二下
胃出於厲兌爲井足陽明脉也流於内庭爲
滎注於陷谷爲輸過於衝陽爲源行於解谿
爲經入於三里爲合
膽出於竅陰爲井足少陽脉也流於俠谿爲
滎注於臨泣爲輸過於丘墟爲源行於陽輔
爲經入於陽陵泉爲合
膀胱出於至陰爲井足太陽脉也流於通谷
爲滎注於束骨爲輸過於京骨爲源行於崑
崙爲經入於委中爲合
脾出於隱白爲井足太陰脉也流於大都爲
滎注於太白爲輸過於公孫爲源行於商丘
爲經入於陰陵泉爲合
肝出於大敦爲井足厥陰脉也流於行間爲
滎注於太衝爲輸過於中封爲源行於中郄
爲經入於曲泉爲合
腎出於涌泉爲井足少陰脉也流於然谷爲
滎注於太谿爲輸過於水泉爲源行於伏留
爲經入於陰谷爲合

孫眞人備急千金要方卷之八十七








孫眞人備急千金要方卷之八十八隱六
　　　　(宋朝奉郎守太常少卿充/祕閣校理林億等校正)
　針灸方
　　　針灸禁忌法第三
針禁忌法
　大寒無刺(素問云天寒無/刺天温無疑)月生無瀉
　月滿無補月郭空無治
　新内無刺　　　　已刺無内
　大怒無刺　　　　已刺無怒
　大勞無刺　　　　已刺無勞
　大醉無刺　　　　已刺無醉
　大飽無刺　　　　已刺無飽
　大飢無刺　　　　已刺無飢
　大渴無刺　　　　已刺無渴
　乘車來者卧以休息如食頃乃刺之
　步行來者坐以休息如行十里頃乃刺之
　大驚大恐必定其氣乃刺之
　刺中心一日死其動爲噫
　刺中肺三日死其動爲欬
　刺中肝五日死其動爲語
　刺中脾十五日死其動爲吞
　刺中腎三日死其動爲嚏(刺中五藏死日/變動出素問刺)
　(禁篇又診要經終篇云中心者環死中脾/者五日死中腎者七日死中肺者五日死)
　(又四時刺逆從篇云中心一日死其動爲/噫中肝五日死其動爲語中肺三日死其)
　(動爲欬中腎六日死其動爲嚏欠中脾十/日死其動爲吞王冰注云此三論皆岐伯)
　(之言有不同/者傳之誤也)
　刺中膽一日半死其動吐嘔
　刺中膈爲傷中不過一歲必死
　刺趺上中大脉血出不止死
　刺陰股中大脉血出不止死
　刺面中流脉不幸爲盲
　刺客主人内陷中脉爲内漏爲聾
　刺頭中腦户入腦立死
　刺膝臏出液爲跛
　刺舌下中脉太過血出不止爲瘖
　刺臂太陰脉出血多立死
　刺足下布胳中脉血不出
　刺足少陰脉重虚出血爲舌難以言
　刺郄中大脉令人仆脫色
　刺膺中陷中肺爲喘逆仰息
　刺氣衝中脉血不出爲腫鼠鼷
　刺肘中内陷氣歸之爲不屈伸
　刺脊間中髓爲傴
　刺陰股下三寸内陷令人遺溺
　刺乳上中乳房爲腫根蝕
　刺腋下脅間内陷令人欬
　刺缺盆中内陷氣洩令人喘咳逆
　刺小腹中膀胱溺出令人小腹滿
　刺手魚腹内陷爲腫
　刺腨腸内陷爲腫
　刺目眶上陷骨中脉爲漏爲盲
　刺關節中液出不得屈伸
　神庭禁不可刺
　上關刺不可深
　缺盆刺不可深
　顱息刺不可多出血
　臍中禁不可刺
　左角刺不可久留
　雲門刺不可深(經云雲門刺不可深今則/都忌不刺學者宜詳悉之)
　五里禁不可刺
　伏兔禁不可刺(按甲乙足陽明經伏兔/刺入五分則不當禁)
　三陽絡禁不可刺
　伏留刺無多見血
　承筋禁不可刺
　然谷刺無多見血
　乳中禁不可刺
　鳩尾禁不可刺
灸禁忌法
　頭維禁不可灸
　承光禁不可灸
　腦户禁不可灸
　風府禁不可灸
　瘖門禁不可灸
　陰市禁不可灸
　下關耳中有干適低無灸
　耳門耳中有膿及適低無灸
　人迎禁不可灸
　陽關禁不可灸
　絲竹空灸之不幸使人目小及盲
　承泣禁不可灸
　脊中禁不可灸
　乳中禁不可灸
　瘈脉禁不可灸
　石門女子禁不可灸
　白環輸禁不可灸
　氣衝灸之不幸不得息
　泉腋灸之不幸生膿蝕
　天府禁不可灸
　經渠禁不可灸
　伏兔禁不可灸
　地五會禁不可灸
　鳩尾禁不可灸
　　　五臟六腑變化傍通訣第四
凡五臟六腑變化無窮散則諸經其事隱没
難得具知今纂集相附以爲膀通令學者少
留意推尋造次可見矣
　五臟
　　腎(水/一)　心(火/二)肝(木/三)　肺(金/四)　脾(土/五)
　六腑
　　膀胱　小腸　膽　大腸胃
　　三焦
五臟經
　　足少陰　手少陰　足厥陰　手太陰
　　足太陰
六腑經
　　足太陽　手太陽　足少陽　手陽明
　　足陽眀　手少陽
五臟脉
　　沉濡　洪盛　弦長　浮短　緩大
五臟斤兩
　　一斤二兩(又云一/斤一兩)　十二兩(三毛/七孔)
　　四斤四兩(左三葉/右四葉)　三斤三兩(六葉/兩耳)
　　二斤三兩
六腑斤兩
　　九兩二銖　二斤十四兩　三兩三銖
　　二斤十二兩　二斤十四兩
六腑丈尺
　　縱廣七寸(又云/九寸)長二丈四尺(廣二寸/四分)
　　三寸三分　一丈二尺(廣六/寸)大一尺五
　　寸
六腑所受
　　九升二合(又云九/升九合)二斗四升
　　一合(難經作/三合)一斗二升三斗五升
五臟官
　　後宫列女　帝王　上將軍(又爲/郎官)
　　大尚書(又爲上/將軍)諫議大夫
六腑官
　　水曹掾　監倉吏　將軍决曹吏
　　監倉掾　内嗇吏
五臟輸
　　十四椎　五椎　九椎　三椎　十一椎
六腑輸
　　十九椎　十八椎　十椎　十六椎
　　十二椎　十三椎
五臟募
　　京門　巨闕　期門　中府　章門
六腑募
　　中極　關元　日月　天樞　中管
　　石門
五臟脉出
　　涌泉　中衝　大敦　少商　隱白(此/心)
　　(包絡經心/經出少衝)
流(甲乙/作留)然谷　勞宫(心經流/少府)行間　魚際　大都
注　太谿　大陵(心經注/神門)大衝　太泉　太白
過　水泉　内關(心經過/通里)中封　列缺　公孫
行　伏留　間使(心經行/靈道)中郄　經渠　商丘
入　陰谷　曲澤(心經入/少海)曲泉　尺澤　陰陵泉
　六腑脉出
　　至陰　少澤竅陰　商陽　厲兌
　　關衝關衝(此三膲/經出)
流　通谷　前谷　俠谿　二間　内庭　腋門
注　束骨　後谿　臨泣　三間　陷谷　中渚
過　京骨　腕骨　丘墟　合谷　衝陽　陽池
行　崑崙　陽谷　陽輔　陽谿　解谿　支溝
入　委中　小海　陽陵泉曲池三里　天井
　　天井
五竅
　　耳(二/陰)　舌(口)目　鼻　脣
五養
　　骨(精)　血(脉)　筋皮毛　肉
五液
　唾　汗　淚　涕　涎
五聲
　呻(噫)　言　呼　哭　歌
六氣
　呬　吹　呼　呵　噓
　嘻
五神
　志(精)　神(性又作/脉神)血(䰟)　氣(𩲸)　意(智又作/營意)
五有餘病
　脹滿　笑不止　怒　喘喝仰息
　涇溲不利
五不足病
　厥逆　憂(一作/慈)恐　息利少氣
　四肢不用
六情
　惡哀　怵慮(一作/惠好)好喜(一作/直喜)威怒
　樂愚　貪狼廉貞陰賊寬大
　公正　姦邪
八性
　　欲忌　友愛　慈(惠/悲)　氣(正)　公私(怨)
　五常
　　智(謀)　禮(哲)　仁(肅)　義(乂)　信(聖)
　五事
　　聽(聰)　視(明)　貌(恭)　言(從)　思(睿)
　五咎
　　急　豫　狂　僣　蒙
　五音
　　吟咏　肆呼　諷　唱　歌
　五聲
　　羽(四十/八絲)徵(五十/四絲)角(六十/四絲)商(七十/二絲)宫(八十/一絲)
　五色
　　黑　赤　青　白　黄
　五味
　　鹹　苦　酸　辛　甘
　五臭
　　腐　焦　羶(臊)　腥　香
　五宜(子來/扶母)
　　酸　甘　苦　鹹　辛
　五惡(味之/慈)
　　甘　鹹　辛　苦　酸
　五惡氣之惡
　　燥　熱　風　寒　濕
　五數
　　一(六)二(七)三(八)　四(九)　五(十)　
　五行
　　水　火　木　金　土
　五時
　　冬　夏　春　秋　季夏
　五形(外臺云外應五行之/形内法五臟之象)
　　曲　兌　直　屈　圓
　五畜
　　豕(外臺云/豕鼠)羊(外臺云/蛇馬)鷄(外臺云/虎兔)犬(外臺云/猴鷄)牛(外臺云龍/羊犬牛)
　五穀
　　大豆　麥　麻　稻(黄/黍)　稷
　五果
　　栗　杏　李　桃　棗
　五菜
　　藿　薤　韭　葱　葵
論曰假令人腎心肝肺脾爲臟則膀胱小腸
膽大腸胃爲腑足少陰爲腎經足太陽爲膀
胱經下至五藏五果五菜皆爾觸類長之他
皆倣此(外臺續添二十三條本非/千金之舊今更不附入)

孫眞人備急千金要方卷之八十八















孫眞人備急千金要方卷之八十九隱七
　　　　(宋朝奉郎守太常少卿充/祕閣校理林億等校正)
　針灸方
　　　用針略例第五
夫用針刺者先明其孔穴補虚瀉實送堅付
濡以急隨緩榮衛常行勿失其理夫爲針者
不離乎心口如銜索目欲内視消息氣血不
得妄行針入一分知天地之氣針入二分知
呼吸出入上下水火之氣針入三分知四時
五行五臟六腑逆順之氣針皮毛腠理者勿
傷肌肉針肌肉者勿傷筋脉針筋脉者勿傷
骨髓針骨髓者勿傷諸絡
東方甲乙木主人肝膽筋膜䰟
南方丙丁火主人心小腸血脉神
西方庚辛金主人肺大腸皮毛𩲸
北方壬癸水主人腎膀胱骨髓精志
中央戊己土主人脾胃肌肉意智
針傷筋膜者令人愕視失魂
傷血脉者令人煩亂失神
傷皮毛者令人上氣失𩲸
傷骨髓者令人呻吟失志
傷肌肉者令人四肢不收失智
此爲五亂因針所生若更失度者有死之憂
也所謂針能殺生人不能起死人謂愚人妄
針必死不能起生人也
又須審候與死人同狀者不可爲醫與亡國
同政者不可爲謀雖聖智神人不能活死人
存亡國也故曰危邦不入亂邦不居凡愚人
貪利不曉於治亂存亡危身滅族彼此俱喪
亡國破家亦醫之道也
凡用針之法以補瀉爲先呼吸應江漢補瀉
校升斗經緯有法則陰陽不相干震爲陽氣
始(火主/於寅)兌爲陰氣終(戊爲/土)坎爲太玄華(冬至/之日)
(夜半一/陽爻生)離爲太陽精(爲中女/之象)欲補從卯南(補/不)
(足地户至/巽爲地虛)欲瀉從酉北(天門/在乾)針入因日明(向/寅)
(至/午)針出隨月光(從申向午午爲/日月光之位)如此思五行
氣以調榮衛用以將息之是曰隨身寶
凡用鋒針針者除疾速也先補五呼刺入五
分留十呼刺入一寸留二十呼隨師而將息
之刺急者深内而久留之刺緩者淺内而疾
發針刺大者微出其血刺滑者疾發針淺内
而久留之刺澀者必得其脉隨其逆順久留
之疾出之壓其穴勿出其血諸小弱者勿用
大針然氣不足宜調以百藥餘三針者正中
破癰堅瘤結息肉也亦治人疾也火針亦用
鋒針油火燒之務在猛熱不熱即於人有損
也隔日一報三報之後當膿水大出爲佳
巨闕太倉上下管此之一行有六穴忌火針
也大癥塊當停針轉動須臾爲佳
每針常須看脉脉好乃下針脉惡勿亂下針
也下針一宿發熱惡寒此爲中病勿怪之
　　　灸例第六
凡孔穴在身皆是臟腑榮衛血脉流通表裏
往來各有所主臨時救難必在審詳人有老
少體有長短膚有肥瘦皆須精思商量准而
折之無得一概致有差失其尺寸之法依古
者八寸爲尺仍取病者男左女右手中指上
第一節爲一寸亦有長短不定者即取手大
拇指第一節横度爲一寸以意消息巧拙在
人其言一夫者以四指爲一夫又以肌肉文
理節解縫會宛陷之中及以手按之病者快
然如此仔細安詳用心者乃能得之耳
凡經云横三間寸者則是三灸兩間一寸有
三灸有三分三壯之處即爲一寸黄帝曰灸
不三分是謂徒冤炷務大也小弱炷乃小作
之以意商量
凡點灸法皆須平直四體無使傾側灸時孔
穴不正無益於事徒破好肉耳若坐點則坐
灸之卧點則卧灸之立點則立灸之反此亦
不得其穴矣
凡言壯數者若丁壯遇病病根深篤者可倍
多於方數其人老小羸弱者可復减半依扁
鵲灸法有至五百壯千壯皆臨時消息之明
堂本經多云針入六分灸三壯更無餘論曹
氏灸法有百壯者有五十壯者小品諸方亦
皆有此仍須准病輕重以行之不可膠柱守
株
凡新生兒七日以上周年以還不過七壯炷
如雀屎大
凡灸先陽後陰言從頭向左而漸下次後從
頭向右而漸下先上後下皆以日正午已後
乃可下火灸之時謂陰氣未至灸無不著午
前平旦穀氣虛令人癲眩不可針灸也愼之
其大法如此卒急者不可用此例
灸之生熟法腰已上爲上部腰已下爲下部
外爲陽部榮内爲陰部衛故臟腑周流名曰
經絡是故丈夫四十已上氣在腰老嫗四十
已上氣在乳是以丈夫先衰於下婦人先衰
於上灸之生熟亦宜撙而節之法當隨病遷
變大法外氣務生内氣務熟其餘隨宜耳頭
者身之元首人神之所法氣口精明三百六
十五絡皆上歸於頭頭者諸陽之會也故頭
病必宜審之灸其穴不得亂灸過多傷神或
使陽精玄熟令陰𩲸再卒是以灸頭正得滿
百脊背者是體之横梁五臟之所繫著太陽
之會合陰陽動發冷熱成疾灸太過熟大害
人也臂脚手足者人之枝幹其神繫於五臟
六腑隨血脉出能遠近採物臨深履薄養於
諸經狹淺故灸宜少灸過多即内神不得入
精神閉塞否滯不仁即臂不舉故四肢之灸
不宜太熟也然腹臟之内爲性貪於五味無
厭成疾風寒結痼水穀不消宜當熟之然大
杼脊中腎輸膀胱八窌可至二百壯心主手
足太陰可至六七十壯三里太鷄太衝陰陽
二陵泉上下二廉可至百壯腹上下管中管
太倉關元可至百壯若病重者皆當三報之
乃愈病耳若治諸沈結寒冷病莫若灸之宜
熟若治諸陰陽風者身熱脉大者以鋒針刺
之間日一報之若治諸邪風鬼注痛處少氣
以毫針去之隨病輕重用之表針内藥隨時
用之消息將之與天同心百年永安終無横
病此要略說之非賢勿傳秘之凡微數之脉
愼不可灸傷血脉焦筋骨凡汗已後勿灸此
爲大逆脉浮熱甚勿灸
頭面目咽灸之最欲生少手臂四肢灸之欲
須小熟亦不宜多胷背腹灸之尤宜大熟其
腰脊欲須少生大體皆須以意商量臨時遷
改應機千變萬化難以一准耳其温病隨所
著而灸之可百壯餘少至九十壯大杼胃管
可五十壯手心王手足太陽可五十壯中黑
曲池太衝可百壯皆三報之乃可愈耳五勞
沈重九部盡病及毒氣爲疾者不過五十壯
亦宜三報之若攻臟腑成心腹疼者亦宜百
壯若卒暴病鬼魅所著者灸頭面四肢宜多
腹背宜少其多不過五十其少不减三五七
九壯凡陰陽濡風口喎僻者不過三十壯三
日一報報如前微者三報重者九報此風氣
濡微細入故宜緩火温氣推排漸抽以除耳
若卒暴催迫則流行細入成痼疾不可愈也
故宜緩火凡諸虚疾水穀沈結流離者當灸
腹背多而不可過百壯大凡人有卒暴得風
或中時氣凡百所苦皆須急灸療愼勿忍之
停滯也若王相者可得無他不爾漸久後皆
難愈深宜知此一條凡人吴蜀地遊宦體上
常須三兩處灸之勿令瘡暫瘥則瘴癘温瘧
毒氣不能著人也故吴蜀多行灸法有阿是
之法言人有病痛即令捏其上若裏當其處
不問孔穴即得便快成痛處即云阿是灸刺
皆驗故曰阿是穴也
　　太醫針灸宜忌第七
論曰欲行針灸先知行年宜忌及人神所在
不與禁忌相應即可今具如左
木命人行年在木則不宜針及服青藥火命
人行年在火則不宜汗及服赤藥土命人行
年在土則不宜吐及服黄藥金命人行年在
金則不宜灸及服白藥水命人行年在水則
不宜下及服黑藥凡醫者不知此法下手即
困若遇年命厄會深者下手即死
推天醫血忌等月忌及日忌傍通法
月傍通正二三四五六七八九十十一十
天醫　卯寅丑子亥戌酉申未巳午辰(呼師治/病吉)
血忌　丑未寅申卯酉辰戌巳亥午子(忌針/灸)
月厭　戌酉申未午巳辰卯寅丑子亥(忌針/灸)
四激　戌戌戌丑丑丑辰辰辰未未未(忌針/灸)
月殺　戌巳午未寅卯辰亥子丑申酉(不可/舉百)
　　　(事凶千金翼外臺云丑戌/未辰丑戌未辰丑戌未辰)
月刑　已子辰申午丑寅酉未亥卯戌(不療/病)
六害　已辰卯寅丑子亥戌酉申未午(不療/病)
　　　右天醫上呼師避病吉若刑害上凶
推行年醫法
年至　子丑寅卯辰巳午未申酉戌亥
天醫　卯戌子未酉亥辰寅巳午丑申
求歲天醫法
　常以傳送加太歲太乙下爲天醫
求月天醫法
　陽月以大吉陰月以小吉加月建功曹下
　爲鬼道傳送下爲天醫
推避病法
　以小吉加月建登明下爲天醫可於此避
　病
推治病法
　以月將加時天醫加病人年治之瘥
唤師法
　未卯巳亥酉(鬼所在/唤師凶)
推行年人神法
臍　心　肘　咽　口　頭　脊膝　足
一　二　三　四　五　六　七　八　九
十　十一　十二　十三　十四　十五　十六　十七　十八
十九　二十　二十一　二十二　二十三　二十四　二十五　二十六　二十七
二十八　二十九　三十　三十一　三十二　三十三　三十四　三十五　三十六
三十七三十八三十九四十四十一四十二四十三四十四四十五
四十六四十七四十八四十九五十五十一五十二五十三五十四
五十五五十六五十七五十八五十九六十六十一六十二六十三
六十四六十五六十六六十七六十八六十九七十七十一七十二
七十三七十四七十五七十六七十七七十八七十九八十八十一
八十二八十三八十四八十五八十六八十七八十八八十九九十
　　　右九部行神歲移一部周而復始不
　　　可針灸
推十二部人神所在法
心辰喉卯頭寅眉丑背子腰亥腹戌項酉足申膝未陰午股巳
　　　(眉千金/翼作肩)
一二三四五六七八九十十一十二
十三十四十五十六十七十八十九二十二十一二十二二十三二十四
二十五二十六二十七二十八二十九三十三十一三十二三十三三十四三十五三十六
三十七三十八三十九四十四十一四十二四十三四十四四十五四十六四十七四十八
四十九五十五十一五十二五十三五十四五十五五十六五十七五十八五十九六十
六十一六十二六十三六十四六十五六十六六十七六十八六十九七十七十一七十二
七十三七十四七十五七十六七十七七十八七十九八十八十一八十二八十三八十四
八十五八十六八十七八十八八十九九十九十一九十二九十三九十四九十五九十六
　　右十二部人神所在并不可針灸及
　　　損傷愼之
日辰忌
　一日足大趾　　　二日外踝
　三日股内　　　　四日腰
　五日口舌咽懸癰　六日足小指(外臺云/手小指)
　七日内踝　　八日足腕
　九日尻十日背腰
　十一日鼻柱(千金翼/云及眉)十二日髮際
　十三日牙齒　　　十四日胃管
　十五日徧身　　　十六日胷乳
　十七日氣衝(千金翼/云及脇)十八日腹内
　十九日足趺　　　二十日膝下
　二十一日手小指　二十二日伏兔
　二十三日肝輸　　二十四日手陽明兩脇
　二十五日足陽明　二十六日手足
　二十七日膝　　　二十八日陰
　二十九日膝脛顳顬
　三十日關元下至足心(外臺云/足趺上)
十干十二支人神忌日
　甲日(頭)　乙日(項)　丙日(肩/臂)　丁日(胷/脇)
　戊日(腹)　己日(背)　庚日(膝)　辛日(脾)
　壬日(腎)　癸日(足)
又云
　甲乙日忌寅時頭　丙丁日忌辰時耳
　戊己日忌午時髮　庚辛日忌申時(闕/文)
　壬癸日忌酉時足
　子日目　丑日耳　寅日口(外臺云/胷面)
　卯日鼻(外臺云/在脾)　辰日腰
　巳日手(外臺云/頭口)　午日心
　未日足(外臺云/兩足心)　申日頭(外臺云/二肩)
　酉日背(外臺云/云脛)　戌日項(外臺云/咽喉)
　亥日頂(外臺云/臂脛)
　建日申時頭(外臺/云足　)除日酉時膝(外臺/云股)
　滿日戌時腹　平日亥時腰背
　定日子時心　執日丑時手
　破日寅時口　危日卯時鼻
　成日辰時唇　收日巳時足(外臺/云頭)
　開日午時耳　閉日未時目
　　　右件時不得犯其處殺人
十二時忌
　子時踝　丑時頭　寅時目
　卯時面耳(外臺云/在項)辰時項口(外臺云/在面)
　巳時肩(外臺云/在乳)　午時胷脇　未時腹
　申時心　酉時背胛(外臺云)
　戌時腰陰　亥時股
又
　立春春分脾　立夏夏至肺
　立秋秋分肝　立冬冬至心
　四季十八日腎
　　　已上并不得醫治凶
凡五臟王時不得治及忌針灸其經絡凶
又
　正月丑　二月戌　三月未　四月辰
　五月丑　六月戌　七月未　八月辰
　九月丑　十月戌　十一月未十二月辰
又
　春左脇　秋右脇　夏在臍　冬在腰(皆/凶)
又
　每月六日十五日十八日二十二日二十
　四日小盡日療病令人長病
　戊午甲午(此二日大忌刺出血服藥針/灸皆凶千金翼云不出月凶)
　甲辰庚寅乙卯丙辰辛已(此日針/灸凶)
　壬辰甲辰巳巳丙午丁未(此日男/忌針灸)
　甲寅乙卯乙酉乙巳丁巳(此日女人/忌針灸)
　甲子壬子甲午丙辰丁巳辛卯癸卯乙亥
　(此日忌針灸外臺云甲子日天子會壬子/日百王會甲午日太子會丁巳日王公會)
　(丙辰日諸侯會辛卯日大夫會癸/卯日大人會乙亥日已上都會)
又
　男避除女避破男忌戊女忌巳
凡
　五辰五酉五未及八節(先後各一/日皆凶)
論曰此等法散在諸部不可尋究故集作一
處造次易知所以省披討也

孫眞人備急千金要方卷之八十九





孫眞人備急千金要方卷之九十隱八
　　　　(宋朝奉郎守太常少卿充/祕閣校理林億等校正)
　　針灸孔穴方
　　　孔穴主對法
論曰凡云孔穴主對者穴名在上病狀在下
或一病有數十穴或數病共一穴皆臨時斟
酌作法用之其有須針者即針刺以補瀉之
不宜針者直爾灸之然灸之大法但其孔穴
與針無忌即下白針若温針訖乃灸之此爲
良醫其脚氣一病最宜針之若針而不灸灸
而不針皆非良醫也針灸而藥藥不針灸尤
非良醫也但恨下里間知針者鮮耳所以學
者深須解用針燔針白針皆須妙解知針知
藥固是良醫
　　　頭面第一
頭病
　神庭　水溝主寒熱頭痛喘渴目不可視
　(又云神庭主風/頭眩善嘔煩滿)
　頭維　大陵主頭痛如破目痛如脫(甲乙/云喘)
　(逆煩滿嘔吐/流汗難言)
　崑崙　解谿　曲泉　飛揚　前谷
　少澤　通里主頭眩痛
　竅陰　强間主頭痛如錐刺不可以動
　腦户　通天　腦空主頭重痛
　消濼主寒熱痹頭痛
　攢竹　承光　腎輸　絲竹空　瘈脉
　和窌主風頭痛(又云瘈脉主/風頭耳後痛)
　上星主風頭眩顔清(又云上星主/風頭引頜痛)
　顖會主風頭眩頭痛顔清
　天牖　風門　崑崙　關元　關衝主風
　眩頭痛　合谷　五處主風頭熱
　前頂後頂頷厭主風眩偏頭痛
　玉枕主頭半寒痛(甲乙云頭眩/目痛頭半寒)
　天柱　陶道　大杼(一作/本神)孔最後谿主
　頭痛　目窻　中渚　完骨
　命門　豐隆　太白　外丘　通谷
　京骨　臨泣　小海　承筋　陽陵泉主
　頭痛寒熱汗出不惡寒
項病
　少澤　前谷　後谿　陽谷　完骨
　崑崙　小海攅竹主項强急痛不可以
　顧　　消濼　本神　通天
　强間　風府　瘖門　天柱　風池
　齗交　天衝　陶道　外丘　通谷
　玉枕主項如拔不可左右顧
　天容　前谷　角孫　腕骨　支正主頸
　腫項痛不可顧(又云天容主頸項癰不/能言角孫主頸頷柱滿)
　飛陽涌泉頷厭後頂主頸項疼歷
　節汗出
面病
　攅竹　齗交　玉枕主面赤頰中痛
　上星　顖會　前項　腦户　風池主面
　赤腫　　　　巨窌主面惡風寒頰腫
　痛　　　　天突　天窻主面皮熱
　(又云天窻/主頰腫痛)　腎輸内關主面赤熱
　行間主面蒼黑太衝主面塵黑
　中渚主顳顬痛頷顱熱痛面赤
　懸釐主面皮赤痛
目病
　大敦主目不欲視太息
　大都主目眩　承泉　前頂　天柱
　腦空　目窻主目眩瞑
　天柱　陶道　崑崙主目眩又目不明目
　如脫　　　腎輸　内關　心輸
　復留　大泉　腕骨　中渚　攅竹
　精明　百會　委中　崑崙　天柱
　本神　大杼　頷厭　通谷　曲泉
　後頂　胃輸絲竹空主目𥆨𥆨不明惡
　風寒　　　陽白主目曈子痛癢遠
　視𥆨𥆨昏夜無所見
　掖門　前谷　後谿　腕骨　神庭
　百會　天柱　風池　天牖　心輸主目
　泣出(又云天牖主目/不明耳不聰)
　至陰主目瞖　　後谿主眥爛有眥瞖
　丘墟主視不精了目翳曈子不見
　前谷　京骨主目中白瞖(又云京骨主目反/白白瞖從内眥始)
　精明　齗交　承泣　四白　風池
　巨窌　曈子窌　上星　肝輸主目淚出
　多眵䁾内眥赤痛癢生白膚瞖
　照海主目痛視如見星
　肝輸主熱病瘥後食五辛多患眼闇如雀
　目　　　陽白　上星　本神
　大都　曲泉　俠谿　三間　前谷
　攅竹　玉枕主目系急目上插
　絲竹空　前頂主目上插增風寒
　承泣主目瞤動與項口相引(甲乙云目不/明泪出目眩)
　(瞢瞳子癢遠視𥆨𥆨昏夜無見目瞤/動與項口參相引⬤僻口不能言)
　三間　前谷主目急痛
　申脉主目反上視若赤痛從内眥始
　陽谿　陽谷主目痛赤
　曲泉主目赤腫痛
　陽谷　太衝　崑崙主目急痛赤腫(又云/太衝)
　(主下/眥痛)　束骨主眥爛赤
　掖門主目澀暴變
　顴窌　内關主目赤黄
　二間主眥傷　商陽　巨窌　上關
　承光　童子窌　絡却主青盲無所見
　期門主目青而嘔
　風池　腦户　玉枕　風府　上星主目
　痛不能視先取譩譆後取天牖風池
　太泉主目中白睛青
　俠谿主外眦赤痛逆寒泣出目癢
鼻病
　神庭　攅竹　迎香　風門　合谷
　至陰　通谷主鼻鼽清涕出
　曲差　上星　迎香　素窌　水溝
　齗交　通天　禾窌　風府主鼻窒喘息
　不利鼻喎僻多涕鼽衂有瘡
　水溝天牖主鼻不收涕不知香臭(甲乙/云鼻)
　(鼽不得息/及衂不止)　　齗交主鼻中息肉不利
　鼻頭額頞中痛鼻中有蝕瘡
　承靈　風池　風門　譩譆　後谿主鼻
　衂窒喘息不通
　腦空　竅陰主鼻管疽發爲癘鼻
　風門　五處主時時嚏不已
　肝輸主鼻中酸　中管　三間　偏歷
　厲兌　承筋　京骨　崑崙　承山
　飛揚　隱白主頭熱鼻鼽衂(又云中管主/鼻間焦臭)
　天柱主不知香臭
　復留主涎出鼻孔中痛
　京骨　申脉主鼻中衂血不止淋濼
　厲兌　京骨　前谷主鼻不利涕黄
耳病
　上關　下關　四白　百會　顱息
　翳風　耳門　頷厭　天窻　陽谿
　關衝　掖門　中渚主耳痛鳴聾
　天容　聽會　聽宫　中渚主聾嘈嘈若
　蟬鳴　　　　天牖四瀆主暴聾
　少商主耳前痛曲池主耳痛
　外關　會宗主耳渾渾淳淳聾無所聞
　前谷　後谿主耳鳴仍取偏歷大陵
　腕骨　陽谷　肩貞　竅陰　俠谿主頷
　痛引耳嘈嘈耳鳴無所聞
　商陽主耳中風聾鳴刺入一分留一呼灸
　三壯左取右右取左如食頃
口病
　承泣　四白　巨窌　禾窌　上關
　大迎　顴骨　强間　風池　迎香
　水溝主口⬤僻不能言
　頰車　顴窌主口僻痛惡風寒不可以嚼
　外關　内庭　三里　大泉(甲乙云口僻刺/太淵引而下之)
　商丘主僻噤　水溝　齗交主口不能
　禁水漿⬤僻　齗交　上關　大迎
　翳風主口噤不開引鼻中
　合谷　水溝主脣吻不收瘖不能言口噤
　不開　　　商丘　曲鬢主口噤不
　開　　　　地倉　大迎主口緩不
　收不能言　下關　大迎　翳風主
　口失欠下牙齒痛
　膽輸　商陽　小腸輸主口舌乾食飲不
　下勞宫少澤三間
　太衝主口熱口乾口中爛(又云勞宫主大/人小兒口中腫)
　(腥)　　　　曲澤章門主口乾
　太谿　少澤主咽中乾口中熱唾如膠
　兌端　目窻　正營　耳門主脣吻强上
　齒齲痛　　　陽陵泉主口苦嗌中介
　介然　　光明　臨泣主喜齧頰
　京骨陽谷主自齧脣(一作/頰)
　解谿主口痛齧舌
舌病
　廉泉　然谷(甲乙作/通谷)
　陰谷主舌下腫難言舌瘲涎出
　風府主舌緩瘖不能言舌急語難
　扶突　大鍾　竅陰主舌本出血
　魚際主舌上黄身熱
　尺澤主舌乾脅痛
　關衝主舌卷口乾心煩悶
　中衝主舌本痛支溝天窻扶突
　曲鬢靈道主暴瘖不能言
　天突主俠舌縫脉青
　復留主舌卷不能言
齒病
　厲兌　三間　衝陽　偏歷　小海
　合谷　内庭　復留主齲齒
　浮白主牙齒痛不能言
　大迎　顴窌聽會　曲池主齒痛惡寒
　陽谷　正營主上牙齒痛
　陽谷　掖門　商陽　二間　四瀆主下
　牙齒痛　　　角孫頰鼻主牙齒不
　能嚼　下關　大迎　翳風
　完骨主牙齒齲痛
　曲鬢　衝陽主齒齲
喉咽病
　風府　天窻　勞宫主喉嗌痛
　扶突　天突　天谿主喉鳴暴忤氣哽
　少商　大衝　經渠主喉中鳴
　魚際主喉中焦乾
　水突主喉咽腫　掖門　四瀆主呼吸短
　氣咽中如息肉狀
　間使主嗌中如扼(甲乙作/行間)
　少衝主酸咽　少府　蠡溝主嗌中有
　氣如息肉狀　中渚　支溝　内庭主
　嗌痛　復留　照海　太衝
　中封主嗌乾　前谷　照海　中封主
　咽偏腫不可以咽
　涌泉　大鍾主咽中痛不可内食
　然谷　大谿主嗌内腫氣走咽喉而不能
　言　　　　風池主喉咽僂引項攣
　不收
喉痺
　完骨　天牖　前谷主喉痺頸項腫不可
　俯仰頰腫引耳後
　中府　陽交主喉痺胷滿塞寒熱
　天容　缺盆　大杼　膈輸　雲門
　尺澤　二間　厲兌　涌泉　然谷主喉
　痺哽咽寒熱　天鼎　氣舍　膈輸主喉
　痺哽噎咽腫不得消食飲不下
　天突主喉痺咽乾急
　大陵　偏歷主喉痺嗌乾
　旋機　鳩尾主喉痺咽腫水漿不下
　三間　陽谿主喉痺咽如哽
　神門　合谷　風池主喉痺
　三里　温留　曲池　中渚　豐隆主喉
　痺不能言　關衝　竅陰　少澤主
　喉痺舌卷口乾
凡喉痺脅中暴逆先取衝脉後取三里雲門
各瀉之又刺手小指端出血立已


孫眞人備急千金要方卷之九十
孫眞人備急千金要方卷之九十一隱九
　　　　(宋朝奉郎守太常少卿充/祕閣校理林億等校正)
　　針灸孔穴方
　　　心腹第二
胷脅
　通谷　章門　曲泉　膈輸　期門
　食竇　陷谷　石門主胷脅支滿
　大杼　心輸主胷中鬱鬱
　本神　顱息主胷脅相引不得傾側
　肝輸　脾輸志室主兩脅急痛
　腎輸主兩脅引痛
　神堂主胷腹滿　三間主胸滿腸鳴
　陽谿　天容主胷滿不得息
　期門　缺盆主胷中熱息賁脅下氣上
　曲池　人迎　神道　章門　中府
　臨泣　天池　旋機　府輸主胷中滿
　支溝主脅腋急痛
　腕骨　陽谷主脅痛不得息
　豐隆　丘墟主胷痛如刺
　竅陰主脅痛欬逆
　臨泣主季脇　支痛胷痺不得息
　陽輔主胷脇痛　陽交主胷滿腫
　環銑　至陰主胷脇痛無常處腰脇相引
　急痛　　　太白主胷脇脹切痛(甲/乙)
　(云腸鳴/切痛)
　然骨主胷中寒欬唾有血
　大鍾主胷喘息脹
　膽輸　章門主脇痛不得卧胷滿嘔無所
　出　　　　　大包主胷脇中痛
　膻中　天井主胷心痛
　華蓋　紫宫　中庭　神藏　靈墟
　胃輸　俠谿　步廊　商陽　上廉
　三里　氣户　周榮　上管　勞宫
　涌泉　陽陵泉主胷脇柱滿
　膺窗主胷脇癰腫
　乳根主胷下滿痛
　雲門　中府　隱白　期門　肺輸
　䰟門　大陵主胷中痛(又云雲門主/胷中暴逆)
　鳩尾主胷滿欬逆
　巨闕　間使主胷中澹澹(又云間使主/胷痺背相引)
　中管　承滿主脇下堅痛
　梁門主胷下積氣
　太泉主胷滿嗷呼胷膺痛
　魚際主痺走胷背不得息
　關元　期門　少商主脇下脹
　經渠　丘墟主胷背急胷中彭彭
　尺澤　少澤主短氣脇痛心煩
　少衝主胷痛口熱
　凡胷滿短氣不得汗皆針補手太陰以出汗
心病
　支溝　大谿　然谷主心痛如錐刺甚者
　手足寒至節不息者死(又云然谷主心如/懸少氣不足以息)
　大都　太白主暴泄心痛腹脹心痛尤甚
　臨泣主胷脇心痛不得反側(甲乙云不得/息痛無常處)
　行間主心痛色蒼蒼然如死灰狀終日不
　得太息　　　通谷　巨闕　太倉
　心輸　膻中　神府主心痛
　通里主卒痛煩心心中懊憹數欠頻伸心
　下悸悲恐　期門　長强　天突
　俠白　中衝主心痛短氣
　尺澤主心痛彭彭然心煩悶亂少氣不足
　以息　　　　腎輸　復留　大陵
　雲門主心痛如懸
　章門主心痛而嘔
　建里主心痛上搶心不欲食
　少衝主心痛而寒
　大泉主心痛肺脹胃氣上逆
　鳩尾主心寒脹滿不得食息賁唾血厥心
　痛善噦心疝太息
　上管主心痛有三蟲多涎不得反側
　中管主心痛難以俯仰(甲乙云身寒心疝/衝冒死不知人)
　不容期門主心切痛喜噫酸
　肓門主心下大堅
　靈道主心痛悲恐相引瘈瘲
　間使主心懸如飢
　郄門　曲澤　大陵主心痛
　商丘主心下有寒痛又主脾虛令人病不
　樂好太息
　凡卒心痛汗出刺大敦出血立已
　内關主凡心實者則心中暴痛虛則心煩
　惕然不能動失智
腹病
　復留　中封　腎輸　承筋　陰包
　承山　大敦主小腹痛(又云復留/主腹厥)
　石門　商丘主小腹堅痛下引陰中
　氣海主小腹疝氣遊行五藏腹中切痛
　關元　委中　照海　太谿主小腹熱而
　偏痛　　　　膈輸　陰谷主腹脹胃
　管暴痛及腹積聚肌肉痛
　高曲主腹中積聚時切痛(一名/商曲)
　四滿主腹僻切痛
　天樞主腹中盡痛
　外陵主腹中盡疼
　崑崙主腹痛喘暴滿
　氣衝主身熱腹痛
　腹結主繞臍痛搶心
　衝門主寒氣滿腹中積痛疼淫濼
　間使主寒中少氣
　隱白主腹中寒冷氣脹喘
　鳩尾主腹皮痛搔癢
　中極主腹中熱痛
　水分　石門主小腹中拘急痛
　巨闕　上管　石門陰蹺主腹中滿暴
　痛汗出　　行間主腹痛而熱上柱
　心心下滿　　太谿主腹中相引痛
　涌泉主風入腹中小腹痛
　豐隆主胸痛如刺腹若刀切痛
脹滿病
　中極主小腹積聚堅如石小腹滿(又云中/極主寒)
　(中腹/脹)　　　　通谷主結積留飲癖囊
　胷滿飲食不消膀胱輸主堅結積聚
　上管主心下堅積聚冷脹
　胃管　三膲輸主小腹積聚堅大如盤胃
　脹食飲不消　三里　章門　京門
　厲兌　内庭　陰谷　絡却　崑崙
　商丘　陰谷　曲泉　陰陵泉主腹脹滿
　不得息(又云陰陵泉主腹中脹不嗜食脇/下滿腹中盛水脹逆不得卧又云)
　(商丘主腹中滿嚮嚮/然不便心下有寒痛)
　隱白主腹脹逆息(又云隱白主/腹滿喜嘔)
　尺澤主腹脹喘振慄
解谿主腹大下重(又云解谿主厥/氣上柱腹大)
　大鍾主腹滿便難
　肝輸　包肓主小腹滿
　水道主小腹脹滿痛引陰中
　日月　大横主小腹熱欲走太息
　委中主小腹堅腫
　關元主寒氣入腹
　懸樞主腹中積上下行
　懸鍾主腹滿　脾輸　大腸輸主腹中
　氣脹引脊痛食飲多而身羸瘦名曰食晦
　先取脾俞後取季肋
　陰市主腹中滿痿厥少氣
　丘墟主大疝腹堅
　京門主寒熱腹脹
　高曲主腹中積聚
　肓輸主大腹寒疝(甲乙云大/腹寒中)
　天樞主腹脹腸鳴氣上衝胷
　氣衝主腹中大熱不安腹有大氣暴脹滿
　癃淫濼
　太衝主羸瘦恐懼氣不足腹中悒悒
　期門主腹大堅不得息脹痺滿小腹尤大
　太陰郄主腹滿積聚
　大谿主腹中脹腫
　衡門主寒氣腹滿腹中積聚疼痛
　巨闕　上管主腹脹五藏脹心腹滿
　中管主腹脹不通疰大便堅憂思損傷氣
　積聚腹中甚痛作膿腫往來上下
　陰交主五藏遊氣
　三里　行間　曲泉主腹䐜滿
　陷谷主腹大滿喜噫
　衝陽主腹大不嗜食
　五里主心下脹滿而痛上氣
　太白　公孫主腹脹食不化鼓脹腹中氣
　大滿　　　漏谷主腸鳴强欠心悲
　氣逆腹䐜滿急　蠡溝主數噫恐悸氣不
　足腹中悒悒
　凡腹中熱喜渴涎出是蛔也以手聚而按
　之堅持勿令得移以大針刺中管久持之
　中不動乃出針
　凡腹滿痛不得息正仰卧屈一膝伸一脚
并氣衝針入三寸氣至瀉之
陰都主心滿氣逆腸鳴
陷谷　温留　漏谷　復留　陽綱主腸
鳴而痛　　　　上廉主腸鳴相追逐
胃輸主腹滿而鳴
章門主腸鳴盈盈然
膺窻主腸鳴泄注
太白　公孫主腸鳴
臍中主腸中常鳴上衝心
陰交主腸鳴濯濯如有水聲
大小便病
豐隆主大小便澀難
營衝四穴主大小便不利
長彊　小腸輸主大小便難淋癃
水道主三焦約大小便不通
秩邊　包肓主癃閉下重大小便難
會陰主陰中諸病前後相引痛不得大小
便(又云主小便/難竅中熱)　大腸輸　八窌主大小
便利　陽綱主大便不節小便
赤黄腸鳴泄注　屈骨端主小便不利大
　便泄數并灸天樞
　勞宫主大便血不止尿赤
　太谿主尿黄大便難
　中窌　石門　承山　大衝　中管
　大鍾　太谿　承筋主大便難(又云太衝/主淋不得)
　(尿陰上痛又云中管/主小腸有熱尿黄)
　崑崙主不得大便
　肓輸主大便乾腹中切痛
　石關主大便閉寒氣結心堅滿
　中注　浮郄主小腹熱大便堅
　上廉下廉主小便難黄
　少府　三里主小便不利癃
　腎輸主小便難赤濁骨寒熱
　横骨　大巨　期門主小腹滿小便難陰
　下縱　　　　大敦　箕門　委中
　委陽主陰跳遺尿小便難
　中極蠡溝漏谷承扶至陰主小
　便不利失精(又云承扶主尻中腫大便/直出陰胞有寒小便不利)
　陰陵泉主心下滿寒中小便不利
　關元主胞閉塞小便不通勞熱石淋(又云/主石)
　(淋臍下三十六疾不得小便并/灸足太陽又云主傷中尿血)
　列缺主小便熱痛
　京門照海主尿黄水道不通(又云京門/主溢飲水)
　(道不通/溺黄)　陰交　石門　委陽主
　小腹堅痛引陰中不得小便
　大陵主目赤小便如血
　承漿主小便赤黄或時不禁
　完骨小腸輸白環輸　膀胱輸主小
　便赤黄　前谷　委中主尿赤難
　陰谷主尿難陰痿不用　
　中封　行間主振寒溲白尿難痛(又云行/間主癃)
　(閉莖/中痛)
　凡尿青黄赤白黑青取井黄取輸赤取滎
　白取經黑取合
　關元　酒泉主胞轉氣淋又主小便數
　陰陵泉　關元主寒熱不節腎病不可以
　俛仰氣癃尿黄
　氣衝主腹中滿熱淋閉不得尿
　曲泉主癃閉陰痿
　交信主氣淋　然谷主癃疝
　復留主淋(又云主/血淋)懸鍾主五淋
　大敦氣門主五淋不得尿
　通里主遺溺　　曲骨主小腹脹血癃小
　便難　關門　中府神門主
　遺尿(甲乙中府/作委中)　陰陵泉　陽陵泉主失
　禁遺尿不自知
泄痢病
　京門　然谷　陰陵泉主洞泄不化
　交信主泄痢赤白漏血
　丹田主泄痢不禁小腹絞痛
　復留主腸澼便膿血泄痢後重腹痛如痙
　狀　　脾輸主泄痢不食食不
　生肌膚　　小腸輸主泄痢膿血五
　色重下腫痛　關元大谿主泄痢不
　止　　　　京門　崑崙主洞泄體
　痛　　　　天樞主冬月重感於寒
　則泄當臍痛腸胃間游氣切痛
　腹哀主便膿血寒中食不化腹中痛
　尺澤主嘔泄上下出兩脅下痛
　束骨主腸澼泄　長强主頭重洞泄
　太白主腹脹食不化喜嘔泄有膿血
　地機主溏瘕腹中痛藏痺
　陰陵泉　隱白主胷中熱暴泄
　太衝　曲泉主溏泄痢注下血
　腎輸　章門主寒中洞泄不化
　會陽主腹中有寒泄注腸澼便血
　三膲輸　小腸輸　下窌　意舍　章門
　主腸鳴臚脹欲泄注
　中窌主腹脹飱泄
　大腸輸主腸鳴腹䐜腫暴泄
　消渴病
　承漿　意舍　關衝然谷主消渴嗜飲
　(又云意舍主消/渴身熱面目黄)勞宫主苦渴食不下
　曲池主寒熱渴　隱白主飲渴
　行間　太衝主嗌乾善渴
　商丘主煩中渴
　水腫病
　公孫主頭面腫　水溝主水腫人中滿
　胃倉主水腫臚脹食飲不下惡寒
　章門主身潤石水身腫
　屋翳主身腫皮痛不可近衣
　中府　間使　合谷主面腹腫
　陰交　石門主水脹水氣行皮中小腹皮
　敦敦然小便黄氣滿
　關元主小腹滿石水
　四滿　然谷主大腹石水
　關門主身腫身重
　天樞豐隆厲兌陷谷衝陽主面
　浮腫(又云豐隆主/四肢腫身濕)
　天府主身脹逆息不得卧風汗身腫喘息
　多唾氣衝主大氣石水
　解谿主風水面胕腫顔黑
　上廉主風水膝腫
　三里主水腹脹皮腫
　陷谷　列缺主面目癰腫(又云列缺主/汗出四肢腫)
　臨泣主掖下腫胷中滿
　大敦主大腹腫脹臍腹悒悒
　天牖主乳腫缺盆中腫
　崑崙主腰尻腫腨跟腫
　丘墟　陽蹻主腋下腫寒熱頸腫
　曲泉主腹腫　復留　豐隆主風逆四
　肢腫　　　陰谷主寒熱腹偏腫
　完骨　巨窌主頭面氣胕腫
　陽陵泉主頭面腫
　凡頭目癰腫留飲胷脇支滿刺陷谷出血
　立已
　不能食病
　豐隆主不能食　石門主不欲食穀入不
　化　　　　　　天樞　厲兌　内庭主
　食不化不嗜食俠臍急
　維道主三膲有水氣不能食
　中封主身黄有微熱不嗜食
　然谷　内庭　脾輸主不嗜食
　胃輸　腎輸主胃中寒脹食多身羸瘦(又/云)
　(胃輸主嘔吐筋攣/食不下不能食)
　大腸輸周榮主食不下喜飲
　陽綱期門　少商　勞宫主飲食不下
　章門主食飲不化入腹還出熱中不嗜食
　苦吞而聞食臭傷飽身黄酸疼羸瘦
　中庭　中府主膈寒食不下嘔吐還出
　食竇主膈中雷鳴察察隱隱常有水聲
　巨闕主膈中不利
　中極主饑不能食
　上管　中管主寒中傷飽食飲不化
　凡食飲不化入腹還出先取下管後取三
　里瀉之
　凡不嗜食刺然谷多見血使人立飢
嘔吐病
　商丘　幽門通谷主喜嘔(又云商丘主/脾虚令人病)
　(寒不樂好太息/多寒熱喜嘔)　俞府　靈墟神藏
　巨闕主嘔吐胷滿
　率谷主煩滿嘔吐
　天容主欬逆嘔沫
　胃輸　腎輸主嘔吐
　曲澤主逆氣嘔涎
　中庭　中府主嘔逆吐食下還出
　石門主嘔吐　陽陵泉主嘔宿汁心下
　澹澹
　維道主嘔逆不止
　少商　勞宫主嘔吐
　絶骨主病熱欲嘔
　大鍾　大谿主煩心滿嘔
　魂門　陽關主嘔吐不住多涎
　隱白主膈中嘔吐不欲食
　膈輸主吐食又灸章門胃管
　巨闕　胷堂主吐食
　大敦主噦噫又灸巨關
　内庭主喜頻伸數欠惡聞人音
吐血病
　上管　不容　大陵主嘔血
　胷堂　脾輸　手心主　間使　胃管
　天樞肝輸　魚際　勞宫　肩輸
　大谿主唾血吐血
　郄門主衂血吐血
　委中　隱白主衂血劇不止
　大泉　神門主唾血振寒嘔血上氣
　手少陰郄主吐血
　行間主短氣嘔血胷背痛
　大衝主面脣色白時時嘔血女子漏血
　涌泉主衂血不止
　然谷主欬唾有血
　凡内損唾血不足外無膏澤地五會主之
　刺入三分特忌灸
　凡唾血瀉魚際補尺澤
欬逆上氣
　天容　廉泉　魄户　氣舍　譩譆
　扶突主欬逆上氣喘息嘔沫齒噤(甲乙云/陽氣大)
　(逆上滿於胷中憤腫肩息大氣逆上喘喝/坐伏不得息取之天容上氣胷痛取之廉)
　(泉欬逆上氣魄户及氣舍譩譆主之咽/喉鳴喝喘息扶突主之唾沫天容主之)
　頭維主喘逆煩滿嘔沫流汗
　缺盆　心輸　肝輸　巨闕　鳩尾主欬
　唾血(又云鳩尾主噫/喘胷滿欬嘔)
　缺盆　膻中　巨闕主欬嗽
　期門　右手屈臂中横紋外骨上主欬逆
　上氣(又云期門主喘逆卧/不安席欬脇下積聚)
　天府主上氣喘不得息
　然谷　天泉　陷谷　胷堂　章門
　曲泉　天突　雲門　肺輸　臨泣
　肩井　風門　行間主欬逆
　維道主欬逆不止
　扶突主欬逆上氣咽中鳴喘
　魄户　中府主肺寒熱呼吸不得卧欬逆
　上氣嘔沫喘氣相追逐
　大包主大氣不得息
　肺輸　腎輸主喘欬少氣百病
　或中　石門主欬逆上氣涎出多唾
　天池主上氣喉鳴
　天突　華蓋主欬逆上氣喘暴
　紫宫　玉堂　大谿主欬逆上氣心煩
　膻中　華蓋主短氣不得息不能言
　輸府　神藏主欬逆上氣喘不得息
　或中　雲門主欬逆上氣㵪出多唾呼吸
　喘悸坐不安席步郎安都主膈上不
　通呼吸少氣喘息
　氣户　雲門　天府　神門主喘逆上氣
　呼吸肩息不知食味
　俠白主欬乾嘔煩滿
　庫房　中府　周榮　尺澤主欬逆上氣
　呼吸多唾濁沫膿血(又云中府主肺/系急欬輙胷痛)
　少海主氣逆呼吸噫噦嘔
　經渠　行間主喜欬(又云經渠主欬逆/上氣喘掌中熱)
　大陵　少商主欬逆喘(又云大陵主/欬逆寒熱發)
　勞宫主氣逆噫不止
　大泉主欬逆胷滿喘不得息
　三里主欬嗽多唾
　支溝主欬面赤而熱
　肩輸主上氣前谷主欬而胷滿
　欬喘曲澤出血立已又卒欬逆逆氣
　欬唾噫善欬氣無所出先取三里後取太
　白章門
賁豚氣
　章門　石門　陰交主賁豚上氣(甲乙云/賁豚腹)
　(腫章門主之賁豚氣上腹䐜痛莖腫先引/腰後引小腹腰臗小腹堅痛下引陰中不)
　(得小便兩丸騫石門主之賁豚氣上腹䐜/堅痛引陰中不得小便兩丸騫陰交主之)
　關元主賁豚寒氣入小腹
　期門主賁豚上下
　歸來主賁豚卵上入引莖痛
　中極主賁豚上搶心甚則不得息
　天樞主賁豚脹疝(甲乙云氣疝噦/嘔面腫賁豚)
　然谷主胷中寒脉代時不至寸口小腹脹
上搶心
　


孫眞人備急千金要方卷之九十一















孫眞人備急千金要方卷之九十二隱十
　　　　(宋朝奉郎守太常少卿充/祕閣校理林億等校正)
　針灸孔穴方
　　四肢第三
手病
　掖門主手臂痛巨闕主手清
　肩貞主手髍小不舉
　陰交主手脚拘攣
　少商主手不仁　列缺主手臂身熱
　大陵主手攣不伸(又云主手/掣小偏)
　内關主手中風熱
　間使主手痛曲澤主手青逆氣
　中衝　勞宫　少衝　大泉　經渠
　列缺主手掌熱肘中痛
　前腋主臂裏攣急手不上舉
　尺澤主掣痛手不可伸
　神門　少海主手臂攣
　養老主手不得上下
　内庭主四厥手足悶
　腕骨　中渚主五指掣不可屈伸
　曲池主手不可舉重腕急肘中痛難屈伸
　(又云主/手不舉)　陽谿主臂腕外側痛不
　舉　　　　　　心輸肝輸主筋急手
　相引
臂肘病
　尺澤　關衝　外關　竅陰主臂不及頭
　前谷　後谿　陽谿主臂重痛肘攣
　臑會　支溝　曲池　腕骨肘窌主肘
　節痺臂酸重腋急痛肘難屈伸
　中𦛗輸　譩譆主腋攣
　腕骨　前谷　曲池　陽谷主臂腕急腕
　外側痛脫如拔　天井　外關　曲池主
　臂痿不仁　大泉　經渠主臂内廉
　痛　　　　　　巨骨　前谷主臂不舉
　肩窌　天宗　陽谷主臂痛
　曲池　關衝　三里　中渚　陽谷
　尺澤主肘痛時寒(又云關衝主肘/疼不能自帶衣)
　魚際　靈道主肘攣柱滿
　大陵主肘攣腋腫
　間使主肘内廉痛
　地五會　陽輔　申脉　委陽　天池
　臨泣主腋下腫
肩背病
　氣舍主肩腫不得顧
　曲池　天窌主肩重痛不舉
　天井主肩痛痿痺不仁肩不可屈伸肩肉髍
　木肩貞關衝肩髃主
　肩中熱頭不可以顧
　巨骨主肩中痛不能動摇
　支溝關衝主肩臂酸重
　清冷泉　陽谷主肩不舉不得帶衣
　天宗主肩重臂痛
　肩外輸主肩胛痛而寒至肘
　曲垣主肩胛周痺
　後谿主肩臑痛腕骨主肩臂痛
　養老　天柱主肩痛欲折
　涌泉主肩背頸項痛
　前腋主肩腋前痛與胷相引
　天牖　缺盆　神道　大杼　天突
　水道　巨骨主肩背痛
　膈輸　譩譆　京門　尺澤主肩背寒痓
　肩胛内廉痛　列缺主背寒慄少氣不
　足以息寒厥交兩手而鶩凡實則肩背熱
　背汗出四肢暴腫虛則肩寒慄氣不足以
　息
腰脊病
　神道　谷中　腰輸　長强　大杼
　膈關　水分　脾輸　小腸輸　膀胱輸
　主腰脊急强　腰輸　膀胱輸長强
　氣衝　上窌　下窌　居髎主腰痛
　志室　京門主腰痛脊急
　小腸輸　中𦛗輸　白環輸主腰脊疝痛
　次窌　胞肓　承筋主腰脊痛惡寒(又云/次窌)
　(主腰下至/足不仁)　三里　陰市　陽輔
　蠡溝主腰痛不可以顧(又云陽輔主腰痛/如錘居中腫痛不)
　(可以欬欬則筋縮急諸/節痛上下無常寒熱)
　束骨　飛揚　承筋主腰痛如折
　申脉　大衝　陽蹻主腰痛不能舉
　崑崙主脊强背尻骨重
　合陽主腰脊痛引腹
　委中主腰痛俠脊至頭几几然凡腰脚重
　痛於此刺出血久痼宿疹亦皆立已
　大鐘主腰脊痛委陽殷門(甲乙云腰痛/得俛不得仰)
　太白陰陵泉行間主腰痛不可俛仰
　扶承主腰脊尻臀股陰寒痛
　涌泉主腰脊相引如解(甲乙云腰/痛大便難)
　陰谷主脊内廉痛
　附分主背痛引頭
　膈關　秩邊　京骨主背惡寒痛脊强難
　以俛仰
　京門(甲乙云腰痛/不可以久立)石關主脊痓反折
脚病
　崑崙主脚如結踝如别
　陰陵泉主足痺痛
　京骨　承山　承筋　商丘主脚攣(又云/承山)
　(承筋主脚脛酸脚急/跟痛脚筋急痛兢兢)
　浮白主足緩不收
　天柱　行間主足不任身(又云行間主/厥足下熱)
　然谷主足不能安脛酸不能久立
　中都主足下熱脛寒不能久立濕痺不能
　行　　　衝陽　三里　僕參
　飛揚復留完骨主足痿失履不收(又/云)
　(僕參主足跟中踝後痛又云飛揚主腨中/痛又云復溜主脛寒不能自温主脚後廉)
　(急不可前脚/足跗上痛)
　京骨　然谷　腎輸主足痛
　大谿　次窌　膀胱輸主足清不仁(又云/太谿)
　(主手足/寒至節)
　地倉大泉主足踒躃不能行
　光明主痿躄坐不能起
　風府　腰輸主足不仁
　條口　三里　承山　承筋主足下熱不
　能久立
　丘墟主腕不收坐不得起髀樞脚痛
　陽輔　陽交　陽陵泉主髀樞膝骨痺不
　仁
　環銚　束骨　交信　陰交　陰舍主髀
　樞中痛不可舉臨泣　三陰交主髀中
　痛不得行足外皮痛
　申脉　隱白　行間主脛中寒熱
　大衝　湧泉主脛酸
　付陽主腨外廉骨痛
　至陰主風寒從足小指起脉痺上下
　至陽主脛疼四肢重少氣難言
　厲兌　條口　三陰交主脛寒不得卧
　内庭　環銚主脛痛不可屈伸
　陽間　環銚　承筋主脛痺不仁
　涌泉　然谷主五趾盡痛足不踐地
　凡髀樞中痛不可舉以毫針寒而留之以
　月生死爲息數立已
膝病
　風市主兩膝攣痛引脇拘急軃躄或青或
　焦或枯或黧如腐木木
　大衝主膝内踝前痛
　梁丘　曲泉　陽關主筋攣膝不得屈伸
　不可以行　犢鼻主膝中痛不仁(又/云)
　(主膝不/仁難跪)　中封主少氣身重濕膝
　腫内踝前痛解谿　條口　丘墟
　太白主膝股腫胻酸轉筋
　合陽主膝股重　上廉主風水膝腫
　陰市主膝上伏兔中寒
　俠谿　陽關主膝外廉痛
　髀關主膝寒不仁痿痺不得屈伸
　光明主膝痛脛熱不能行手足偏小
　膝關主膝内廉痛引臏不可屈伸連腹引
　喉咽痛
　凡犢鼻腫可灸不可刺若其上堅勿攻攻
　之即死
四肢病
　章門主四肢懈惰喜怒
　列缺主四肢厥喜笑
　曲泉　付陽　天池　大巨　支溝
　小海　絶骨　前谷主四肢不舉
　照海主四肢淫濼
　五里　三陽胳　天井　厲兌　三間主
　嗜卧四肢不欲動摇　復留　豐隆
　大都主風逆四肢腫
風病
　率谷主醉酒風熱發兩目眩痛(甲乙云不/能飲食煩)
　(滿嘔/吐)　　　　完骨主風頭耳後痛煩
　心(甲乙云及足不收失履口/⬤僻頭項摇瘈痛牙車急)
　天柱主風眩　絶骨主風勞身重
　天府　曲池　列缺　百會主惡風邪氣
　泣出喜忘　陽谷主風眩驚手捲泄
　風汗出腰項急(甲乙手捲/作手腕痛)
　陰蹻主風暴不知人偏枯不能行
　解谿主風從頭至足面目赤
　俠谿主胷中寒如風狀頭眩兩頰痛
　崑崙主狂易大風
　臨泣主大風目痛(甲乙云目/外眥痛)
　付陽主痿厥風頭重痛
　涌泉主風入腹中
　巨闕照海主瘈瘲引臍腹短氣(又云/照海)
　(主大風默默不知/所痛視如見星)内關主手中風熱
　間使主頭身風熱
　商陽主耳中風生
　關衝主面黑渴風
　天井　神道　心輸主悲愁恍惚悲傷不
　樂(又云天井主大風默默/不知所痛悲傷不樂)
　命門主瘈瘲裏急腰腹相引
　後谿主風身寒掖門主風寒熱
　上關主瘈瘲沫出寒熱痓引骨痛
　中膂輸　長强　腎輸主寒熱反折
　脾輸　膀胱輸主熱痓引骨痛
　肝輸主筋寒熱痓筋急手相引
　通里主不能言魚際主痓上氣失瘖不
　能言
濕痺
　曲池　列缺主身濕摇時時寒
　風市主緩縱痿痺腨腸疼冷不仁
　中瀆主寒氣在分肉間痛苦痺不仁
　陽關主膝外廉痛不可屈伸脛痺不仁
　懸鍾主濕痺流腫髀筋急瘈脛痛
　豐隆主身濕　曲泉主卒痺病引臏下
　節　　　　　陽陵泉主髀痺引膝股
　外廉痛不仁筋急
　絶骨主髀樞痛膝脛骨摇酸痺不仁筋縮
　諸節酸折　　　漏谷主久濕痺不能行
　商丘主骨痺煩滿
　中封主痿厥身體不仁少氣身濕重
　臨泣主身痺洗淅振寒
　凡身體不仁先取京骨後取中封絶骨皆
　瀉之
癲疾
　偏歷　神庭　攅竹　本神聽宫
　上星　百會　聽會　築賓　陽谿
　後頂　强間　腦户　胳却　玉枕主癲
　疾嘔逆(又云偏歷主癲疾/多言耳鳴口僻)
　攢竹　小海　後頂　强間主癇發瘈瘲
　狂走不得卧心中煩
　金門　僕參主癲疾馬癇
　兌端　齗交　承漿　大迎　絲竹空
　恖會　天柱　商丘主癲疾嘔沫寒熱痙
　互引(又云承漿大迎主寒熱凄厥鼓頷癲/痙口噤又云天柱主卒暴癇眩商丘)
　(主癇/瘈)　　　上關主瘈瘲沫出寒熱
　痓　　　　　絲竹空通谷主風癇
　癲疾涎沫狂煩滿(又云通谷主心中憒憒/數欠癲心下悸咽中澹)
　(澹/恐)解谿陽蹻主癲疾
　腦户　聽會　風府　聽宫　翳風主骨
　痠眩狂瘈瘲口噤喉鳴沫出瘖不能言
　臑會　申脉主癲疾腠氣
　五處　身柱　委中　委陽　崑崙主脊
　强反折瘈瘲癲疾頭痛(又云身柱主癲疾/瘈瘲怒欲殺人身)
　(熱狂走讇言見鬼崑崙/主癇瘈口閉不得開)
　尺澤然谷主癲疾手臂不得上頭
　列缺主熱癇驚而有所見
　曲池　少澤主瘈瘲癲疾
　飛揚　太乙　滑肉門主癲疾狂吐舌
　長强主癲疾發如狂面皮敦敦者不治
　温留僕參主癲疾吐舌鼓頷狂言見鬼
　筋縮　曲骨　陰谷　行間主驚癇狂走
　癲疾　　　　間使主善悲驚狂面赤
　目黄瘖不能言　陽谿　天井主驚瘈
　完骨主癲疾僵仆狂瘧
　天井　小海主癲疾羊癇吐舌羊鳴戾頸
　懸𨤲　束骨主癲疾互引善驚羊鳴
　天衝主頭痛癲疾互引數驚悸
　風池　聽會　復留主寒熱癲仆
　風府　崑崙　束骨主狂易多言不休
　腦空　束骨主癲疾大瘦頭痛
　風府　肺輸主狂走欲自殺
　胳却　聽會　身柱主狂走瘈
　天柱　臨泣主狂易多言不休目上反
　支正　魚際　合谷　少海　曲池
　腕骨主狂言驚恐
　温留　掖門　京骨主狂仆(又云掖門主喜/驚妄言面赤)
　神門　陽谷主笑若狂(又云神門主數/噫恐悸不足)
　陽谿　陽谷主吐舌戾頸妄言
　巨闕　築賓主狂易妄言怒駡(又云巨闕主/驚悸少氣)
　衝陽　豐隆主狂妄行登高而歌棄衣而
　走　　　　　下廉　丘墟主狂言非
　常　　　　　陰蹻主卧驚視如見鬼
　勞宫太陵主風熱善怒心中悲喜思慕
　歔欷喜笑不止　曲澤　太陵主心下澹
　澹喜驚(甲乙作/内關　)陰交　氣海　大巨主
　驚不得卧(又云大巨/主善驚)
　大鍾　郄門主驚恐畏人神氣不足
　然谷　陽陵泉主心中怵惕恐如人將捕
　之　　解谿主瘈瘲而驚
　少衝主太息煩滿少氣悲驚
　少府主數噫恐悸氣不足
　行間主心痛數驚心悲不樂
　三間　合谷　厲兌主吐舌戾頸喜驚(又/云)
　(厲兌主多/卧好驚)　　　通里主心下悸
　手少陰陰郄主氣驚心痛
　後谿主泣出而驚
　腕骨主煩滿驚
卒尸厥
　隱白　大敦主卒尸厥不知人脉動如故
　中極　僕參主恍惚尸厥煩痛
　金門主尸厥暴死
　内庭主四厥手足悶者久持之厥熱腦痛
　腹脹皮痛者使人久持之
　邪客於手足少陰太陰足陽明之絡此五
　絡者皆會於耳中上絡左角五絡俱竭令
　人身脉動如故其形無所知其狀若尸刺
　足大趾内側爪甲上去端如韭葉後刺足
　心後取足中趾爪甲上各一痏後取手大
　指之内去爪甲如韭葉後刺手心主少陰
　兌骨之端各一痏立已不已以筒吹其兩
　耳立已不已拔其左角髮方寸燔治飲以
　醇酒一杯不能飲者灌之立已
卒中惡
　百會　玉枕主卒起僵仆惡見風寒
　通天　胳却主暫起僵仆
　大杼主僵仆不能久立煩滿裏急身不安
　席
飛屍遁注
　天府主卒中惡風邪氣飛尸惡注鬼語遁
　尸　　　　　　豐隆主厥逆足卒青痛
　如刺腹若刀切之狀大便難煩心狂見鬼
　好笑面四肢卒腫
　旁廷在腋下四肋間高下正與乳相當乳
　後二寸陷中俗名注市舉掖取之刺入五
　分灸五十壯主卒中惡飛尸遁注胷脇滿
　九曲中府在旁廷注市下三寸刺入五分
　灸三十壯主惡風邪氣遁尸内有瘀血



孫眞人備急千金要方卷之九十二
孫眞人備急千金要方卷之九十三隱十一
　　　　(宋朝奉郎守太常少卿充/祕閣校理林億等校正)
　針灸孔穴方
　　　熱病第五
熱病
　魚際　陽谷主熱病振慄鼓頷腹滿陰痿
　色不變
　經渠　陽池　合谷　支溝　前谷
　内庭　後谿　腕骨　陽谷　厲兌
　衝陽　解谿主熱病汗不出
　孔最主臂厥熱痛汗不出皆灸刺之此穴
　可以出汗　　列缺　曲池主熱病煩
　心心悶先手臂身熱瘈瘲脣口聚鼻張目
　下汗出如珠(甲乙云兩乳下二/寸堅脇下滿悸)
　中衝　勞宫　大陵　間使　關衝
　少衝　陽谿　天窌主熱病煩心心悶而
　汗不出掌中熱心痛身熱如火浸淫煩滿
　舌本痛(又云間使主熱病煩心喜/噦胷中澹澹喜動而熱)
　勞宫主熱病三日已徃不得汗怵惕(甲乙/云主)
　(熱病煩滿而欲嘔噦三日已往不得汗怵/惕胷脇不可反側欬滿溺赤小便血衂不)
　(止嘔吐血氣逆噫不止嗌中痛食/不下喜渴舌中爛掌中熱欲嘔)
　三間主氣熱身熱喘(甲乙云寒熱口乾身/熱喘息目急痛善驚)
　曲澤主傷寒温病身熱煩心口乾(甲乙云/心澹然)
　(善驚身熱煩心口乾手清逆氣嘔唾肘瘈/善摇頭顔清汗出不過眉傷寒温病曲澤)
　(主/之)　　　　　曲池主傷寒餘熱不盡
　掖門　中渚　通理主熱病先不樂頭痛
　面熱無汗(又云通理主熱/病先不樂數日)
　承漿主汗出衂血不止
　温留主傷寒寒熱頭痛噦衂肩不舉
　上管　曲差　上星　陶道　天柱
　上窌　懸釐　風池　命門　膀胱輸主
　煩滿汗不出　飛揚主下部寒熱汗不
　出體重　五處　攅竹　正營
　上管　缺盆　中府主汗出寒熱
　巨闕主煩心喜嘔(甲乙云心腹脹噫煩/熱善嘔膈中不通利)
　百會主汗出而嘔痓
　商丘主寒熱好嘔
　懸顱主熱病頭痛身熱
　少澤主振寒小指不用頭痛
　玉枕　大杼　肝輸　心輸　膈輸
　陶道主汗不出悽厥惡寒
　大椎主傷寒熱盛煩嘔
　懸釐　鳩尾主熱病偏頭痛引目外眥
　膈輸　中府主寒熱皮肉骨痛少氣不得
　卧支滿(又云膈輸主嗜卧怠惰不/欲動摇身當濕不能食)
　列缺主寒熱掌中熱
　神道　關元主身熱頭痛進退往來
　曲泉主身熱頭痛汗不出
　三膲輸主頭痛食不下
　魚際主頭痛不甚汗出
　天井主振寒頸項痛
　腎輸主頭身熱赤振慄腰中四肢淫濼欲
　嘔　　　　　　肩井　關衝主寒熱悽
　索氣上不得卧　尺澤主氣隔喜嘔鼓頷
　不得汗煩心身痛
　肩貞主寒熱項歷適(甲乙云耳鳴無聞引/缺盆肩中熱痛麻小)
　(不/舉)　　　　　委中主熱病俠脊痛
　衝陽主振寒而欠
　大都主熱病汗出且厥足清(外臺云汗不/出厥手足清)
　太白主熱病先頭重顔痛煩悶心身熱熱
　爭則腰痛不可以俛仰又熱病滿悶不得
　卧身重骨痛不相知
　支正少海主熱病先腰脛酸喜渴數飲
　食身熱項痛而强振寒寒熱(甲乙云主振/寒寒熱頸項)
　(腫實則肘攣頭眩痛/虚則生疣小者痂疥)
　後谿主身熱惡寒
　光眀主腹足清寒熱汗不出
　復留主寒熱無所安汗出不止風逆四肢
　腫
　凡熱病煩心足寒清多汗先取然谷後取
　大谿大指間動脉皆先補之
　熱病先腰脛酸喜渴數飲身清清則項痛
　而寒且酸足熱不欲言頭痛顛顛然先取
　涌泉及太陽井滎熱中少氣厥寒灸之熱
　去灸涌泉三壯煩心不嗜食灸涌泉熱去
　四逆喘氣偏風身汗出而清皆取俠谿
　凡熱病刺陷谷足先寒寒上至膝乃出針
　身痺洗淅振寒季脇支滿痛
　凡温病身熱五日已上汗不出刺大泉留
　針一時取針若未滿五日者禁不可刺
　凡好太息不嗜食多寒熱汗出病至則喜
　嘔嘔已乃衰即取公孫及井輸實則腸中
　切痛厥頭面腫起煩心狂多飲不嗜卧虛
　則鼓脹腹中氣大滿熱痛不嗜食霍亂公
　孫主之
黄疸
　然谷主黄疸一足寒一足熱喜渴(甲乙云舌/縱煩滿)
　章門主傷飽身黄
　太衝主黄疸熱中喜渴
　中封　五里主身黄時有微熱(甲乙云不/嗜食膝内)
　(廉内踝前痛/少氣身體重)　脊中主黄疸腹滿不能
　食　　　中管　大陵主目黄振
　寒　　　　　　勞宫主黄疸目黄
　太谿主黄疸(甲乙云消癉善喘氣走喉咽/而不能言手足清大便難嗌)
　(中腫痛唾血口/中熱唾如膠)　脾輸　胃管主黄疸(又/云)
　(脾輸主黄疸喜欠不下食/脇下滿欲吐身重不欲動)
霍亂
　巨闕　關衝　支溝　公孫　陰陵泉主
　霍亂　　　　　期門主霍亂泄注
　魚際主胃逆霍亂
　太陰　大都　金門　僕參主厥逆霍亂
　太白主霍亂逆氣
　解谿主膝重脚轉筋濕痺
　三里主霍亂遺屎失氣
　承筋主瘈瘲脚酸(甲乙云霍/亂脛不仁)
　大泉主眼青轉筋乍寒乍熱缺盆中相引
　痛　　　　　　金門　僕參　承山
　承筋主轉筋霍亂
　丘墟主脚急腫痛戰掉不能久立附筋足
　攣　　　　　　竅陰主四肢轉筋
　委中委陽主筋急身熱
　人迎主凡霍亂頭痛胷滿呼吸喘鳴窮窘
　不得息
　凡霍亂泄出不自知先取太谿後取太倉
　之原
瘧病
　列缺　後谿　少澤　前谷主瘧寒熱(又/云)
　(列缺主/瘧甚熱)　　　陽谷主瘧脇痛不得息
　太鍾主多寒少熱
　太谿主熱多寒少(甲乙云瘧悶嘔甚熱多寒/少欲閉户而處寒厥足熱)
　丘墟主瘧振寒(甲乙云/腋下腫)
　中封主色蒼蒼然太息振寒
　崑崙主瘧多汗(甲乙云腰痛不能俯/仰目如脫項如拔)
　臨泣主瘧日西發
　然谷主温瘧汗出
　天府主瘧病　　天樞主瘧振寒熱盛狂
　言　　　　　　少海主瘧背振寒(甲乙/云項)
　(痛引肘掖腰痛引/小腹中四肢不舉)少商主振慄鼓頷
　陽谿主瘧甚苦寒咳嘔沫
　商丘　神庭　上星　百會　完骨
　風池　神道　掖門　前谷　光明
　至陰　大杼主痎瘧熱(又云商丘主/寒瘧腹中痛)
　陰都　少海　商陽　三間　中渚主身
　熱瘧病　　太泉　太谿　經渠主
　瘧欬逆心悶不得卧寒熱
　大陵　腕骨　陽谷　少衝主瘧乍寒乍
　熱　　　　　合谷　陽池　俠谿
　京骨主瘧寒熱
　偏歷主風瘧汗不出
　譩譆　支正　少海主風瘧
　天井主瘧食時發心痛悲傷不樂
　三里　陷谷　俠谿　飛揚主痎瘧少氣
　(又云俠谿主瘧足痛飛揚/主狂瘧頭眩痛痓反折)
　温留主瘧面赤腫
　少澤　復留　崑崙主瘧寒汗不出
　厲兌　内庭主瘧不嗜食惡寒
　衝陽束骨主瘧從脚胻起(又云衝陽主/瘧先寒洗淅)
　(甚久而熱/熱去汗出)
　　　癭瘤第六
癭瘤
　天府　臑會　氣舍主癭瘤氣咽腫(甲乙/天府)
　(作天/窻)　　　腦户　通天　消濼
　天突主頸有大氣
　通天主癭灸五十壯胷堂羊屎灸一百壯
痔瘻
　飛揚主痔篡傷痛
　絶骨主瘻馬刀掖腫
　天突　章門　天池　支溝主漏(又云支/溝章門)
　(主馬刀/腫瘻)　　　　商丘　復留主痔血泄
　後重(又云商丘主痔/骨蝕喜魘夢)
　大迎　五里　臂臑主寒熱頸瘰癧
　天突　天窻主漏頸痛
　勞宫主熱痔　會陰主痔與陰相通者
　死　　　　　俠谿　陽輔　大衝主
　掖下腫馬刀瘻　承筋　承扶　委中
　陽谷主痔痛腋下腫
　竅陰主癰疽頭痛如錐刺不可以動動則
　煩心　　　　　大陵　支溝　陽谷
　後谿主痂疥
㿗疝
　曲泉主㿗疝陰跳痛引臍中不尿陰痿(一/云)
　(痛引莖中/不得尿)　　中都主㿗疝崩中
　中管主衝疝冐死不知人
　合陽中郄主㿗疝崩中腹上下痛腸澼
　陰暴敗痛　　　照海主四肢淫濼身悶
　陰暴起疝　　　太谿主胞中有大疝瘕
　積聚與陰相引　商丘主陰股内痛氣癰
　狐疝走上下引小腹痛不可以俯仰
　關元主㿗疝(又云主/暴疝痛)
　巨闕主狐疝　　肩井傍肩解與臂相接
　處主偏㿗　臍中　石門　天樞
　氣海主小腹疝氣遊行五藏
　臍衝胷不得息(甲乙云臍疝□臍痛衝胷/不得息灸臍中臍疝繞臍)
　(痛石門主之臍疝繞/臍痛時止天樞主之)
　四滿主臍下疝積(甲乙云胞/中有血)
　大敦主卒疝暴痛陰跳上入腹寒疝陰挺
　出偏大腫臍腹中悒悒不樂小便難而痛
　灸刺之立已左取右右取左(甲乙云照/海注之)
　大陰郄　衝門主疝痔陰疝
　天樞主氣疝嘔　大巨主㿗疝偏枯
　交信主氣癃㿗疝陰急股樞膊内廉痛
　中封主㿗疝癃暴痛痿厥身體不仁
　氣衝主㿗陰腫痛陰痿莖中痛兩丸騫痛
　不可仰卧　　少府主陰痛實時挺長
　寒熱陰暴痛遺尿偏虛則暴癢氣逆卒疝
　小便不利　　大赫　然谷主精溢陰
　上縮　　　　陰市主寒疝下至腹腠
　膝腰痛如清水小(一作/大)腹諸痛按之下至
　膝上伏兔中寒疝痛腹脹滿痿少氣
　太衝　中封　地機主㿗疝精不足(又云/大衝)
　(主狐疝/嘔厥)　　　　中極主失精
　魚際主陰濕腹中餘疾
　五樞主陰疝兩丸上下小腹痛
　陰交　石門主兩丸騫(又云石門主/腹滿疝積)
　大衝主兩丸騫縮腹堅不得卧(甲乙云環/臍痛陰騫)
　(兩丸縮腹堅/痛不得卧)　會陰陰頭寒
　行間主莖中痛陰谷主陰痿不用小腹
　急引陰内廉痛
　　　雜病第七(論一/首)
膏肓輸無所不治主羸瘦虚損夢中失精上
氣欬逆狂惑忘誤取穴法令人正坐曲脊伸
兩手以臂著膝前令正直手大指與膝頭齊
以物支肘勿令臂得動摇從胛骨上角摸索
至脾骨下頭其間當有四肋三間灸中間依
脾骨之裏肋間空去脾骨容側指許摩𦛗肉
之表肋間空處按之自覺牽引胷户中灸兩
脾中各一處至六百壯多至千壯當覺氣下
礱礱然如流水狀亦當有所下出若無停痰
宿疾則無所下也若病人已困不能正坐當
令側卧挽上臂令前求取穴灸之也求穴大
較以右手從右肩上拄指頭表所不及者是
也左手亦然乃以前法灸之若不能久正坐
當伸兩臂者亦可伏衣襆上伸兩臂令人挽
兩脾骨使相離不爾脾骨覆穴不可得也所
伏衣襆當令大小常定不爾則失其穴也此
灸訖後令人陽氣康盛當消息以自補養取
身體平復其穴近第五椎相準望取之
論曰昔秦緩不救晋侯之疾以其在膏之上
肓之下針藥所不及即此穴是也時人拙不
能求得此穴所以宿痾難遣若能用心方便
求得灸之無疾不愈矣
三里主腹中寒脹滿腸鳴腹痛胷腹中瘀血
小腹脹皮腫陰氣不足少腹堅熱病汗不出
喜嘔口苦壯熱身反折口噤鼓頷腰痛不可
以顧顧而有所見喜悲上下求之口僻乳腫
喉痺不能言胃氣不足久泄利食不化脅下
柱滿不能久立膝痿寒熱中消穀苦飢腹熱
身煩狂言乳癰喜噫惡聞食臭狂歌妄笑恐
怒大駡霍亂遺尿失氣陽厥悽悽惡寒頭眩
小便不利喜噦凡此等疾皆灸刺之多至五
百壯少至二三百壯
涌泉主喜喘喉痺身熱痛脊脇相引忽忽喜
忘陰痺腹脹腰痛大便難肩背頸項痛時眩
男子如蠱女子如阻身體腰脊如解不欲食
喘逆足下清至膝咽中痛不可内食瘖不能
言小便不利小腹痛風入腸中癲疾俠臍痛
急胷脇柱滿痛衂不止五疝指端盡痛足不
踐地凡此諸疾皆主之
　　　婦人病第八
小腹堅痛月水不通刺帶脉入六分灸五壯
在季肋端一寸八分(端一/作下)
漏下若血閉不通逆氣脹刺血海入五分灸
五壯在膝臏上内廉白肉際二寸中
漏血小腹脹滿如阻體寒熱腹遍腫刺陰谷
入四分灸三壯在膝内輔骨後大筋之下小
筋之上屈膝乃得之(甲乙云漏血小/便黄陰谷主之)
女子疝瘕按之如以湯沃兩股中小腹腫陰
挺出痛經水來下陰中腫或癢漉青汁如葵
羹血閉無子不嗜食刺曲泉在膝内輔骨下
大筋上小筋下陷中屈膝乃得之刺入六分
灸三壯
疝瘕按之如以湯沃股内至膝飱泄陰中痛
小腹痛堅急重下濕不嗜食刺陰陵泉入二
分灸三壯在膝下内側輔骨下陷中伸足乃
得之
經逆四肢淫濼陰暴跳疝小腹偏痛刺陰蹻
入三分灸三壯在内踝下容爪甲(即照海/穴也)
小腹大字難嗌乾嗜飲俠臍疝刺中封入四
分灸三壯在内踝前一寸半伸足取之
女子不字陰暴出經漏刺然谷入三分灸三
壯在足内踝前起大骨下陷中
字難若胞衣不出泄風從頭至足刺崑崙入
五分灸三壯在足外踝後跟骨上
月事不利見赤白而有身反敗陰寒刺行間
入六分灸三壯在足大趾間動應手
月閉溺赤脊强互引反折汗不出刺腰輸入
二寸留七呼灸三壯在第二十一椎節下間
絶子瘧寒熱陰挺岀不禁白瀝痓脊反折刺
上窌入三寸留七呼灸三壯在第一空腰髁
下一寸俠脊
赤白瀝心下積脹腰痛不可俯仰刺次窌入
三寸留七呼灸三壯在第二空俠脊陷中
赤淫時白氣癃月事少刺中窌入二寸留七
呼灸三壯在第三空俠脊陷中
下蒼汁不禁赤瀝陰中癢痛引小腹控䏚不
可以俛仰刺腰尻交者兩胂上以月生死爲
痏數發刺立已(一云/下窌)
腸鳴泄注刺下窌入二寸留七呼灸三壯在
第四空俠脊陷中
赤白裏急瘈瘲刺五樞入一寸灸五壯在帶
脉下三寸
拘攣腹滿疝月水不下乳餘疾絶子陰癢奔
豚上䐜腹堅痛下引陰中不得小便刺陰交
入八分灸五壯在臍下一寸
腹滿疝積乳餘疾絶子陰癢奔豚上䐜小腹
堅痛下引陰中不得小便刺石門入五分在
臍下二寸忌灸絶孕
絶子衃血在内不下胞轉不得尿小腹滿石
水痛刺關元入二寸灸七壯在臍下三寸又
主引肋下脹頭痛身背熱賁豚寒小便數泄
不止
子門不端小腹苦寒陰癢及痛賁豚搶心飢
不能食腹脹經閉不通小便不利乳餘疾絶
子内不足刺中極入二寸留十呼灸三壯在
臍下四寸
赤白沃陰中乾痛惡合陰陽小腹䐜堅小便
閉刺屈骨入一寸半灸三壯在中極下一寸
月水不通奔泄氣上下引腰脊痛刺氣穴入
一寸灸五壯在四滿下一寸
胞中痛惡血月水不以時休止腹脹腸鳴氣
上衝胷刺天樞入五分灸三壯去肓輸一寸
半
小腹脹滿痛引陰中月水至則腰背痛胞中
瘕子門空大小便不通刺水道入二寸半灸
五壯在大巨下三寸
月水不利或暴閉塞腹脹滿癃淫濼身熱乳
難子上搶心若胞不出衆氣盡亂腹中絞痛
不得反息正仰卧屈一膝伸一膝并氣衝針
上入三寸氣至瀉之在歸來下一寸動脉應
手
産餘疾食飲不下賁豚上下傷食腹滿刺期
門入四分灸五壯在第二肋端
乳癰驚痺脛重足跗不收跟痛刺下廉入三
分灸三壯在上廉下三寸
月水不利見血而有身則敗乳腫刺臨泣入
二分灸三壯在足小趾次趾間去俠谿一寸
半
女子疝及小腹腫溏泄癃遺尿陰痛面塵黑
目下眥痛漏血刺太衝入三分灸三壯在足
大趾本節後二寸中動脉
女子疝赤白淫下時多時少暴腹痛刺蠡溝
入三分灸三壯在内踝上五寸
女子無子咳而短氣刺涌泉入三分灸三壯
在足心陷者中
乳難子上衝心陰疝刺衝門入七分灸五壯
在府舍下上去大横五寸
女子不下月水痹驚善悲不樂如墮墜汗不
出刺照海入四分灸二壯在内踝下四分又
主女子淋陰挺出四肢淫濼
血不通刺會陰入二寸留七呼灸三壯在大
便前小便後子藏中有惡血内逆滿痛刺石
關入一寸灸五壯在陰都下一寸
肓門主乳餘疾　三里主乳癰有熱
神封　膺窻主乳癰寒熱短氣卧不安
乳根主膺腫乳癰悽索寒熱痛不可按
大谿　俠谿主乳腫癰潰(又云俠谿主小腹/堅痛月水不通)
太泉主妬乳膺胷痛
大赫主女子赤沃
四滿主子藏中有惡血内逆滿痛疝(又云主胞/中有血)
中極主拘攣腹疝月水不下乳餘疾絶子陰
癢
氣衝主無子小腹痛
支溝主女人脊急目
築賓主大疝絶子　陰廉主絶産右未曾産
涌泉　陰谷主男子如蠱女子如阻身體腰
脊如解不欲食
水原　照海主不字陰暴出淋漏月水不來
而多悶心下痛(又云照海主陰挺下血陰/中腫或癢漉清汁若葵汁)
　　　小兒病第九
本神　前頂　顖會　天樞主小兒驚癇
臨泣主小兒驚癇反視
顱息主小兒癇喘不得息
然谷主小兒臍風口不開善驚
瘈脉長强主小兒驚癇瘈瘲嘔吐泄注驚
恐失精瞻視不明眵
懸鍾主小兒腹滿不能食飲
譩譆主小兒食晦頭痛


孫眞人備急千金要方卷之九十三










